<?xml version='1.0' encoding='utf-8'?>
<text id="20080618.IT" lang="it" date="2008-06-18" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Preparazione del Consiglio europeo dopo il referendum irlandese (19 e 20 giugno 2008) (discussione)">
    <intervention id="3-006" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione del Consiglio europeo dopo il referendum irlandese.</p>
    </intervention>
    <intervention id="3-007" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Domani avrà inizio il secondo Consiglio europeo sotto la Presidenza slovena. Permettetemi di illustrare i principali argomenti che saranno oggetto di discussione fra i capi di Stato e di governo. Il primo dibattito verterà sicuramente sull’esame della situazione a seguito del referendum sul Trattato di Lisbona, tenutosi in Irlanda lo scorso giovedì. Vorrei ribadire fin da subito le parole del Presidente del Consiglio europeo Janez Janša: “La Presidenza è rammaricata e delusa della decisione presa dagli elettori irlandesi. Cionondimeno, è ovvio che rispetteremo la volontà espressa dal popolo irlandese”.</p>
      <p sl="sl">Una volta reso pubblico l’esito ufficiale del referendum , il Presidente del Consiglio europeo ha preso contatti con alcuni leader di quegli Stati membri che non hanno ancora completato il processo di ratifica. E’ rincuorante sapere che quei paesi intendono procedere con la ratifica. Come sottolineato dal Presidente del Consiglio europeo, il Trattato di Lisbona è vitale per l’Unione europea e per i suoi cittadini, poiché apporta maggiore efficienza, democrazia e trasparenza.</p>
      <p sl="sl">Il perdurare dei problemi e delle difficoltà che l’Unione si trova oggi ad affrontare è un dato di fatto. Così come è un dato fatto che l’esito negativo del referendum irlandese non ci aiuterà nella risoluzione di questi problemi. Al Consiglio europeo di domani, i capi di Stato e di governo delibereranno in merito alle modalità migliori per porre rimedio alla situazione. Si sforzeranno di elaborare una tabella di marcia per il prosieguo dei lavori. La Presidenza è convinta che si possa trovare con l’Irlanda una soluzione concertata e che l’Unione non vedrà ripetersi la situazione del 2005.</p>
      <p sl="sl">In sede di Consiglio europeo, ascolteremo innanzi tutto il Taoiseach , il Primo Ministro irlandese Brian Cowen, che ci spiegherà le circostanze legate al risultato del referendum e le ragioni alla base dell’esito finale.</p>
      <p sl="sl">Ovviamente, il Consiglio europeo non trascurerà le altre importanti sfide che ci si prospettano. L’UE continua a funzionare, pertanto, il secondo, cruciale argomento di discussione per i capi di Stato e di governo sarà la questione del rincaro dei beni alimentari e del petrolio. E’ indubbio che l’aumento del prezzo delle materie prime abbia contribuito all’impennata dell’inflazione relativa ai prezzi dei beni alimentari, nonché a quella complessiva all’interno dell’UE. Le famiglie a basso reddito sono state le più direttamente colpite da questo aumento dei prezzi.</p>
      <p sl="sl">A livello globale, sono i paesi in via di sviluppo a risentirne maggiormente, in quanto importatori netti di beni alimentari. E’ fondamentale che l’Unione europea prenda parte all’elaborazione di risposte adeguate e dimostri coesione nelle misure adottate per far fronte alle conseguenze dell’attuale situazione, tenendo conto non solo degli strati più poveri della popolazione europea, ma anche dei paesi in via di sviluppo. Pertanto, ci si aspetta che il Consiglio europeo sottoscriva i provvedimenti necessari all’interno dell’UE e a livello internazionale. Consentitemi di illustrarli brevemente.</p>
      <p sl="sl">L’Unione europea ha già adottato alcune misure per allentare la pressione sui prezzi dei beni alimentari, tramite la vendita di scorte d’intervento, la riduzione delle restituzioni all’esportazione, la rimozione dell’obbligo di messa a riposo per il 2008, l’aumento delle quote latte e la sospensione dei dazi sui cereali, aumentando così l’offerta e contribuendo a stabilizzare i mercati agricoli. Poiché le famiglie a basso reddito risultano essere le più colpite, è naturale che gli Stati membri si concentrino su misure a breve termine, mirate ad alleviare gli effetti dei rincari specificatamente su quei soggetti.</p>
      <p sl="sl">Il Consiglio europeo, tuttavia, deve ragionare sul lungo periodo. Non è plausibile aspettarsi che il prezzo dei beni alimentari e del petrolio si riallinei, a breve, ai livelli precedenti. Sono certo che la prossima Presidenza concluderà, in collaborazione con il Parlamento europeo, un opportuno accordo sulla verifica della PAC, che includerà misure atte a potenziare la produzione agricola e a garantire la sicurezza dell’approvvigionamento alimentare.</p>
      <p sl="sl">Dobbiamo inoltre prestare attenzione alle politiche riguardanti i biocombustibili e trovare il modo di assicurarne la sostenibilità, sia all’interno dell’UE sia in altri paesi. Sarà importante promuovere lo sviluppo di biocombustibili di seconda generazione. Più in generale, è necessario sostenere l’innovazione e le attività di ricerca e sviluppo nel settore agricolo, per rafforzarne l’efficienza e la produttività. Fra le iniziative da perseguire a livello internazionale, il Consiglio europeo intende sottolineare il contributo dell’Unione agli sforzi globali volti a mitigare gli effetti dell’aumento dei prezzi su coloro che vivono in condizioni di povertà.</p>
      <p sl="sl">Le suddette iniziative comprenderanno un appello per un miglior coordinamento della risposta internazionale alla crisi causata dall’aumento del prezzo dei beni alimentari, in particolare a livello di Nazioni Unite e G8; sostegno alle politiche di libero commercio; tempestività nella risposta alle necessità umanitarie immediate e di breve periodo e infine promozione di un’assistenza mirata per potenziare l’agricoltura nei paesi in via di sviluppo. Oltre all’aumento dei beni alimentari, l’UE si trova ad affrontare anche l’impennata del prezzo del petrolio; il che richiede un adeguamento dell’economia europea. Proprio su questo tema, è previsto un dibattito speciale per oggi.</p>
      <p sl="sl">Per la Presidenza è altrettanto essenziale che il Consiglio europeo ponga in evidenza le misure adottate per migliorare la percezione europea dei Balcani occidentali. In particolare, vorrei sottolineare la conclusione di una serie di accordi di stabilizzazione e di associazione e l’avvio del dialogo sulla liberalizzazione dei visti con tutti i paesi della regione, nonché la presentazione di alcune tabelle di marcia. Inoltre, i capi di Stato e di governo porranno l’accento sull’importanza di coinvolgere tutti i paesi dei Balcani occidentali negli sforzi di cooperazione regionale e accoglieranno una serie di iniziative settoriali. La regione dei Balcani occidentali è cinta da Stati membri dell’UE, quindi ha urgenza di veder confermata la propria prospettiva europea e di ricevere assistenza nell’attuazione delle riforme. La Presidenza apprezza molto il sostegno del Parlamento europeo a questo riguardo.</p>
      <p sl="sl">Un altro punto fondamentale all’ordine del giorno saranno i progressi compiuti nel conseguimento degli Obiettivi del Millennio. Il 2008 è il punto intermedio nella tabella di marcia per il raggiungimento di questi obiettivi. In qualità di maggiore elargitore di aiuti allo sviluppo, l’Unione europea è consapevole delle proprie responsabilità e pronta a rivestire un ruolo attivo nell’esortare la comunità internazionale a impegnarsi per il raggiungimento degli Obiettivi del Millennio. Pertanto, il Consiglio europeo sottolineerà il ruolo chiave dell’UE nell’ambito delle conferenze internazionali, nonché i suoi impegni.</p>
      <p sl="sl">La terza tipologia di tematiche che verranno trattate dal Consiglio europeo riguarderanno l’ambito economico, sociale e ambientale. Innanzi tutto, desidero accennare un breve resoconto del lavoro svolto in relazione al pacchetto “clima-energia”. Ebbene, la Presidenza slovena ha raggiunto tutti gli obiettivi prefissati nell’ambito del pacchetto in questione. Di cruciale importanza sono state le decisioni politiche adottate durante la riunione di marzo del Consiglio europeo. Quest’ultimo prenderà atto, inoltre, dell’accordo raggiunto in materia di liberalizzazione del mercato dell’energia; questione che è stata discussa ieri in Parlamento.</p>
      <p sl="sl">Sulla base delle conclusioni di dicembre 2007, il Consiglio europeo esaminerà anche i progressi effettuati nell’ambito di dossier chiave in materia di migrazione, giustizia e terrorismo. Infine, i capi di Stato e di governo affronteranno le questioni riguardanti la politica europea di vicinato. Il “Processo di Barcellona: Unione per il Mediterraneo”, forte dei precedenti successi che intende consolidare, conferirà ulteriore slancio alle relazioni dell’Unione con i paesi del Mediterraneo e fungerà da complemento alle relazioni bilaterali in corso, le quali proseguiranno nel quadro politico esistente. Si prevede che il Consiglio europeo accolga favorevolmente le recenti proposte per lo sviluppo di un partenariato orientale nell’ambito della politica europea di vicinato.</p>
      <p sl="sl">Ai margini del Vertice, i capi di Stato e di governo discuteranno la proposta della Commissione in merito all’adesione della Repubblica slovacca come sedicesimo Stato membro dell’Unione economica e monetaria, a partire dal 1° gennaio 2009. Permettetemi, quindi, di rivolgere delle congratulazioni speciali alla Repubblica slovacca.</p>
      <p sl="sl">In sintesi, le opinioni espresse e le discussioni tenute in questo Parlamento hanno contribuito in maniera sostanziale alla formulazione dell’agenda del Consiglio europeo. Il dibattito che sta per aprirsi, e che seguiremo da vicino, rappresenterà a sua volta un importante apporto alla discussione fra i capi di Stato e di governo, pertanto mi accingo ad ascoltarlo con grande interesse.</p>
      <a text="(Applausi)"/>
    </intervention>
    <intervention id="3-008" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signora Presidente, il Consiglio europeo che si aprirà domani affronterà un ordine del giorno importante, composto da svariate tematiche in merito alle quali i cittadini si aspettano un intervento dell’Europa.</p>
      <a text="(Alcuni deputati sulla destra dell’Emiciclo, con indosso magliette verdi, si alzano per esporre striscioni e cartelli che esortano al rispetto del “no” espresso dall’Irlanda. Il Presidente li invita a rimuovere i suddetti striscioni e cartelli.)"/>
      <p sl="en">Tali questioni sono l’impennata del prezzo del petrolio e dei prodotti alimentari, il cambiamento climatico e la sicurezza energetica, nonché l’immigrazione e il diritto d’asilo, per citarne solo alcune.</p>
      <p sl="en">Ma è ovvio che nella testa di tutti ci sarà il “no” dell’Irlanda. Questo “no” ha suscitato la delusione di chiunque fosse schierato a favore di un’Unione europea più forte, efficiente e responsabile. Il Trattato di Lisbona resta essenziale per aiutarci ad affrontare le sfide che si pongono all’Europa in questo frangente, ovvero: ottenere un’Unione più democratica, che conferisca maggiori poteri a questo Parlamento e riconosca il ruolo dei parlamenti nazionali nella politica europea; potenziare la capacità d’azione dell’Europa in ambiti quali l’immigrazione, l’energia, il cambiamento climatico, la sicurezza interna; e infine aumentare la coesione e l’efficienza europea su scala globale.</p>
      <p sl="en">Queste problematiche sussistono, non sono svanite. In realtà, questo voto negativo non ha risolto i problemi che il Trattato si propone di risolvere.</p>
      <p sl="en">Nel corso degli ultimi sei anni, abbiamo speso moltissime energie su tematiche istituzionali. Oggi che molteplici questioni di primaria importanza ci incalzano, non possiamo permettere che questa energia vada sprecata, anche perché il mondo non si ferma ad aspettare l’Europa.</p>
      <p sl="en">Come ho detto settimana scorsa, la Commissione ha pieno rispetto per l’esito del referendum irlandese. Ma, dobbiamo mostrare lo stesso rispetto per tutte le ratifiche nazionali,</p>
      <a text="(Applausi)"/>
      <p sl="en">che avvengano per via referendaria o parlamentare. Finora, il processo ha visto 19 decisioni democratiche: 18 a favore del Trattato di Lisbona, una contraria. Altri otto Stati membri devono ancora pronunciarsi.</p>
      <p sl="en">Il governo irlandese ha espresso chiaramente il proprio rispetto per il diritto degli altri paesi a procedere con il processo di ratifica. Com’era ovvio, a mio avviso, poiché tutti i paesi sono uguali in Europa, tutti hanno il diritto di esprimere la propria opinione.</p>
      <a text="(Applausi)"/>
      <p sl="en">Se da un lato è chiaro che il Trattato di Lisbona non possa entrare in vigore senza una ratifica unanime, dall’altro è altrettanto chiaro che il voto irlandese determina unicamente la posizione irlandese e non quella di altri paesi. Mi aspetto che gli Stati membri che non hanno ancora ratificato il Trattato di Lisbona continuino nel loro processo.</p>
      <a text="(Applausi)"/>
      <p sl="en">Il Consiglio europeo offre a noi tutti la possibilità di ascoltare attentamente ciò che verrà dichiarato dal Primo Ministro Cowen. Dopodiché dovremo collaborare strettamente con il governo irlandese per contribuire alla risoluzione del problema. Voglio essere chiaro: l’Irlanda ha la responsabilità di partecipare alla ricerca di una soluzione. Con la firma del Trattato, i governi si sono assunti la responsabilità della ratifica. Ma permettetemi di essere altrettanto chiaro su un altro punto: in questo momento dobbiamo prendere sul serio il principio di solidarietà. Ventisette Stati membri hanno firmato il Trattato; dobbiamo compiere ogni sforzo per assicurarci che ventisette Stati membri trovino il modo di progredire. Tutti gli Stati membri hanno pari dignità; non devono sussistere dubbi in proposito.</p>
      <p sl="en">Tutto questo richiederà tempo e impegno da parte degli irlandesi, ma anche da parte di tutti noi. Non credo ci si debba affrettare nel prendere una decisione prematura riguardo alla fase successiva. Dobbiamo prenderci tutto il tempo necessario per ricercare un consenso reale e capire cosa sia effettivamente possibile per l’Irlanda. D’altro canto, non possiamo metterci troppo. So che questo Parlamento desidera offrire agli elettori prospettive chiare, in occasione delle elezioni europee.</p>
      <p sl="en">La Commissione europea è pronta a fornire il proprio contributo, così come questo Parlamento, ne sono sicuro, tuttavia non si può ignorare il fatto che i governi abbiano una specifica responsabilità, assunta con la firma del Trattato, nell’assicurarne la ratifica e nel promuovere il progetto europeo in seno all’opinione pubblica nazionale. In merito a quest’ultimo punto, consentitemi di fare un commento generale che ritengo possa essere utile al dibattito in corso: aver trattato per anni le Istituzioni europee come un provvidenziale capro espiatorio ha creato un terreno fertile per le campagne populiste.</p>
      <a text="(Applausi)"/>
      <p sl="en">Come ho già avuto occasione di ripetere in precedenza, non è possibile scagliarsi contro Bruxelles o Strasburgo dal lunedì al sabato e pretendere che la domenica i cittadini votino in favore dell’Europa.</p>
      <a text="(Applausi)"/>
      <p sl="en">Domani il Consiglio europeo sottolineerà anche che il voto negativo non deve indurre l’Unione europea nella trappola della nullafacenza istituzionale. Abbiamo compiuto progressi importanti negli ultimi due anni, frutto della determinazione nell’offrire politiche a tutela degli interessi dei cittadini europei. A fronte di una contingenza in cui il rincaro dei beni alimentari e del petrolio genera forti aspettative in merito a un intervento, non possiamo permetterci di abbandonare questo cammino. Ecco perché mi compiaccio della decisione del Primo Ministro Janez Janša e della Presidenza slovena di circoscrivere la discussione su Lisbona alla cena di giovedì sera, per dedicare il resto dei lavori del Consiglio europeo all’ampliamento della nostra agenda politica.</p>
      <p sl="en">Oggigiorno, tutti risentiamo della pressione indotta dall’incremento dei prezzi dei prodotti alimentari e del combustibile, ma su alcuni, tali rincari gravano in maniera ancora maggiore. Questi costi, infatti, hanno un’incidenza superiore sul bilancio delle famiglie più povere, pertanto gli aumenti vengono percepiti maggiormente. Lo stesso dicasi per alcune attività economiche, in cui il combustibile ha un’incidenza critica.</p>
      <p sl="en">In due comunicazioni riguardanti il prezzo dei prodotti alimentari e del petrolio, la Commissione ha condotto un’attenta analisi delle cause all’origine degli aumenti, nonché sulle categorie maggiormente colpite e su come sia possibile e necessario intervenire.</p>
      <p sl="en">L’Unione europea deve dar prova di saper dispiegare l’intero ventaglio di misure attuabili sia a livello europeo sia nazionale. Dobbiamo adottare un approccio dinamico e creativo agli strumenti a nostra disposizione e valutare quali provvedimenti avranno un effetto concreto nel breve, medio e lungo periodo. Non dimentichiamo l’esperienza dei precedenti shock petroliferi, in cui l’Europa ha dimostrato di non aver imparato le lezioni a lungo termine. Speriamo che questa volta non succeda come in passato, quando, a seguito di ogni shock petrolifero, si è tornati a gestire gli affari come sempre. Mi auguro che questa volta avremo un’opportunità concreta di cambiare e modificare il paradigma del consumo energetico in Europa e nel mondo.</p>
      <p sl="en">Allo scopo di alleviare i problemi legati ai rincari alimentari in Unione europea, avanzeremo una serie di proposte volte a estendere il nostro sistema di distribuzione di generi alimentari ai meno abbienti, prima di ricercare un incremento di due terzi nel budget relativo a questo specifico settore.</p>
      <p sl="en">Inoltre, l’Unione europea dispone di strumenti che possono e devono essere impiegati: monitoraggio dei prezzi, utilizzo dei poteri concorrenziali in funzione di controllo della catena di approvvigionamento, potenziamento delle scorte e allineamento della PAC alle attuali realtà del mercato agricolo.</p>
      <p sl="en">Quanto al prezzo del petrolio, saranno legittimati interventi immediati per alleviare le famiglie maggiormente colpite. Tuttavia, sarebbe inutile per i governi impiegare il denaro pubblico per compensare gli attuali rincari energetici, destinati, probabilmente, a perdurare. Dovremo inoltre analizzare i livelli a disposizione dell’Unione europea in ambiti quali la concorrenza e la tassazione. La Commissione avanzerà proposte per una maggiore trasparenza in merito alle scorte petrolifere d’emergenza e commerciali. Presenteremo inoltre delle proposte in materia di tassazione, volte a sostenere e agevolare il passaggio a un’economia a basse emissioni di carbonio, soprattutto nel campo dell’efficienza energetica. Appoggeremo, infine, un meeting ad alto livello dei produttori e dei consumatori di petrolio e combustibili fossili.</p>
      <p sl="en">In merito all’industria della pesca: proporremo un pacchetto di misure d’emergenza per risolvere i problemi legati alla difficile contingenza socioeconomica, consentendo agli Stati membri di fornire aiuti d’urgenza a breve termine; inoltre rivedremo le regole in materia di aiuti statali di piccola entità. A tal proposito, ho tre osservazioni da fare. Innanzi tutto, gli aiuti di Stato dovranno essere coordinati: è necessario evitare la corsa alle iniziative nazionali che non fanno che spostare i problemi altrove nell’Unione. In secondo luogo, dobbiamo concentrare i nostri interventi lenitivi sui segmenti della flotta maggiormente colpiti. Infine, è necessario trovare soluzioni strutturali al problema della sovraccapacità nell’industria della pesca.</p>
      <p sl="en">La pressione cui devono far fronte oggi gli europei dimostra come gli obiettivi dell’Unione europea nel campo della sicurezza e dell’efficacia energetica, nonché dei cambiamenti climatici, siano cruciali per il benessere della società europea, ecco perché il loro raggiungimento è più urgente che mai. Mentre la domanda continua ad eccedere l’offerta di petrolio e gas, gli obiettivi concordati l’anno scorso forniscono un percorso pronto all’uso per la riduzione della vulnerabilità europea e della sofferenza economica indotta dalle future impennate dei prezzi. I principali aspetti del pacchetto di proposte che abbiamo avanzato e che si trova ora al vaglio del Parlamento costituiranno un contributo determinante.</p>
      <p sl="en">L’idea di base è la seguente: molto probabilmente i prezzi dell’energia non torneranno mai più ai livelli precedenti, quindi si tratta di un problema strutturale. Possiamo e dobbiamo avere risposte a breve termine, soprattutto per le categorie più vulnerabili della società. Tuttavia, per un problema strutturale, occorre una risposta strutturale. Tale risposta è il nostro pacchetto di misure sul cambiamento climatico e le fonti di energia rinnovabile; è il fatto di affrancarci dalla dipendenza dai combustibili fossili, promuovendo le fonti di energia rinnovabile e facendo di più in termini di efficienza energetica. Questa è la linea di base che dovremmo seguire.</p>
      <a text="(Applausi)"/>
      <p sl="en">Pertanto, mi auguro che a questo punto, tutti coloro che in Europa ancora dubitano di quanto sia importante modificare il nostro paradigma energetico, coloro che ancora nutrono dei dubbi sulla necessità di contrastare il cambiamento climatico, si rendano finalmente conto che, se non per queste ragioni, quantomeno per garantire la sicurezza dell’approvvigionamento energetico e per aumentare la competitività della nostra economia, dovremo tener fede realmente ai nostri impegni riguardo al cambiamento climatico e alle fonti di energia rinnovabile.</p>
      <p sl="en">La risposta strutturale alle problematiche strutturali che ci troviamo ad affrontare consiste, in sostanza, nel risparmiare e diversificare. Per risparmio intendo aumentare l’efficienza energetica laddove abbiamo un enorme potenziale inesplorato. La diversificazione, invece, riguarda sia le fonti sia l’origine geografica dell’energia. Entrambi gli elementi concorrono ad aumentare la sicurezza dell’approvvigionamento. Dunque, l’adozione del nostro pacchetto sul cambiamento climatico e sulla sicurezza energetica è una questione estremamente urgente. Il compito del Consiglio europeo sarà quello di inviare un segnale in merito e predisporre ogni cosa per il raggiungimento di un accordo politico entro, speriamo, il prossimo dicembre.</p>
      <p sl="en">Ritengo sia una responsabilità importante per il Consiglio europeo dimostrare che il “no” espresso in merito al Trattato di Lisbona non sarà una scusa per evitare di agire. Non deve tradursi in una paralisi per l’Europa. Dobbiamo dar prova di saper trovare la strada giusta per assicurare quell’Europa efficiente e democratica che è negli intenti del Trattato.</p>
      <p sl="en">Permettetemi di concludere con un’osservazione di carattere più politico. Ritengo che tutti noi – ovvero i fautori del Trattato di Lisbona, questo Parlamento e la Commissione – non dovremmo scusarci per il fatto di sostenerlo, poiché la concorrenza là fuori è più forte che mai, sarà più agguerrita che mai. Ci serve un’Unione europea che funzioni meglio per i nostri cittadini, che sappia rispondere alle concrete sfide che si prospettano. Sono sfide che permarranno: i problemi legati alla sicurezza energetica, al terrorismo internazionale, alla competitività rafforzata delle potenze emergenti, all’immigrazione, sono tutte problematiche reali che dobbiamo affrontare in maniera più efficiente.</p>
      <p sl="en">Quindi, non scarichiamo la colpa sull’Unione europea. Siamo onesti. E’ vero che molto spesso i referendum sull’Europa hanno dato esito negativo. Ma siamo franchi fino in fondo. Se sottoponessimo a referendum gran parte delle nostre politiche nazionali e delle nostre iniziative, siamo sicuri che il risultato sarebbe sempre favorevole? Perciò non incolpiamo sempre l’Unione o le Istituzioni europee. La verità è che, oggi, assumere decisioni a livello europeo, nazionale e regionale è diventato molto difficile.</p>
      <p sl="en">Pertanto, occorre essere saggi, prudenti e seri in proposito. Non incolpiamo sempre l’Unione europea. Al contrario, dovremmo adoperarci per migliorarla: essere umili di fronte alle difficoltà, comprendere che cosa non va, apportare i miglioramenti del caso, senza mai venir meno all’impegno preso. A mio avviso, il modo migliore per riuscirci è evitare il pessimismo e non arretrare in una situazione di crisofilia , una crisi fine a se stessa. Il pessimismo non risolverà il problema. E’ vero, ci troviamo in seria difficoltà, ma dobbiamo superarla e non cadere in depressione.</p>
      <p sl="en">Il miglior modo per dimostrare il nostro impegno verso il progetto – e a tale proposito, accolgo con entusiasmo le intenzioni della Presidenza francese – è lavorare concretamente sugli ambiti più importanti in cui l’Unione europea può produrre dei risultati e aiutare i nostri Stati membri a rispondere a quei problemi che sono, di fatto, la principale preoccupazione dei nostri cittadini. Mi auguro che non ci lasceremo demoralizzare e che sapremo mantenere la nostra linea. Quel che ci occorre sono marinai e condottieri che sappiamo navigare su mari calmi e in tempesta. Ritengo sia bene mantenere la rotta e proseguire con il nostro progetto, cosicché l’Europa risulti più necessaria che mai.</p>
      <a text="(Applausi)"/>
    </intervention>
    <intervention id="3-009" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE . – Signora Presidente, signor Presidente in carica del Consiglio, signor Presidente della Commissione, onorevoli colleghi, la maggioranza degli elettori irlandesi ha espresso la propria opposizione al Trattato di Lisbona. Il mio gruppo rispetta tale decisione, così come rispetta quella dei 18 Stati membri che si sono finora pronunciati a favore del Trattato e l’hanno ratificato.</p>
      <p sl="fr">L’Unione europea è fondata sulla libertà d’espressione e sulla democrazia. Dunque, in quanto democratici, auspichiamo che tutti gli Stati membri si pronuncino in merito alla ratifica del Trattato. Sarà solo alla fine di questo processo che il Consiglio europeo potrà decidere il percorso da seguire; in altre parole – per quanto sia rispettabile la decisione dell’Irlanda – nessuno Stato membro può impedire agli altri di esprimere liberamente la propria opinione.</p>
      <p sl="fr">Ci auguriamo che questa settimana il Consiglio europeo proceda a un’analisi calma, responsabile e costruttiva della situazione generata da questo voto. I membri PPE del mio gruppo auspicano che il Consiglio europeo esorti gli Stati membri che non l’hanno ancora fatto, a procedere con l’opportuna ratifica del Trattato.</p>
      <p sl="fr">Onorevoli colleghi, il popolo d’Irlanda si è pronunciato. Ha espresso i propri timori riguardo alla finalità dell’integrazione europea, alle modalità di gestione dell’Europa, al futuro della politica agricola, ai negoziati dell’OMC e alla politica fiscale. Il voto irlandese riflette le difficoltà di molti nel comprendere la complessità dell’Unione europea, la cui utilità non è sempre evidente. E’ l’espressione dei dubbi di moltissimi cittadini riguardo alla finalità stessa dell’integrazione europea. Perfino la motivazione che è stata mia e della mia generazione, ovvero la volontà di assicurare la pace nel nostro continente, non è più compresa dalle nuove generazioni.</p>
      <p sl="fr">Il “no” degli irlandesi è anche un’esortazione a definire meglio gli obiettivi dell’Europa e a spiegare meglio le ragioni che spingono a proseguire nell’integrazione. Il Parlamento europeo, che adotta spesso testi di difficile lettura, non può esimersi da questo esercizio. Ma votando “no” gli irlandesi hanno forse voluto dire che in materia di clima, energia, nuova distribuzione alimentare, sicurezza personale, migrazione o politica estera i nostri paesi sono autosufficienti e possono confrontarsi ad armi pari con Stati Uniti, Cina, India e Brasile? Non credo proprio. Votando “no” gli irlandesi hanno forse voluto dire che la solidarietà verso i paesi più poveri, di cui loro stessi hanno ampiamente e giustamente beneficiato nel corso degli ultimi decenni, è un valore decaduto, sostituito ormai dal principio secondo cui ognuno fa per sé? Ne dubito. E infine, votando “no” gli irlandesi hanno forse voluto voltare pagina in materia di integrazione europea ed esprimere il proprio dissenso riguardo all’adesione di un paese come la Croazia? Non credo proprio.</p>
      <p sl="fr">I membri PPE del mio gruppo sono convinti che il Trattato di Lisbona, che è stato oggetto di lunghi negoziati ed è stato firmato dai 27 Stati membri, rappresenti un progresso importante rispetto al Trattato di Nizza, poiché permette all’Europa di funzionare meglio, dotandola degli strumenti necessari per far sentire la propria voce sulla scena globale. Mi auguro una cosa soltanto: che il periodo di introspezione dell’Europa si concluda al più presto, poiché è arrivato il momento che i nostri paesi – permettetemi l’espressione – smettano di piangersi addosso e comincino a collaborare per superare i problemi e le sfide reali, quelle stesse sfide che dovrebbero spingerci all’azione e che provocano l’inquietudine profonda, talvolta la collera – come avremo modo di vedere ancora una volta giovedì a Bruxelles – di coloro che si vedono indeboliti o addirittura handicappati dall’attuale congiuntura.</p>
      <p sl="fr">Signor Presidente in carica del Consiglio, la mia richiesta è che domani, in sede di Consiglio, si tenga conto dei problemi reali, del benessere dei cittadini europei e che si affronti di petto la questione di tutti gli aumenti che preoccupano così tanto i nostri concittadini.</p>
      <p sl="fr">Nel contesto di questo acceso dibattito, i membri PPE del mio gruppo fanno appello alla calma e al raziocinio. Prestiamo ascolto agli irlandesi, impariamo dal voto che hanno espresso e trattiamo con il medesimo rispetto il popolo delle altre nazioni europee.</p>
      <a text="(Applausi)"/>
    </intervention>
    <intervention id="3-010" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signora Presidente, sono otto anni ormai che lavoriamo costantemente alla ratifica di questo o quel trattato. Ci stiamo sfiancando di ratifiche. Nel corso di questi otto anni, l’Unione europea ha attraversato un periodo di introspezione, concentrandosi sulle proprie riforme istituzionali, sebbene con scarso successo. La stessa Unione europea che impone ai paesi candidati di sottoporsi a processi di trasformazione sembra incapace di gestire il proprio. Che ne è della nostra credibilità in questo modo?</p>
      <p sl="de">Signor Presidente della Commissione, lei ha giustamente affermato che le Istituzioni europee non devono essere sempre incolpate e che non dobbiamo permettere che vengano sempre utilizzate come capro espiatorio. Ha assolutamente ragione, ma di preciso, chi le starebbe usando come capro espiatorio? Nelle capitali europee, ci sono moltissime persone che prenderanno parte al Consiglio di giovedì e che immancabilmente, rientrando a casa da Bruxelles, se il Consiglio avrà avuto un esito positivo, dichiareranno: “E’ stato tutto merito nostro, dei capi di Stato e di governo”, mentre se il Consiglio sarà stato un insuccesso, sosterranno: “Tutta colpa loro, di quelli di Bruxelles!” La invito a ripetere in Consiglio quello che ha dichiarato qui oggi. Peraltro, in quest’Aula abbiamo discusso apertamente con lei, mentre i capi di Stato e di governo si riuniranno ancora una volta a porte chiuse, giovedì. Bisogna porre fine anche a questa prassi. Che gli Stati membri se ne assumano la responsabilità!</p>
      <a text="(Applausi)"/>
      <p sl="de">Ci troviamo in una spirale discendente, una spirale negativa, molto pericolosa. Il processo di integrazione europeo è a rischio. Il popolo irlandese ha tenuto un referendum e noi dobbiamo rispettarne il risultato, tuttavia c’è un aspetto che mi allarma molto.</p>
      <p sl="de">Ad eccezione del Sinn Féin – su cui non voglio sprecare parole in questa sede – tutti i partiti irlandesi, il PPE-DE, i liberali e il nostro stesso partito si erano espressi a favore del “sì” e tuttavia gli irlandesi hanno votato “no”. Questo è dunque un segnale d’allarme che riguarda tutti, compresi noi in quest’Aula: ci troviamo di fronte a una crisi di fiducia, una crisi di diffidenza nei confronti delle istituzioni nazionali e, tanto più, di quelle sovrannazionali. Non c’è bisogno che applaudiate. E’ opinabile, a mio avviso, che la sovranità irlandese sia rappresentata dall’ideologia del partito UKIP. Gli irlandesi possono fare a meno della vostra protezione. Permettetemi di essere molto chiaro: dobbiamo essere coesi di fronte a questa crisi di fiducia e considerarla con grande serietà.</p>
      <p sl="de">Signor Presidente della Commissione, mi domandavo quando avrebbe finalmente speso qualche parola riguardo al suo Commissario McCreevy oggi.</p>
      <a text="(Applausi)"/>
      <p sl="de">Il Commissario McCreevy è responsabile del mercato interno dell’Unione europea: quello stesso mercato interno che, a causa della mancanza di equità sociale che lo contraddistingue, è comprensibilmente considerato da un numero sempre maggiore di cittadini come una minaccia, anziché un’opportunità. Quello stesso uomo, responsabile per il mercato interno in seno alla sua Commissione, recatosi in Irlanda, ha dichiarato di non aver letto il Trattato di Lisbona e di aspettarsi che nemmeno gli elettori l’avrebbero fatto. Come è possibile che questo rafforzi la fiducia del pubblico?</p>
      <a text="(Applausi)"/>
      <p sl="de">Mi consenta di dirle che la miglior misura socio-politica che possa proporre il 3 luglio nell’interesse dell’Europa è sollevare dall’incarico il Commissario McCreevy, poiché ha dato prova di non esserne all’altezza. E’ inammissibile, a mio avviso, che un Commissario per il mercato interno rappresenti un approccio alla politica tanto distorto. L’obiettivo del Commissario McCreevy è pervenire alla deregolamentazione del mercato interno fino al limite massimo, a qualunque costo e senza alcun ammortizzatore sociale a livello comunitario o di Stati membri: è questa la crisi percepita dai cittadini europei! Signor Presidente, è necessario che prenda provvedimenti riguardo a questo Commissario!</p>
      <a text="(Applausi)"/>
      <p sl="de">Avrei anche apprezzato un suo commento in merito alla crisi dei mercati finanziari. Non l’ho ancora sentita pronunciarsi riguardo al tumulto del settore finanziario. Vorrei rivolgere un’osservazione anche all’onorevole Daul: ci sono 21 capi di governo nell’Unione europea, che fanno capo alla sua famiglia politica o ai liberali, e altrettanti membri della Commissione. Sono lieto di riconoscere che il gruppo PPE-DE in questo Parlamento ha dimostrato grande apertura mentale verso determinate misure di politica sociale. La esorto dunque a confrontarsi con i suoi capi di governo e con i suoi colleghi al Consiglio!</p>
      <p sl="de">Ciò che occorre all’Europa è un’azione concertata nell’arena sociale. Il suo gruppo detiene la maggioranza in Europa, in seno al Consiglio, alla Commissione e anche in questo Parlamento. Per una volta, onorevole Daul, potrebbe dimostrare la responsabilità sociale alla quale ha appena fatto appello. La invito a farlo, per esempio, riguardo alla relazione del collega Poul Nyrup Rasmussen sul controllo dei mercati finanziari internazionali. La invito ad accompagnare con i fatti le sue altisonanti dichiarazioni sulla responsabilità sociale. Un caloroso benvenuto a lei, onorevole Daul!</p>
      <a text="(Applausi)"/>
      <p sl="de">Troveremo il sistema per uscire da quest’impasse , ne sono certo. In un modo o nell’altro, riusciremo a far tornare a bordo gli irlandesi. Ma questo non ci aiuterà! Dobbiamo riconoscere che, un tempo, il movimento europeista aveva un’anima. Come ha ricordato l’onorevole Daul, questo avveniva nel dopoguerra, quando la mistica pacifista univa i popoli. Oggi è il movimento antieuropeista ad avere un’anima, un’anima estremamente attiva, come potete vedere. Hanno percorso tutta l’Irlanda, salendo scale, suonando campanelli, facendo propaganda e distribuendo volantini. Erano dappertutto. E dov’erano gli europeisti? Dov’è il movimento che promuove l’integrazione europea? Dov’è finita la passione che avevamo un tempo? Si è spostata sull’altro fronte, il fronte che critica l’Europa, alla destra dello spettro politico. Anima coloro che criticano l’Europa, per il semplice motivo che hanno paura. Ma in Europa, questo connubio di declino sociale e paura ha sempre aperto la strada al fascismo.</p>
      <p sl="de">Pertanto esorto tutte le forze democratiche costruttive d’Europa a prendere sul serio questo movimento! Uniamo ancora una volta le forze per un solo obiettivo: ricordare a noi stessi che nessun progetto è mai stato più efficace ai fini della salvaguardia della pace in Europa e nel mondo di quel movimento transnazionale, interculturale e interreligioso, basato su un giusto equilibrio degli interessi sociali, che si chiama Unione europea. E’ un progetto per cui vale la pena battersi, poiché non possiamo permettere che queste persone abbiano la meglio.</p>
      <a text="(Applausi)"/>
    </intervention>
    <intervention id="3-011" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE . – Signora Presidente, durante il viaggio che lo porterà a Bruxelles domani, invito il Primo Ministro irlandese a riflettere sulle parole di una canzone del gruppo pop irlandese U2: “Where did it all go wrong?”, “Che cosa è andato storto?”</p>
      <p sl="en">Anche gli altri capi di Stato e di governo dovrebbero domandarsi come mai, alla vigilia di una nuova Presidenza francese, siamo tornati al punto di partenza: da Nizza a Nizza.</p>
      <p sl="en">E’ evidente che all’interno di ogni Stato membro c’è un’ampia maggioranza a favore dell’Unione europea. Quel che è molto meno evidente è che ci sia una maggioranza a sostegno di un’ulteriore integrazione. Non abbiamo affatto la certezza che un qualsivoglia trattato ottenga la maggioranza in uno qualsiasi dei paesi europei. La fiducia nelle Istituzioni sta venendo meno.</p>
      <p sl="en">Pertanto è inutile che alcuni spiritosi a Berlino fischiettino un altro successo degli U2 “With or without you” (“Con o senza di te”), o che da Parigi si esortino gli irlandesi a votare di nuovo. Come sottolineava Brecht: non si può dissolvere il popolo. Tuttavia, poco meno di un milione di persone ha votato “no” e in uno scenario punteggiato di menzogne, i cittadini non sono convinti.</p>
      <p sl="en">Perché? Innanzi tutto perché abbiamo fatto ben poco per persuaderli dei cambiamenti che andiamo caldeggiando. La Commissione ha approntato un Piano D per il dialogo, ma non esiste corrispettivo negli Stati membri. Certo, il Parlamento e la Commissione hanno il compito di spiegare l’Unione europea, ma anche i singoli governi nazionali, ogni giorno, non solo alla vigilia della ratifica dell’ennesimo trattato. Ed è una responsabilità che dev’essere condivisa anche dai partiti politici, non solo a livello europeo, ma all’interno di ciascuno Stato membro.</p>
      <p sl="en">In secondo luogo, benché l’UE abbia generato grande ricchezza, tale ricchezza è oggi accumulata in maniera meno onesta e ripartita con minor equità. I nostri leader politici ed economici si scontrano con enormi questioni di natura etica. E, onorevole Schulz, mi dispiace che di questi tempi lei possa contare solo su cinque capi di Stato o di governo, tuttavia tali questioni valgono nei paesi guidati dai socialisti tanto quanto in qualsiasi altro paese!</p>
      <a text="(Applausi)"/>
      <p sl="en">Infine, i cittadini europei non sono convinti perché, a dispetto di tutte le libertà per le merci e i capitali – e perfino per i servizi – la nostra Unione non è famosa per le libertà individuali. Complicazioni transfrontaliere in materia di diritto civile – custodia dei figli nei casi di divorzio, problemi con le proprietà all’estero – riempiono i sacchi postali indirizzati agli eurodeputati. L’assenza di tutele in caso di reati transfrontalieri e un approccio trascurato alla protezione dei dati rafforzano il malcontento. Troppo spesso le promesse teoriche dell’UE vengono disattese nella pratica.</p>
      <p sl="en">Questo è il contesto in cui è necessario valutare la nostra risposta all’Irlanda. All’interno di quest’Aula, vogliamo il nuovo Trattato. Sappiamo che contribuirà a porre rimedio a questi malfunzionamenti. Ma al di là di questa foresta di vetro e metallo, tutto ciò appare molto meno chiaro.</p>
      <p sl="en">Pertanto, il suggerimento del mio gruppo al Consiglio è il seguente. Cominciate sul serio a fare l’Europa: potenziando il commercio, contrastando il cambiamento climatico e l’aumento del prezzo dei beni alimentari e del petrolio. Lasciate che coloro che lo desiderano, procedano alla ratifica del Trattato. All’occorrenza, accontentatevi di Nizza. Servitevi della clausola passerella per accelerare il potenziale europeo di soluzione dei problemi. Dimenticate il Presidente a tempo pieno, finché non avrete stabilito le mansioni dello stagiaire semestrale. Avviate un’ampia campagna per ricordare ai cittadini perché esiste l’UE, illustrate loro come funziona e spiegate per quale motivo “The EU is good for you”, ovvero “L’UE ti fa bene”, come la proverbiale pinta di Guinness .</p>
      <p sl="en">L’Europa significa troppo per troppe persone per lasciare che questa crisi l’arresti di colpo.</p>
      <a text="(Applausi)"/>
    </intervention>
    <intervention id="3-012" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE . – Signor Presidente, onorevoli colleghi, noi abbiamo sempre detto che quello di cui l’Unione europea ha bisogno è di una Costituzione breve, con una carta dei diritti vincolanti, procedure decisionali democratiche, trasparenti, competenze limitate ma reali, risorse economiche conseguenti. Una Costituzione, cari colleghi, elaborata da questo Parlamento o da un’Assemblea costituente, da difendere con forza e convinzione, senza ipocrisie, da ratificare per via parlamentare o da un referendum europeo.</p>
      <p sl="it">Io rispetto, rispetto molto la volontà degli irlandesi, ma nessuno mi convincerà mai che un referendum al quale hanno partecipato la metà degli elettori sia più democratico di una ratifica parlamentare. Se la maggioranza dei popoli e degli Stati votano sì, si va avanti, e coloro che votano no possono allegramente restare fuori e negoziare, come già diceva il trattato Spinelli nell’84, “un sistema di rapporti nuovi e meno stretti”.</p>
      <p sl="it">Cosa è successo in questi anni? Gli Stati membri e la Commissione hanno scelto la via di un trattato complicato, contraddittorio, difficile da vendere, negoziato nell’ultima fase in segreto, in fretta, e reso ancora meno leggibile da eccezioni e protocolli, e hanno confermato l’obbligo di ratifica all’unanimità, in perfetta linea con il complesso spagnolo del cane e dell’ortolano, che non mangia né lascia mangiare.</p>
      <p sl="it">Come se non bastasse l’Unione europea continua ad approvare politiche sbagliate, deboli, come la direttiva Jackson ieri, oggi la Weber, incapaci di dare una prospettiva positiva e di speranza, dove ogni cosa, dai diritti dei lavoratori a quelli dell’ambiente, a quelli dei migranti, trovano spazi sempre più ristretti, dove le lobby industriali hanno più voce dei cittadini, dove l’interesse europeo è introvabile, seppellito dagli urletti di questo o di quel governo, dove il diritto di scelta e le libertà individuali o l’arrivo di nuovi europei viene vissuto come un’insopportabile attacco all’identità di popoli che, come quello italiano e quello irlandese, hanno migranti sparsi in ogni parte del mondo.</p>
      <p sl="it">E’ possibile e forse anche auspicabile che i paesi che devono ancora ratificare lo faranno. E’ possibile che il governo irlandese ci farà qualche proposta brillante. Ma la soluzione diplomatica non basta! La soluzione diplomatica non basta. Oggi occorre più che mai affermare alto e chiaro che l’Europa dei governi, dell’opacità e della non chiarezza è quella che ha perso; quella che ha rifiutato la Costituzione e che continua a fare politiche sbagliate, di conservazione, di chiusura nazionalista, di egoismo; quella che ha ucciso lo spirito della Convenzione europea del 2003 per arrivare a un accordo su un testo positivo ma minimo e senz’anima.</p>
      <p sl="it">Tutto questo però non rende un’Europa unita più democratica e più capace di agire meno necessaria. Ciò di cui oggi c’è bisogno è di un’iniziativa che parta dalle forze politiche e da quegli Stati membri convinti della necessità di un’Europa più efficiente, più democratica, più coesa, dal momento che non è più necessario, non è più possibile, continuare con il trattato di Nizza. Un’iniziativa dove non ci sia spazio per coloro che non vogliono andare avanti.</p>
    </intervention>
    <intervention id="3-013" speaker_id="2109" name="Brian Crowley" is_mep="True" mode="spoken">
      <p sl="en">a nome del gruppo UEN . – Signora Presidente, vorrei ringraziare il Presidente in carica, il Presidente della Commissione e i miei colleghi per i loro interventi.</p>
      <p sl="en">Ovviamente, ciò che è accaduto non era previsto. Il “no” dell’Irlanda rappresenta un’inversione di rotta da parte di un insieme di elettori all’interno dell’Unione, rispetto al progetto europeo. A fronte della diversità di coloro che si sono opposti al Trattato nel referendum tenutosi in Irlanda, in virtù dei diversi punti di vista – in molti casi sia politicamente sia ideologicamente contrapposti gli uni agli altri – è difficile estrapolare la ragione esatta per cui la popolazione ha votato “no”.</p>
      <p sl="en">Ciò che richiediamo è che ci venga accordato del tempo per osservare e analizzare i risultati del referendum , al fine di individuare le possibilità e le modalità per proseguire nel percorso. Poiché questo voto – come ribadito anche dai fautori del “no” – non è un voto contro l’Europa, sebbene alcuni esponenti del fronte del “no” abbiano votato contro ogni singolo referendum europeo organizzato sin dall’adesione dell’Irlanda nel 1972. Essi sostengono che non si tratti di un voto contro l’Europa e neppure di un espediente per sminuirne l’operato. Tuttavia, il loro slogan durante la campagna referendaria era “votate no per un’Europa più forte”. A questo punto, forse i fautori del “no” potrebbero spiegarci a che tipo di Europa più forte aspirano, quali soluzioni vorrebbero avanzare in merito alle modalità di gestione delle sfide e delle difficoltà globali che ci si prospettano.</p>
      <p sl="en">Oggi, agricoltori e autotrasportatori si sono riuniti a Bruxelles per protestare contro il rincaro del combustibile. In questo stesso periodo, l’anno scorso, un barile di petrolio costava 48 dollari; oggi ne costa 140. In questo stesso periodo, l’anno scorso, i beni alimentari ad Haiti erano accessibili anche agli strati di popolazione più poveri; oggi ci sono sommosse nelle strade a causa della penuria di cibo e delle difficoltà che questo comporta. Queste sono le sfide che dobbiamo affrontare a livello europeo; queste sono le problematiche a cui dobbiamo trovare una soluzione.</p>
      <p sl="en">Non dimentichiamoci che non è la fine del mondo. Ci siamo già trovati in questa situazione: sia i francesi sia gli olandesi hanno detto “no” a un precedente Trattato e tuttavia, si è poi trovato un meccanismo per organizzarci e avanzare con il progetto europeo.</p>
      <p sl="en">Non è il momento di recriminare o puntare il dito. Tuttavia, a dispetto di ciò che possono pensare alcuni contestatori all’interno di quest’Aula, è tempo di mostrare rispetto: rispetto non solo per gli elettori irlandesi, che hanno espresso democraticamente la loro opinione in merito a questo Trattato, ma anche per gli altri paesi e i loro diritti individuali in merito alle modalità operative e a come intendono ratificare il Trattato. Non spetta a noi imporre agli altri quali progressi possano o non possano essere compiuti.</p>
      <p sl="en">Voglio dire a coloro che indossano una maglietta verde in quest’Aula che, oltre a mancare di rispetto a questo Parlamento e ai suoi deputati, essi non rappresentano in alcun modo il popolo irlandese o la nazione irlandese.</p>
      <a text="(Applausi)"/>
      <p sl="en">Vorrei sottolineare che questi sciovinisti alla mia sinistra, che sostengono di difendere i diritti del popolo irlandese, sono gli stessi che sono apparsi alla televisione irlandese mentre celebravano il “no” dell’Irlanda in un pub di Bruxelles. Certo, sono stati consumati fiumi d’alcol, ma che rispetto hanno dimostrato per il popolo irlandese e per la nostra bandiera, che hanno utilizzato come tovaglia su cui appoggiare i loro boccali? Ecco cosa rappresenta questo gruppo; questo è tutto il rispetto che portano al popolo.</p>
      <a text="(Applausi)"/>
      <p sl="en">Consentiteci di proseguire. Il progetto europeo vale la pena di essere salvato. Non è solo un progetto di pace e prosperità, ma anche di solidarietà. Diversi anni fa, Sean O’Casey, il poeta irlandese, scrisse in Giunone e il pavone : “Ho alzato spesso gli occhi al cielo, domandandomi: cos’è la luna e cosa le stelle?” Forse oggi, la nostra generazione dovrebbe porsi una domanda: qual è il vero significato dell’Unione europea e dove vogliamo andare?</p>
      <a text="(Applausi)"/>
    </intervention>
    <intervention id="3-014" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL. – Signora Presidente, signor Presidente della Commissione, signor Presidente in carica del Consiglio, onorevoli colleghi, il Consiglio europeo darebbe prova di saggezza nel trattenersi dal mostrare qualsivoglia forma di arroganza nei confronti del popolo irlandese, il quale non ha fatto altro che esercitare un diritto democratico sancito dalla propria Costituzione. Anziché esortare alla prosecuzione del processo di ratifica nel tentativo di isolare questa nuova pecora nera, sarebbe meglio dedicarci a una lucida analisi della situazione. Secondo il mio gruppo, il “no” irlandese, particolarmente forte presso i ceti popolari, la cui partecipazione al voto è stata, ricordiamolo, molto più massiccia che in passato, rivela l’aggravamento della crisi di legittimità dell’attuale modello europeo. Tale crisi, che era già all’origine del “no” francese e olandese e si è manifestata con modalità differenti altrove, è presente ovunque, in forma latente.</p>
      <p sl="fr">Ricordiamo la mobilitazione generale contro la direttiva Bolkestein; il dibattito suscitato dai processi Laval e Viking, soprattutto nei paesi scandinavi, o in Germania, dopo la sentenza Rüffert. A questo proposito, vorrei dire all’amico onorevole Martin Schulz che condivido pienamente quanto ha dichiarato in merito al Commissario McCreevy. Il problema è che tali decisioni – quelle che ho appena ricordato – non sono state prese dal Commissario McCreevy, bensì dalla Corte di giustizia, sulla base di articoli specifici (articoli 43 e 49 degli attuali Trattati, ripresi dal Trattato di Lisbona). Ricordiamoci, inoltre, della portata politica del grande sciopero presso gli stabilimenti Dacia, in Romania, contro l’Europa low cost . Guardate la rabbia degli agricoltori o delle piccole aziende ittiche, che si sentono strangolati. All’origine di tutte queste situazioni è, innanzi tutto l’attuale modello socioeconomico europeo, il quale, anziché dare sicurezza, rafforza la precarietà. Ecco, dunque, il problema numero uno.</p>
      <p sl="fr">Un altro fattore in causa è la modalità di funzionamento dell’Unione. Le decisioni vengono assunte lontano dal popolo e senza coinvolgerlo. Ci si accontenta di spiegare ai cittadini, anziché consultarli. La scelta deliberata di presentare il Trattato di Lisbona in una forma del tutto illeggibile per i non esperti del settore è, a questo proposito, una magnifica illustrazione di ciò che definirei “la sindrome della torre d’avorio”, la quale ha effetti devastanti sui nostri concittadini, soprattutto nelle nazioni meno popolose, che hanno l’impressione di essere sballottate in funzione degli interessi degli Stati più potenti.</p>
      <p sl="fr">Infine, in molti paesi, tra cui l’Irlanda, si stanno moltiplicando gli interrogativi sul ruolo dell’Europa sulla scena internazionale, dove ci si aspetta che faccia prevalere in maniera molto più risoluta la forza della politica rispetto alla politica della forza. Rifuggire tali interrogativi significherebbe soltanto esacerbare la crisi in Europa; gestirli in assoluta trasparenza, invece, sarebbe un primo passo per avvicinarci alla loro risoluzione.</p>
    </intervention>
    <intervention id="3-015" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo IND/DEM . – Signora Presidente, dato che nessun altro l’ha detto, voglio farlo io: ben fatto, Irlanda!</p>
      <a text="(Applausi da alcuni banchi)"/>
      <p sl="en">Eppure, prima che fosse comunicato il risultato ufficiale, il Presidente Barroso affermava, con aria più sfuggente e falsa che mai, nel corso di una conferenza stampa a Bruxelles, che – a dispetto delle regole della casa – il Trattato non era morto e che l’Europa avrebbe proseguito il suo cammino. Francamente, l’ho trovato uno spettacolo penoso; un insulto alla democrazia. E’ perfettamente chiaro a tutti che il processo di ratifica, così come l’attuazione del Trattato, debbano arrestarsi ora.</p>
      <p sl="en">Un tempo, a seguito del “no” francese e olandese, pensavo negaste la realtà, ma ora mi rendo conto che dietro a questo atteggiamento c’è un nuovo fenomeno: “l’euronazionalismo”, la mistica politica più pericolosa diffusasi in Europa dal 1945. Ignorate gli elettori, state distruggendo la democrazia e avete dimostrato che non vi fermerete davanti a nulla. Ebbene, interrogatevi: perché oggi la classe politica è così impopolare? Nel corso di questa giornata, Presidente Barroso, questo Parlamento eleggerà un nuovo Commissario per la giustizia ed è probabile che, da domani, un ex truffatore condannato assuma la carica di Commissario per la giustizia dell’Unione europea.</p>
      <p sl="en">In realtà, non avete alcun bisogno dello UK Independence Party, state distruggendo da soli l’immagine dell’Unione europea agli occhi degli elettori. Complimenti a tutti!</p>
      <a text="(Applausi da alcuni banchi)"/>
    </intervention>
    <intervention id="3-016" speaker_id="28507" name="Ashley Mote" is_mep="True" mode="spoken">
      <p sl="en">Signora Presidente, mi permetta di ricordare a questo Parlamento che lo Stato di diritto è più importante delle leggi stesse.</p>
      <a text="(Fragorose proteste)"/>
      <p sl="en">Lisbona richiedeva l’unanimità. Ignorate questo e ignorerete l’intero Stato di diritto. Gli irlandesi non rappresentano solo il 10 per cento dell’UE, bensì il 100 per cento di coloro a cui è stato concesso di votare e tutti loro sono consapevoli, come del resto lo siamo anche noi, che anche altri avrebbero votato “no”, se gliene fosse stata data la possibilità.</p>
      <a text="(Proteste ancor più fragorose)"/>
      <p sl="en">Lisbona era incomprensibile e gli irlandesi sapevano perché. Altri avrebbero votato “no” se gliene fosse stata data la possibilità. Insinuare ora che il processo debba continuare, architettare ingegnosi espedienti per risuscitare Lisbona in aperto contrasto con la volontà popolare è un atto di arroganza di proporzioni macroscopiche, ma del resto non è la prima volta che accade. Dopo il rifiuto del precedente Trattato, il ministro degli Esteri austriaco si presentò al cospetto di quest’Assemblea gloriandosi di 36 tra progetti e istituzioni intenzionati a proseguire, i quali, tuttavia, continuano a non avere alcuna legittimazione, dopo la mancata unanimità sulla ratifica del Trattato di Lisbona.</p>
      <p sl="en">Ho un messaggio per voi da parte di Edmund Burke: “Il popolo è sovrano, non voi, ignorate questo e lo Stato di diritto e lo farete a vostro rischio e pericolo”.</p>
      <a text="(Applausi da alcuni banchi)"/>
    </intervention>
    <intervention id="3-018" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, vorrei sottolineare, in quest’occasione, l’apprezzabile consenso riscontrato in quest’Aula riguardo alle future azioni da intraprendere. Noi tutti riteniamo, con solo qualche eccezione che non fa che aggiungere colore al dibattito, che sarebbe opportuno che tutti gli Stati membri completassero il loro processo di ratifica. Del resto è l’opinione espressa dal governo irlandese e dai deputati, nello specifico l’onorevole Crowley, il quale, da cittadino irlandese, ha dichiarato che tutti i paesi hanno lo stesso diritto di esprimere la propria opinione. Se potessimo dunque concludere questo processo, saremmo nella posizione di poter discutere la questione in maniera costruttiva con i nostri amici irlandesi, in uno spirito di solidarietà, poiché non può esistere unione senza solidarietà. Trovo che questo sia il processo per il consolidamento del consenso e mi auguro che venga ulteriormente rafforzato dal dibattito di domani e dopodomani in seno al Consiglio europeo. Comunque sia, è questa la posizione che la Commissione intende presentare al Consiglio europeo.</p>
      <p sl="fr">Allo stesso tempo, come è stato giustamente sottolineato dall’onorevole Watson e da altri, è importante non cadere nella paralisi, limitandosi ad analizzare soltanto la questione istituzionale. Il modo migliore per consolidare la legittimità democratica dell’Unione europea è fornire risultati concreti e dimostrare che lavoriamo per i nostri concittadini; il mondo non può certo aspettare che l’Europa assuma le sue decisioni istituzionali. Ci sono questioni urgenti come il cambiamento climatico, la sicurezza energetica e l’immigrazione, che necessitano di risposte da parte dell’Unione, anche all’interno dell’attuale quadro istituzionale.</p>
      <p sl="fr">Un altro punto, e qui mi rivolgo all’onorevole Martin Schulz, è evitare di trovare facili capri espiatori. Ovviamente anch’io ho trovato piuttosto infelici le dichiarazioni del collega Commissario McCreevy. Tuttavia, potrei citare altri commenti di esponenti politici nazionali che non sono stati particolarmente costruttivi nell’ambito di questo processo, o addirittura di deputati di questo Parlamento, che non sempre dicono le cose che si vorrebbero ascoltare.</p>
      <p sl="fr">Siamo realisti! D’altro canto, nella circoscrizione in cui ha fatto campagna il Commissario McCreevy ha vinto il “sì” e non credo che attaccare ora il Commissario irlandese sia il modo migliore per instaurare un dialogo costruttivo con i nostri amici irlandesi. Concentriamoci sugli aspetti positivi, senza cercare di trovare facili capri espiatori; non sarebbe giusto. Se agiamo in uno spirito di cooperazione con le nostre istituzioni, se ci concentriamo sui risultati che i cittadini si aspettano da noi, se creiamo l’atmosfera migliore per questo dialogo, sono convinto che si possa trovare una soluzione al problema. Si tratta di un problema serio, è vero, che tuttavia può essere risolto. Non certo con le recriminazioni, tanto meno con il pessimismo, la crisofilia o il disfattismo. Lo risolveremo cercando di rafforzare, per mezzo di risultati concreti, la nostra legittimità democratica, riconoscendo che tutti noi dobbiamo adoperarci, a livello di Istituzioni europee e di governi nazionali, e ammettendo che abbiamo una responsabilità condivisa nel mantenere vivo il nostro ideale, l’ideale europeo.</p>
      <a text="(Applausi)"/>
    </intervention>
    <intervention id="3-019" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente, come sappiamo, l’UE si basa su quattro libertà: libertà di circolazione per le persone, le merci, i capitali e i servizi. La prima di queste libertà riguarda gli individui. Jean Monnet, illustrando la propria visione dell’Europa, ormai diversi anni fa, disse – i miei colleghi scuseranno il mio francese stentato – “Nous ne coalisons pas des États, nous unissons des hommes”.</p>
      <p sl="en">L’UE è incentrata sulle persone, non sui politici, pertanto, non solo dev’essere gestita dal popolo, ma il popolo stesso deve vedere ed essere convinto che sia così. Lo scorso giovedì il popolo si è pronunciato e il verdetto è stato chiaro: la risposta è stata un semplice “no”.</p>
      <p sl="en">Mi ricordo il contesto che fece da sfondo al primo Trattato costituzionale. C’era la consapevolezza che l’UE si stesse allontanando sempre più dai cittadini e si percepiva l’esigenza di fare qualcosa in proposito. L’impegno dichiarato fu quello di preparare un Trattato che avrebbe reso l’Unione più semplice, più trasparente, più vicina alla gente. Eppure, il prodotto del lavoro dei politici fu un Trattato ancora più complicato, oscuro e distaccato dal popolo. Di certo, i cittadini devono aver avuto la stessa impressione anche in merito a quest’ultimo Trattato.</p>
      <p sl="en">La nostra risposta non può essere quella di continuare come se niente fosse accaduto. Se la percezione dei cittadini è quella di un’UE sempre più distante da loro, i politici non possono continuare imperterriti per la propria strada, se non vogliono aggravare ulteriormente la situazione. Oggi il nostro problema non dev’essere quello di discutere a che velocità si debba muovere l’UE, bensì in quale direzione. Prestate ascolto al popolo e ve la indicherà.</p>
      <p sl="en">Procedere con la ratifica sarà solo l’ennesima riprova che i leader dell’UE non hanno imparato nulla e che i politici continuano a ritenersi superiori, convinti che sia il popolo a sbagliare.</p>
      <p sl="en">Per definizione, il popolo ha sempre ragione. Si chiama democrazia. Noi vogliamo un’Unione europea incentrata sulla gente, che rispetti il concetto di democrazia. Pertanto, non dobbiamo ignorare il voto irlandese, ma ricostruire su di esso. Dobbiamo arrestare il processo di ratifica e cominciare a prestare ascolto al popolo.</p>
      <a text="(Applausi)"/>
      <p sl="en">Per concludere: nel suo vigoroso ed elegante intervento, l’onorevole Martin Schulz ha detto che esiste una crisi di fiducia. Sono d’accordo con lui. Il popolo ha perso fiducia nei politici. Abbiamo ora la possibilità di riconoscerlo, di dimostrare che abbiamo ascoltato i cittadini e di riguadagnare e ricostruire la loro fiducia in noi. Non è sufficiente che tutti noi diventiamo grandi oratori; dobbiamo dimostrare di saper essere anche grandi ascoltatori.</p>
      <a text="(Applausi)"/>
    </intervention>
    <intervention id="3-020" speaker_id="28149" name="Poul Nyrup Rasmussen" is_mep="True" mode="spoken">
      <p sl="da">Signor Presidente, no, no, no! Ciò che è appena stato illustrato dall’onorevole collega non è democrazia. Democrazia è dire: “Rispettiamo le decisioni irlandesi, come quelle di qualsiasi altro Stato membro”. Pertanto, sottoscrivo le osservazioni avanzate dal Presidente della Commissione: in seno a questo Parlamento esiste un consenso in merito al processo, nel rispetto dell’Irlanda, ma anche di tutti gli altri Stati membri. Continuiamo nel processo; è questo ciò che dobbiamo fare oggi.</p>
      <p sl="da">In secondo luogo, basta pause, vi prego! Basta periodi di “riflessione”. Smettiamola di indugiare. Concentriamoci sui problemi reali: ecco di cosa c’è bisogno.</p>
      <p sl="da">Ovviamente, il Presidente Barroso deve difendere i suoi Commissari, compreso McCreevy. Le nostre critiche al Commissario McCreevy non solo personali. Quando il presidente del nostro gruppo parla del Commissario McCreevy, lo fa per via della sua politica, che è poi la politica del Presidente Barroso.</p>
      <p sl="da">Il Presidente Barroso ha fatto diverse affermazioni sagge, ma parlando delle competenze concorrenti, non l’ho sentito dire nulla riguardo alla speculazione sui mercati finanziari a scapito dei prezzi dei beni alimentari; avrei apprezzato di sentirne parlare da lui, così come dal Commissario McCreevy. Non ho sentito il Presidente Barroso affermare, a proposito della situazione economica, che in Europa mancano i posti di lavoro. Avrei gradito sentirlo pronunciarsi in tal senso: a causa della crisi finanziaria, stiamo perdendo posti di lavoro. Mi piacerebbe che la Commissione presentasse un nuovo piano di rivitalizzazione economica – non teorico, bensì un’azione coordinata di investimento.</p>
      <p sl="da">Infine, il Commissario McCreevy sta ora cercando di sostenere che gli unici responsabili dell’attuale crisi finanziaria sono gli istituti e le società finanziarie – Standard &amp; Poors, FTSE eccetera – e che li disciplineremo. Ma si sa: ambasciator non porta pena. Ritengo che in questo consesso, il Presidente della Commissione dovrebbe dirci: sì, ci troviamo di fronte a una crisi finanziaria, e sì, sono d’accordo, ci occorre una regolamentazione universale migliore di quella di cui disponiamo, cosicché la nostra risposta possa tradursi in nuovi posti di lavoro e un clima migliore e non in più soldi e in un approccio ancora più focalizzato su come creare profitti dal nulla, anziché dalla produzione e dall’occupazione. Convinceteci di questo oggi e avrete trovato il messaggio concreto da trasmettere alla gente comune.</p>
    </intervention>
    <intervention id="3-021" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, in quanto parlamentare irlandese, rappresento il 54 per cento di elettori che ha votato “no” e il 46 per cento che ha votato “sì”. Gli autentici democratici non badano solo al risultato, ma si sforzano di rappresentare l’insieme della popolazione.</p>
      <p sl="en">Io rappresento uno Stato sovrano, ma non si può difendere la sovranità del proprio Stato – nel mio caso, l’Irlanda – a meno che non si difenda la sovranità di tutti gli Stati membri. In virtù di questo, se altri Stati membri decideranno di esercitare la propria sovranità e di ratificare, o meno, il Trattato di Lisbona, nessun autentico democratico che oggi si professi irlandese sarà legittimato a obiettare. L’Irlanda parla per l’Irlanda; la Slovenia per la Slovenia. Questa è vera democrazia e vera sovranità.</p>
      <p sl="en">Una questione cruciale nel dibattito tenutosi in Irlanda riguardo a Lisbona era il principio di unanimità. Perché il Trattato di Lisbona venga ratificato, ci occorre l’unanimità. Tutti i 27 Stati membri devono concordare – il succo è questo. Questo è il primo vero test di unanimità nell’ambito del Trattato di Lisbona. Non possiamo fallire in questa prova ed è in questo che risiede la sfida. In quanto politici, abbiamo il compito di essere all’altezza di tale sfida, di ascoltare i nostri concittadini, di trovare soluzioni e di impegnarci concretamente nella costruzione di un’Europa migliore. Alcuni fautori del “no” in Irlanda hanno parlato di un accordo migliore. Siamo ottimisti e ricerchiamo un accordo migliore per tutti i cittadini. L’Irlanda ha bisogno di un po’ di tempo e di spazio per riflettere e adoperarsi per trovare delle soluzioni. Ma senz’altro in Irlanda non manca una disposizione positiva nei confronti dell’Europa.</p>
      <p sl="en">Chi avrebbe potuto prevedere nel 1945, quando l’Europa era coperta di macerie, che nel 2008 avremmo celebrato 50 anni di pace? Che questo ci sia d’ispirazione. L’Europa è una realtà in divenire – difficile da costruire, certo, ma per la quale vale sempre, sempre la pena di impegnarsi. Ecco perché oggi siamo qui. I cittadini europei vogliono un’Unione che funzioni; così come i cittadini irlandesi. Di questo sono convinta al 100 per cento. Non deludiamoli.</p>
    </intervention>
    <intervention id="3-022" speaker_id="2053" name="Johannes Voggenhuber" is_mep="True" mode="spoken">
      <p sl="de">Signor Presidente, signor Presidente in carica del Consiglio, il messaggio che ricevo dai governi è che si tratta di un problema irlandese. Quando parlo con i cittadini, invece, il messaggio che ricevo è che si tratta di un problema europeo e di un conflitto con l’Europa. I governi ci dicono che è un conflitto diplomatico. I cittadini ci dicono che è un affronto alla loro sovranità; si sentono esclusi e profondamente frustrati. I governi ci dicono che questo “no” è incomprensibile, ma quando ascolto i cittadini, mi dicono che è il Trattato e l’intero processo a essere incomprensibile. I governi ci dicono che devono occuparsi dei reali problemi in agenda. I cittadini sostengono che sono anni, ormai, che cercano di richiamare l’attenzione sui reali problemi in agenda; e permettetemi di dire al Presidente della Commissione che i cittadini non intendono certo forze armate, polizia e sicurezza interna, bensì responsabilità sociale e una risposta europea alla globalizzazione. Intendono più democrazia e trasparenza.</p>
      <p sl="de">Signor Presidente in carica, anziché chiedere al governo irlandese che cosa abbia indotto questo voto negativo, i governi dovrebbero domandarsi di chi sia davvero la colpa. I governi hanno ignorato le scritte sui muri dopo il “no” in Francia e nei Paesi Bassi. Si sono forse impegnati realmente per la soluzione di questi problemi concreti? In fase di revisione del Trattato, hanno fornito un’autentica risposta alle aspettative deluse? Forse gli appelli francesi a un nuovo ordine sociale e a una maggiore responsabilità ed equità sociale non sono stati abbastanza vigorosi? Forse la richiesta di maggiore democrazia non era abbastanza chiara? E voi che cosa avete fatto? Vi siete limitati a rimaneggiare il Trattato, creando un’illeggibile accozzaglia di note, riferimenti incrociati e sottintesi, e ora vi domandate perché i cittadini lo rifiutino.</p>
      <p sl="de">Quest’affronto alla sovranità implica un grosso rischio. Non si tratta solo di un affronto al popolo irlandese; esiste, infatti, il pericolo che questo senso di frustrazione si diffonda e che l’intera popolazione europea dica: l’Irlanda ha votato per noi! La responsabilità di tutto questo è dei governi! E’ arrivato il momento di agire.</p>
      <a text="(Il Presidente toglie la parola all’oratore)"/>
    </intervention>
    <intervention id="3-023" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, questa discussione è estremamente tesa. Vorrei invitare ad avere prudenza, grande prudenza, nel rilasciare dichiarazioni in merito all’esito del referendum irlandese. Puntare il dito contro l’Irlanda o addirittura insinuare che debba essere esclusa dall’Unione arreca più danno all’UE del risultato stesso del referendum . Purtroppo, l’onorevole Schulz, nella sua consueta concitazione, ha di fatto insinuato proprio questo. Non dobbiamo dimenticare che l’atteggiamento paternalistico assunto da Bruxelles ha irritato gli irlandesi e ha costituito una delle ragioni per cui l’Irlanda ha votato contro il Trattato.</p>
      <p sl="pl">Non è vero che l’Europa soffrirà senza il nuovo Trattato. L’Europa patirà a causa degli interessi contrastanti e dell’egoismo degli Stati membri. Questo non ha nulla a che fare con l’Irlanda. La politica estera europea risentirà dell’atteggiamento della Germania, per esempio, la quale aspira a stabilire buone relazioni bilaterali con la Russia, a scapito dei paesi dell’Europa centrale. Anche la Francia è colpevole di aver chiuso un occhio sulla politica neo-imperialistica della Russia nella regione, riempiendosi, tuttavia, la bocca di clichè riguardo a come l’Europa, Polonia compresa, debba prendere il comando. Il Trattato non dev’essere utilizzato come copertura per le nostre mancanze. E nemmeno la decisione del popolo irlandese deve servire a questo scopo.</p>
      <a text="(Applausi)"/>
    </intervention>
    <intervention id="3-024" speaker_id="28511" name="Bairbre de Brún" is_mep="True" mode="spoken">
      <p sl="ga">Signor Presidente, il popolo d’Irlanda si è pronunciato. Il voto che gli irlandesi hanno espresso lo scorso giovedì contro il Trattato di Lisbona non era un voto contro l’Europa. Il posto dell’Irlanda è all’interno dell’Unione. L’Irlanda – sia l’Irlanda del Nord che l’EIRE – ha ricavato benefici sociali ed economici dalla propria adesione, malgrado alcune difficoltà.</p>
      <p sl="ga">La questione era: il Trattato di Lisbona è vantaggioso per l’Irlanda, per il resto d’Europa o per il mondo in via di sviluppo? Il testo è stato sottoposto all’esame della popolazione irlandese ed è stato rifiutato. Pertanto, il Trattato di Lisbona è finito. I cittadini irlandesi, come quelli francesi e olandesi prima di loro, vogliono un accordo migliore.</p>
      <p sl="ga">Oggi abbiamo la possibilità di riaprire il dibattito sul futuro dell’Europa. Dobbiamo cogliere quest’occasione.</p>
      <p sl="ga">Sarebbe inaccettabile che i leader europei cercassero degli espedienti per aggirare la volontà democraticamente espressa dal popolo. Il processo di ratifica deve arrestarsi, come è successo dopo il rifiuto della Costituzione europea. Ma in questo frangente, dobbiamo ascoltare i cittadini irlandesi; dobbiamo ascoltare la popolazione. In Irlanda sono emersi molti dei timori già sollevati in precedenza in Francia e nei Paesi Bassi. E’ necessario prestare ascolto a questi timori e darvi risposta.</p>
      <p sl="ga">Nel corso della campagna referendaria in Irlanda, sono emerse ripetutamente alcune questioni chiave: deficit democratico, perdita di potere dell’Irlanda sulla scena europea, neutralità e non-militarizzazione, diritti dei lavoratori e servizi pubblici, nonché l’impatto del Trattato sui paesi in via di sviluppo. Queste problematiche devono essere affrontate.</p>
      <p sl="ga">La risposta al voto irlandese, sarà dunque una prova democratica per il progetto europeo: sarà in grado di ascoltare il popolo, ne rispetterà la volontà democratica, o alienerà i cittadini, ignorando tutto questo?</p>
      <p sl="ga">A mio avviso, la democrazia deve prevalere. Dobbiamo ascoltare quanto ci è stato detto dai cittadini irlandesi. Dobbiamo rifiutare qualsiasi illazione volta ad accantonarli per proseguire senza di loro, a isolarli o a incolparli. E’ necessario ascoltare con molta calma e attenzione quanto ci è stato detto dal popolo irlandese e i problemi che ha sollevato in materia di neutralità, militarizzazione dell’UE e democrazia; dobbiamo prestare ascolto alla voce dell’Irlanda e di altre piccole nazioni europee in merito ai diritti dei lavoratori, ai servizi pubblici e all’Europa sociale.</p>
      <p sl="ga">Dobbiamo porci in ascolto. Dobbiamo cogliere l’occasione, ora, di confrontarci con il governo irlandese, di ascoltare il popolo irlandese e trovare una via per proseguire ed elaborare un testo che possa soddisfare tutti in futuro.</p>
    </intervention>
    <intervention id="3-026" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, sono due i sentimenti principali che hanno caratterizzato la campagna referendaria. Il primo era una diffusa sensazione che i cittadini venissero ulteriormente privati del potere decisionale, a favore di una burocrazia lontana. Il secondo, forse ancora più radicato, era una perdita di valori. Più precisamente, una mutazione di tali valori.</p>
      <p sl="en">L’Irlanda, che si era gloriata dei propri valori cristiani, stava diventando una nazione materialistica. Da venerdì, le critiche contro il mio paese si sono sprecate. E’ come se vi sentiste insultati. Quello che è successo, di fatto, è che l’Irlanda ha pronunciato un deciso “No, grazie” al Trattato di Lisbona.</p>
      <p sl="en">Se la risposta alla volontà democratica del popolo dev’essere indignazione, come ho sentito negli ultimi cinque giorni, allora c’è qualcosa che non va. Non fatevi trarre in inganno: l’Irlanda è europeista. Solo riteniamo, diversamente da voi, a quanto pare, che il progetto abbia perso la propria direzione. Ha perso di vista la cosa più essenziale – la democrazia – e dimenticato l’unico popolo che conta – i suoi cittadini.</p>
      <p sl="en">Dunque, prima di cercare di aggirare la nostra decisione democratica, ponetevi due interrogativi. Primo: siete davvero convinti che questo Trattato supererebbe l’esame referendario negli altri 26 paesi? E secondo: minacciare un paese per il fatto di essere democratico è forse un atto di democrazia?</p>
      <a text="(Applausi)"/>
    </intervention>
    <intervention id="3-027" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, più si va avanti e più i mandarini europei si comportano come politici autistici, completamente estraniati dal mondo reale, dai cittadini, di cui tuttavia continuano a proclamarsi rappresentanti. Ora sostengono che la piccola Irlanda non abbia il diritto di opporsi a un Trattato europeo, che potrebbe essere presto ratificato da 26 dei 27 Stati membri. Che arroganza! Dopotutto, solo l’Irlanda ha detto “no”, perché solo all’Irlanda è stata concessa la possibilità di dire “no”. Tutti noi sappiamo che il mostro di Lisbona, nato dall’abortita Costituzione europea come Frankenstein, verrebbe massicciamente rifiutato dall’elettorato di quasi tutti gli altri Stati membri, se a quegli elettori fosse data la possibilità di votare. In nome della democrazia, il risultato di un’elezione democratica viene denigrato e accantonato. Siamo lanciati verso uno Stato euro-nazista e totalitario.</p>
    </intervention>
    <intervention id="3-028" speaker_id="23693" name="Alojz Peterle" is_mep="True" mode="spoken">
      <p sl="sl">La decisione del popolo irlandese è stata democratica e pertanto la rispettiamo; non c’è alcun bisogno di sollecitare noi democratici a dimostrare rispetto. Su questo non ci sono dubbi. Tuttavia, a nostro avviso, non è sufficiente rispettare tale decisione, bisogna anche essere consapevoli delle conseguenze e comprendere, nel contesto irlandese ed europeo, come mai la maggioranza dell’elettorato di uno dei più affermati Stati membri dell’Unione si sia opposta a un Trattato che l’anno scorso era stato firmato dai capi di Stato – compreso quello irlandese – o di governo, nell’intento di fornire un’efficace risposta congiunta alle nuove, difficili sfide che ci si prospettano, siano esse legate all’ambiente, all’energia, all’immigrazione o alla sanità.</p>
      <p sl="sl">Concordo sul fatto che ci occorra del tempo per riflettere, tuttavia questo non può inficiare il proseguimento del processo di ratifica. La ratifica non richiede ulteriori riflessioni e il processo dev’essere portato avanti. Questo interessa non solo l’Irlanda e l’attuale Unione europea nel suo complesso, ma anche il futuro dell’Europa, che non è ancora del tutto unificata. A questo proposito mi congratulo con la Presidenza slovena per tutti i proficui sforzi di avvicinamento dei paesi dei Balcani occidentali, e soprattutto per gli accordi di stabilizzazione e di associazione con la Serbia e la Bosnia-Erzegovina. Dobbiamo accogliere con entusiasmo ogni passo avanti compiuto in quell’area nello spirito della prospettiva europea ed estirpare ogni elemento che possa generare conflitti; obiettivo reso possibile dalla dimensione europea. Pertanto, raccomando di perseverare.</p>
      <p sl="sl">Mi auguro che la vittoria delle forze europeiste in Macedonia sproni il Consiglio a decidere di avviare i negoziati con quel paese, che è già un candidato e che ha già fatto parecchia anticamera. Spero inoltre che il nuovo governo macedone, al quale è stato conferito un mandato forte, sappia mettere a frutto questa nuova fiducia in una politica che promuova gli sviluppi verso un’apertura dei negoziati.</p>
    </intervention>
    <intervention id="3-029" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, ciò che mi aspetto dal Consiglio europeo di domani è una seria autocritica: autocritica per l’assoluta mancanza di comunicazione e informazione al pubblico in merito a questo nuovo Trattato europeo. E’ davvero sconcertante che i governi negozino trattati e organizzino addirittura elaborate cerimonie di apposizione delle firme, per poi tornarsene nelle rispettive capitali e non prenderli più in considerazione. E’ questa una delle principali cause della rabbia che ci siamo trovati ad affrontare in passato e che riscontriamo oggi in Irlanda.</p>
      <a text="(Applausi)"/>
      <p sl="de">Vorrei che alcune lezioni venissero imparate: il Consiglio deve abbandonare una volta per tutte la sua tattica ostruzionista e avviare, congiuntamente alla Commissione e al Parlamento, una campagna di comunicazione o una strategia di pubbliche relazioni che ci permetta di prendere veramente a bordo i cittadini in questo viaggio verso l’Europa, anziché lasciarli ai margini della strada. Al momento, le Istituzioni europee si stanno comportando come una coppia di genitori che mette al mondo un figlio per poi abbandonarlo per strada e non pensarci più. Tutto ciò è semplicemente inaccettabile. Ora dobbiamo affrontarne le conseguenze, il che significa elaborare una politica di comunicazione e informazione comune, che sia parte integrante del processo democratico. E’ questo il fondamento della democrazia. In questo modo, i cittadini comprenderanno la vera essenza dell’Europa, sentendosi anch’essi parte del progetto.</p>
      <p sl="de">Sarò lieto di ascoltare i messaggi inviati dalla popolazione irlandese, ma quando l’onorevole Sinnott ci spiega, come ha fatto ieri, che la maggioranza degli elettori di una determinata cittadina ha votato contro il Trattato di Lisbona perché nella cittadina in questione è in costruzione un inceneritore ed esiste una normativa europea che promuove l’incenerimento dei rifiuti, allora mi domando cos’abbia a che fare tutto questo con il Trattato di Lisbona. Abbiamo avuto modo di ascoltare svariate argomentazioni di questo genere e siamo franchi: non tutte sono pertinenti, né meritano considerazione.</p>
      <p sl="de">E’ necessario studiare una formula nuova per la ratifica dei Trattati europei. Ogni paese dev’essere libero di esprimere la propria opinione e mi auguro che questo pomeriggio, la Camera dei Lord ratifichi il Trattato, inviando un chiaro segnale che il processo continua.</p>
    </intervention>
    <intervention id="3-030" speaker_id="4514" name="Andrew Duff" is_mep="True" mode="spoken">
      <p sl="en">Signor Presidente, questo pomeriggio il parlamento britannico a Westminster completerà il processo di ratifica del Trattato di Lisbona. Sarà rincuorante scorrere i giornali domattina e leggere che finalmente il Regno Unito ha detto “sì” all’Europa. Sarà di grande aiuto per il ripristino dell’autorità morale e della credibilità politica della Gran Bretagna e sosterrà gli irlandesi nella ricerca di un nuovo consenso, all’insegna di meno libertas e più veritas .</p>
      <p sl="en">E’ curioso che l’onorevole Farage e le sue truppe di destra in quest’Aula preferiscano lasciare che sia un referendum tenuto in un paese straniero a decidere a nome e al posto del sovrano parlamento britannico. Ciò non fa che confermare la mia convinzione che il plebiscito sia una forma di democrazia probabilmente adatta a circostanze rivoluzionarie, ma del tutto inadeguata a decisioni informate e deliberanti sulla complessa revisione di un trattato. Per questo motivo, il Parlamento europeo deve assistere il Consiglio nel tener fede ai contenuti del Trattato di Lisbona.</p>
    </intervention>
    <intervention id="3-031" speaker_id="2338" name="Ian Hudghton" is_mep="True" mode="spoken">
      <p sl="en">Signor Presidente, il Trattato di Lisbona è morto. Senza l’unanimità, si tratta semplicemente di una questione giuridica. Gli elettori, non solo in Irlanda, ma anche in Francia e nei Paesi Bassi, hanno detto “no” al testo del Trattato o al suo gemello.</p>
      <p sl="en">Per riconquistare la fiducia dei nostri cittadini, dobbiamo fare molto più che non rietichettare e rinominare il testo di Lisbona e cercare poi di procedere. Il nuovo Trattato era troppo facilmente ridicolizzabile e, al contempo, era troppo complesso e oscuro da spiegare, tanto che avrebbe messo in difficoltà i fautori del “sì” in qualsiasi paese si fosse tenuto un referendum .</p>
      <p sl="en">Numerose modifiche proposte nel Trattato erano positive, addirittura necessarie, e tuttavia espresse con un linguaggio talmente oscuro e indecifrabile da risultare pressoché incomprensibile ai più.</p>
      <p sl="en">Spetta agli altri otto Stati membri decidere se e come procedere nel processo di ratifica, tuttavia ritengo sarebbe utile se il Regno Unito, per esempio, decidesse di procedere per via referendaria, per consentirci di constatare se disponiamo davvero dell’avallo popolare rispetto a tale ratifica.</p>
    </intervention>
    <intervention id="3-032" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, se il referendum irlandese non ha alcuna importanza e conseguenza perché lo si è fatto? Perché si è voluto dare questa possibilità plebiscitaria come abbiamo sentito dire?</p>
      <p sl="it">Grave quando in un Parlamento si nega la possibilità e l’importanza ai popoli di esprimere in piena libertà come hanno fatto gli irlandesi! Questo voto è semplicemente una bella pietra tombale, con tanto di croce celtica sopra, sulla prospettiva del Superstato europeo che non piace ai nostri popoli. Non piace la svendita della sovranità politica e anche monetaria.</p>
      <p sl="it">Beh, è una prospettiva che apre alle migliori speranze per noi che crediamo fortemente, come il popolo irlandese, nell’Europa dei popoli e delle regioni. Per questo anche noi in Padania chiediamo il referendum , anche se ormai evidentemente sul piano giuridico il trattato è disconosciuto, è fermato. Si è fermato a questa procedura incredibile di far procedere l’approvazione di un trattato che riguarda il futuro dei nostri popoli a colpi di voto parlamentare, escludendo i popoli e i cittadini.</p>
      <p sl="it">Per fortuna, c’è un popolo libero che ha nel DNA il senso della propria libertà. Forse è perché se l’è conquistata combattendo che ha questa forza. E allora è ora di dire il significato vero di questo voto che è un basta agli eurocrati di Bruxelles che vogliono costruire un Superstato lontano dall’interesse e dall’anima dei cittadini. Noi padani ci sentiamo oggi tutti irlandesi.</p>
    </intervention>
    <intervention id="3-033" speaker_id="28357" name="Vladimír Železný" is_mep="True" mode="spoken">
      <p sl="cs">Signor Presidente, a seguito del referendum irlandese, l’onorevole Schulz, presidente del gruppo socialista, si permette di redarguire noi, cittadini di piccoli Stati membri, in particolare Irlanda e Repubblica ceca, con la tipica arrogante superbia tedesca. A suo parere, laddove questi piccoli paesi blocchino il processo di riforma comune, si è legittimati a domandar loro se vogliono restare all’interno dell’Unione oppure no. Le posso assicurare, signor Presidente (e può comunicarlo anche all’onorevole Schulz), che ora che gli irlandesi hanno ucciso questo prodotto malato della Presidenza tedesca chiamato Trattato di Lisbona, i cechi saranno ben lieti di seppellirlo, pur rimanendo uno Stato membro. Lo seppelliranno perché contiene la Carta, dunque, per la prima volta in 60 anni, riaprirebbe nel nostro paese la questione della restituzione dei Sudeti, spianando la strada a una revisione del giusto esito della Seconda guerra mondiale, piuttosto che dei cosiddetti decreti Beneš. Lo seppelliranno anche perché priverebbe i piccoli Stati membri del diritto di veto, aumentando, nel contempo, il potere di voto della Germania da 9 a 18 voti. L’onorevole Schulz farebbe meglio a domandarsi come sarebbe andata, se il Trattato di Lisbona fosse stato sottoposto alla prova referendaria in Germania. Le mie congratulazioni agli irlandesi e a tutti noi.</p>
    </intervention>
    <intervention id="3-034" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli colleghi, ammettere che il Trattato di Lisbona è morto e che rappresentava soltanto un vicolo cieco è l’unica soluzione democratica e onesta. Domani, i capi di Stato dovranno finalmente riconoscere che la politica nelle democrazie non si decide pasteggiando a foie-gras in sale climatizzate, e smetterla di cercare di gestire la vita degli altri da Bruxelles. Il referendum irlandese ha dimostrato chiaramente che il popolo non è disposto a subire le decisioni imposte dall’alto, tanto meno l’arroganza dell’élite dei potenti dell’Unione. Il Consiglio deve rendere il processo decisionale accessibile al pubblico e smetterla di ingannare i cittadini. Non siamo capaci di imparare dalla nostra storia? Dopo i sanguinosi eventi che hanno segnato il Novecento, davvero l’élite politica vuole che i paesi più grandi assumano di nuovo le decisioni a nome di quelli più piccoli? Non è bastato ad alcuni Primi Ministri e Presidenti aver trascorso gran parte della propria vita in un regime totalitario?</p>
      <p sl="cs">Onorevoli colleghi, domani il Consiglio dovrà rispolverare le nozioni di base: perché è stata creata l’Unione e sulla base di quali valori. Dovrà attenersi alle normative e ai regolamenti e dichiarare senza indugio che proseguire nel processo di ratifica dell’ormai defunto Trattato di Lisbona costituisce un esercizio del tutto sterile.</p>
    </intervention>
    <intervention id="3-035" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, se si aspetta che io possa far luce sulle motivazioni del voto irlandese riguardo al Trattato di Lisbona, ha riposto male le sue aspettative: non sono in grado di farlo. Ma sebbene profondamente amareggiata dal risultato, sono certa di una cosa: dobbiamo accettarlo, in quanto espressione democratica della volontà del popolo e come tale dobbiamo rispettarlo.</p>
      <p sl="en">Che sorpresa voltarmi oggi e vedere un variegato stuolo di colleghi britannici di estrema destra, compresi l’onorevole Jim Allister e anche qualche galeotto inglese, che sfoggiano una maglia verde e reclamano rispetto per il voto irlandese.</p>
      <a text="(Proteste da alcuni membri del gruppo IND/DEM)"/>
      <p sl="en">I libri di storia sarebbero stati scritti diversamente se i colleghi britannici avessero sempre mostrato questo rispetto per il voto irlandese! Le cose sarebbero state ben diverse! Quante vite sarebbero state risparmiate! Apprezzo questa dimostrazione di rispetto – sebbene molto tardiva. Tutti noi dobbiamo rispettare il voto irlandese.</p>
      <a text="(Proteste in sottofondo)"/>
      <p sl="en">Ha avuto modo di esercitarsi a lungo dietro le sbarre; forse ora potrebbe fare silenzio per un attimo …</p>
      <a text="(Applausi)"/>
      <p sl="en">Durante la campagna referendaria, una delle parlamentari irlandesi in quest’Assemblea, che è già intervenuta questa mattina, distribuiva volantini su cui era raffigurata una siringa. Forse quella stessa deputata potrebbe spiegare a questo Parlamento in che modo il Trattato di Lisbona promuove l’eutanasia, l’aborto, la prostituzione, la pressione fiscale sulle imprese; dove risiede il rischio per la neutralità irlandese? Mi aspetto la verità.</p>
      <p sl="en">Il governo irlandese deve analizzare l’esito referendario con calma e stabilire con esattezza quali contenuti del testo del Trattato sono stati rigettati dal nostro elettorato; quindi dovrà fornire risposte accettabili non solo ai fautori del “no” in Irlanda, ma anche ai governi di tutti gli altri Stati membri e ai loro cittadini, i quali, a mio avviso, hanno il diritto di pronunciarsi ed esprimere la propria opinione. Anche a loro dobbiamo rispetto.</p>
      <p sl="en">E’ necessaria una risposta ponderata ai sinceri timori dell’elettorato irlandese, ma non dobbiamo dare soddisfazione agli estremisti. Quando si saranno calmate le acque, spero che i miei colleghi concorderanno che un’Europa a due velocità non rappresenta certo una risposta, piuttosto l’inizio della fine della nostra Unione, ovvero del progetto di pace democratica meglio riuscito dei nostri tempi.</p>
      <p sl="en">E’ sempre stato più facile infondere paura che speranza. Come disse una volta il famoso politico irlandese, esponente del nostro partito, James Dillon: “Non c’è verso che la verità regga il confronto con una bugia ben detta e ripetuta quanto basta”. E infatti così non è stato. Non siamo riusciti a distinguere la realtà dalla finzione, nella mente di un numero sufficiente di elettori, malgrado di valorosi sforzi del nostro responsabile per il referendum nazionale, Gay Mitchell, e dei miei colleghi. Spetta ora al nostro nuovo Taoiseach , il cui mandato ha conosciuto un inizio di cattivo auspicio, trovare una soluzione.</p>
      <a text="(Applausi)"/>
    </intervention>
    <intervention id="3-036" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, in effetti non possiamo limitarci ad ascoltare l’esito del voto irlandese, dobbiamo riflettere ed elaborarlo. Tuttavia, come è già stato detto, dobbiamo anche prestare ascolto agli altri 26 paesi, ai loro risultati e a qualsiasi timore possa essere espresso nel corso del loro processo di ratifica. Dopodiché, dovremo dimostrarci all’altezza dell’enorme sforzo volto a colmare il divario.</p>
      <p sl="en">Se dovessimo ottenere 26 ratifiche a fronte di un solo rifiuto, non sarebbe irragionevole né antidemocratico chiedere all’unico paese che ha espresso un voto contrario di considerare la possibilità di modificare il pacchetto di riforme, rivederlo, spiegarlo meglio e magari cercare un nuovo compromesso, anziché bloccare l’intero processo di riforma. Non c’è nulla di irragionevole o antidemocratico in questo. Dopotutto, perfino alcuni fautori del “no” in Irlanda hanno riconosciuto che il loro reale intento era quello di rinegoziare il Trattato e cercare un accordo migliore.</p>
      <p sl="en">Alcune persone – come confermato da fazioni di questo Parlamento – vogliono prestare ascolto unicamente alla risposta che più li aggrada, ovvero la risposta “no”. Io desidero ascoltare entrambe le tesi e cercare quindi una soluzione che sia accettabile per tutti i 27 paesi. E’ questa la sfida che dovremo essere all’altezza di raccogliere.</p>
    </intervention>
    <intervention id="3-037" speaker_id="4335" name="Marielle De Sarnez" is_mep="True" mode="spoken">
      <p sl="fr">Signor Presidente, è ovvio che il “no” espresso da un popolo in merito al futuro dell’Europa non è mai un evento di secondaria importanza e, come tale, non può e non deve essere ignorato. Al contrario, dobbiamo prendere atto di questo “no” e cercare di rispondervi.</p>
      <p sl="fr">A mio avviso, sono due le questioni che dobbiamo affrontare. La prima riguarda la democrazia. I cittadini si aspettano dall’Europa leggibilità, visibilità, comprensione, spiegazioni, insegnamento e sostegno. Tale aspetto riguarda tutti, non solo i governi nazionali, anche le Istituzioni europee, soprattutto la Commissione e il Consiglio. E questa è una prima questione.</p>
      <p sl="fr">La seconda riguarda il senso stesso dell’Europa, la sua anima, come diceva poc’anzi l’onorevole Schulz, la sua ragion d’essere. Perché abbiamo costruito l’Europa? Non si può certo ridurre tutto a una mera questione di mercato. Non abbiamo costruito l’Europa per la sola competitività; siamo uniti da valori comuni, da un progetto di società, da un modello di società economico, sociale, sostenibile, umano, un modello che merita di essere assunto, promosso e difeso. Ecco cosa si aspettano i nostri concittadini.</p>
      <p sl="fr">Dal Trattato di Roma, il mondo è cambiato moltissimo. Dobbiamo ripensare, rifondare il progetto europeo perché risponda alle crisi che ci troviamo ad affrontare ora – crisi finanziaria, dei prodotti alimentari, dell’energia – ma anche alle considerevoli sfide che ci si prospettano dinanzi. Come creare, come concepire una crescita futura qualitativamente migliore, più durevole e più equa? Come ridurre le disuguaglianze? Come raggiungere un nuovo equilibrio globale? Come ripensare la questione dei paesi in via di sviluppo e, più nello specifico, la loro autosufficienza?</p>
      <p sl="fr">Questo è l’insieme di domande a cui dobbiamo trovare una risposta. Oggi più che mai l’Europa deve tornare a fare politica.</p>
    </intervention>
    <intervention id="3-038" speaker_id="4439" name="Mogens Camre" is_mep="True" mode="spoken">
      <p sl="da">Signor Presidente, ecco cosa ha scritto un illustre e popolare uomo d’affari danese sul quotidiano Berlingske Tidende di ieri: “Gli europei sono pienamente a favore della cooperazione politica internazionale e della responsabilità globale. Quando i cittadini dell’UE dichiarano il loro appoggio alla democrazia su scala nazionale, sostengono ovviamente anche la democrazia a livello europeo, il che costituisce precisamente ciò che al momento non stanno ottenendo”. Ci sono state date ripetute assicurazioni che il Trattato di Lisbona non sarebbe potuto entrare in vigore se anche uno solo degli Stati membri l’avesse rifiutato, eppure che cosa ha scritto Hans-Gert Pöttering nella sua dichiarazione del 13 giugno?</p>
      <p sl="de">“Il no al Trattato da parte di uno Stato membro non può significare che i processi di ratifica già completati in 18 Stati UE siano invalidi.”</p>
      <p sl="da">Ai tempi dell’assolutismo, i re e gli imperatori si incontravano per concordare fra loro la spartizione del potere. Ebbene, quei tempi sono tornati. Il principe Pöttering, l’imperatore Barroso e i sovrani dei loro Stati vassalli hanno deciso che i cittadini d’Europa non contano. A ventisei paesi non è stato concesso di votare e l’unico che ha potuto esprimere un voto, l’Irlanda, ha scoperto che quel voto non vale nulla. L’Unione non rispecchia più il mandato popolare.</p>
    </intervention>
    <intervention id="3-041" speaker_id="40817" name="Hanne Dahl" is_mep="True" mode="spoken">
      <p sl="da">Signor Presidente, venerdì scorso, gli irlandesi hanno votato contro il Trattato di Lisbona, un mero duplicato della Costituzione alla quale Francia e Paesi Bassi avevano già detto “no”. Ciononostante, il Presidente della Commissione sostiene che il processo di ratifica debba continuare. Ci è stato detto che lo scetticismo di un paese non può frenare lo sviluppo. Si vuol far credere che ci sia un attrito con il popolo irlandese, ma non è così. La distanza non è fra il popolo irlandese e l’Europa, bensì fra il popolo e i capi di Stato o di governo dell’Europa. La distanza non è tra alcuni paesi europei e il resto d’Europa. Francia, Paesi Bassi e Irlanda non vogliono frenare lo sviluppo, semplicemente auspicano uno sviluppo di diverso genere. Perché è così difficile da capire? Quanto all’onorevole Schulz, vorrei dirgli: “Vergogna”. Lei paragona quelli che definisce “antieuropeisti” ai fascisti, ma è proprio la sua retorica a essere fascista. Ha detto che gli antieuropeisti hanno fatto su e giù per le scale, facendo propaganda a destra e a manca. Non occorre molta consapevolezza storica per ricordare ciò che si diceva della popolazione di colore nel secolo scorso. E’ scandaloso! Vergogna!</p>
    </intervention>
    <intervention id="3-042" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, il popolo irlandese ha detto “no” al Trattato e per tutta risposta, i grandi dell’UE hanno inferocito l’intera Irlanda convocando il Taoiseach al Consiglio europeo, perché rendesse conto della “cattiva condotta” dei suoi concittadini. Tutto ciò è infantile e indegno della visione europea dei padri fondatori. Atteggiamento ancora più miope è pretendere l’esclusione dell’Irlanda o cercare di far accettare il Trattato. Ripetere il voto fino a ottenere il risultato auspicato infliggerà un danno irreparabile all’immagine dell’Europa.</p>
      <p sl="de">Abbiamo tenuto 290 referendum in Europa dal 1990, nessuno dei quali, tuttavia, riguardava questioni di fondamentale importanza come l’adesione della Turchia o l’introduzione dell’euro e ora non veniamo interpellati nemmeno su un testo tanto rilevante quanto il Trattato di Lisbona. Il concetto di democrazia promosso da Bruxelles – in cui i cittadini sono semplicemente tenuti ad avallare le decisioni dell’UE o a votare a favore dei partiti approvati dall’Unione – rievoca fortemente l’Unione Sovietica. Anziché risentirsi, l’UE dovrebbe accettare il “no” irlandese per ciò che rappresenta: l’opportunità di imboccare una nuova direzione, verso politiche orientate al popolo e ai cittadini d’Europa.</p>
    </intervention>
    <intervention id="3-043" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, come cortesemente sottolineato dall’onorevole Martin Schulz, sono molti i capi di governo che appartengono al gruppo PPE-DE, e questo perché il PPE-DE è più vicino ai cittadini e, di conseguenza, vince più elezioni. Ciononostante, il punto cruciale è che una serie di indicatori ci esortano a trovare un equilibrio fra politica economica razionale e politica sociale.</p>
      <p sl="de">Rispetto appieno l’esito del referendum irlandese. Ciò che non rispetto, invece, sono le campagne menzognere condotte da alcuni esponenti di sinistra e di destra, allo scopo di depistare la popolazione e indurla a opporsi a quest’Europa unificata: un’Europa unificata che rappresenta la realtà più riuscita nella storia di questo continente, una realtà di pace, libertà e prosperità.</p>
      <a text="(Applausi)"/>
      <p sl="de">E’ necessario riconoscere che quest’Europa è particolarmente vantaggiosa per le piccole nazioni: siedono al tavolo con noi, reggono seggi all’interno di questo Parlamento e nulla può essere deciso in Europa senza il loro consenso, mentre in passato, le grandi nazioni potevano bistrattarle liberamente. La differenza è questa: nella nostra Europa, tutte le nazioni sono uguali ed è esattamente questo che lei, onorevole Farage, sta cercando di distruggere, con le sue nozioni da imperialismo britannico!</p>
      <p sl="de">Abbiamo bisogno di questo Trattato perché il processo di allargamento funzioni in maniera efficace e perché si possa pervenire a una maggiore democrazia, colmando il deficit democratico e rafforzando i parlamenti nazionali. Abbiamo bisogno di questo Trattato per tutelare la clausola di sussidiarietà e per essere in grado di gestire le sfide del futuro, dalla crisi energetica al crimine organizzato, acquisendo le capacità necessarie per rispondere al rincaro dei beni alimentari e del petrolio e ad altre problematiche del genere. Tutto questo andrà distrutto se non ci dotiamo degli strumenti offerti dal Trattato di Lisbona, soprattutto in materia di diritti sociali e, più specificatamente, della Carta dei diritti fondamentali, nonché della “clausola sociale”, in virtù della quale si stabilisce che le tematiche sociali vengano prese in considerazione nel definire e nell’attuare qualsiasi politica.</p>
      <p sl="de">Ventisei Stati membri possono ora ratificare il Trattato e ognuno di loro si è impegnato a farlo. E’ stato il Regno Unito a insegnarmi che in una democrazia rappresentativa, il Parlamento può pronunciarsi in nome del popolo e non permetterò all’UKIP di distruggere quello che ho imparato dal Regno Unito. Questi 26 Stati membri sono liberi di ratificare il Trattato per via parlamentare, e laddove tale processo giunga a una positiva conclusione, il popolo irlandese potrà rivedere la propria posizione. Ci aspettiamo che vengano avanzate proposte dall’Irlanda, volte a preservare la coesione della nostra Unione a 27, poiché io non voglio vedere un’Europa divisa, tanto meno un “nocciolo duro” europeo. Voglio un’Europa che si confermi un’unione di pari, con 27 paesi. Per questo motivo, sono a favore del Trattato di Lisbona.</p>
    </intervention>
    <intervention id="3-044" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, io sono meno diplomatico di molti miei colleghi in quest’Aula. Il fatto è che, nel referendum irlandese, la verità è stata sconfitta dalle menzogne, pure e semplici menzogne, e dalle statistiche.</p>
      <p sl="en">Il Trattato di Lisbona non è morto. Tuttavia, la scelta operata in Irlanda rappresenta la decisione sovrana del popolo irlandese. Solo i cittadini irlandesi possono modificare quella decisione sul Trattato.</p>
      <p sl="en">Se questo accadrà o meno, dipenderà dalle discussioni che avranno inizio domani, fra il governo irlandese e gli altri 26 capi di Stato. Non abbiamo la bacchetta magica. Occorrerà del tempo per giungere a una conclusione.</p>
      <p sl="en">Propongo una nuova scadenza per la ratifica di Lisbona. Trovo che fissarla prima delle elezioni europee sia un obiettivo ragionevole.</p>
      <p sl="en">Se i cittadini irlandesi continueranno a non essere soddisfatti del Trattato in qualsiasi forma esso venga infine concordato tra noi e il resto d’Europa, allora l’Irlanda non avrà altra scelta che rinegoziare il proprio legame con l’Unione.</p>
      <p sl="en">Quest’eventualità sarebbe disastrosa per il nostro paese. L’Europa ha ben poco da perdere perdendo l’Irlanda, ma l’Irlanda ha tutto da perdere se perde l’Europa.</p>
      <p sl="en">Le problematiche globali che ci riguardano tutti, in questo mondo in costante mutamento e interconnesso, sono chiare: cambiamento climatico e demografico, migrazione e crisi energetica, fame e povertà che uccidono milioni di persone, insicurezza umana, crimine internazionale, il tutto aggravato da una crisi identitaria che interessa sostanzialmente tutti gli Stati dell’Unione. Nessuno Stato membro può pensare di risolvere tutto ciò abbassando le saracinesche e sperando che il problema svanisca.</p>
      <p sl="en">Per concludere, mi permetto di invitare l’Europa a dar prova concreta di saper garantire condizioni di vita e di lavoro decenti. Questo rafforzerebbe la nostra unità e la nostra solidarietà, producendo una soluzione positiva alla crisi attuale.</p>
      <a text="(Applausi)"/>
    </intervention>
    <intervention id="3-045" speaker_id="28124" name="Gunnar Hökmark" is_mep="True" mode="spoken">
      <p sl="sv">Signor Presidente, vorrei invitarla a riflettere su un aspetto: se gli irlandesi avessero votato “sì”, qualcuno qui ritiene che su queste magliette verdi si sarebbe letto “Rispettate il voto irlandese”? La verità è che esse non rispettano gli irlandesi, né la democrazia. Rispettano soltanto un “no” e questo è alquanto bizzarro.</p>
      <p sl="sv">All’epoca dell’adesione della Svezia all’Unione europea, gli Stati membri erano 12. Parliamo del 1995. Oggi abbiamo 27 Stati membri. Un cambiamento importante e ritengo sia ben poco contestabile che l’Europa sia diventata di gran lunga migliore grazie a questo allargamento e a questo ampio sviluppo. Oggi, mentre discutiamo del referendum irlandese, possiamo affermare che coloro che ribadivano costantemente il proprio “no” avevano torto, mentre noi che peroravamo un futuro sviluppo dell’Unione europea avevamo ragione.</p>
      <p sl="sv">Dunque, procediamo con lo stesso approccio che ci ha consentito di perseguire simili obiettivi: con persistenza, lungimiranza, democrazia e rispetto per ogni Stato membro. Procediamo con un democratico processo di ratifica in ogni Stato dell’Unione, ma rispettiamo anche la decisione di ciascuno Stato, senza dimenticare la persistenza. Dobbiamo progredire nel mercato energetico, nel mercato interno e nelle modalità per ottenere risultati migliori in tutti i campi, ma dobbiamo anche comprendere che il Trattato di Nizza non è sufficiente, se vogliamo procedere con lo stesso sviluppo e le stesse prospettive che ci hanno permesso di ottenere così tanto. Allora procediamo, incarniamo l’Europa che dice “sì”. Ricordiamoci che i fautori del “no” non hanno ottenuto nulla in Europa.</p>
      <a text="(Applausi)"/>
    </intervention>
    <intervention id="3-046" speaker_id="28312" name="Borut Pahor" is_mep="True" mode="spoken">
      <p sl="sl">Il dibattito non è nuovo. Affrontammo già una discussione simile quando gli elettori francesi e olandesi rifiutarono il Trattato costituzionale e in quel frangente, la Commissione e il Consiglio ci assicurarono che il processo di ratifica sarebbe continuato, salvo cedere entrambi, in seguito, insieme al nostro Parlamento, alla tentazione di arrestare quel processo di ratifica.</p>
      <p sl="sl">Oggi, malgrado il rispetto che portiamo alla decisione degli elettori irlandesi, vorrei schierarmi a favore della prosecuzione del processo di ratifica fino alla sua conclusione. Ritengo che in tal modo sarà più facile trovare soluzioni per accettare il Trattato di Lisbona, piuttosto che cedere di nuovo alla tentazione e bloccare il processo a causa di un solo referendum .</p>
      <p sl="sl">In secondo luogo, una cosa dev’essere assolutamente chiara a tutti noi: esiste un divario enorme nella percezione dell’importanza dell’Unione presso l’élite politica nazionale, l’UE stessa e la maggioranza dei nostri cittadini. In questa sede, dobbiamo domandarci se il Parlamento, il Consiglio e la Commissione europea possono fare di più per colmare questo divario comunicazionale e far sì che l’idea europea torni a ispirare le nostre popolazioni.</p>
      <p sl="sl">Nell’accogliere le indicazioni della Presidenza slovena per il Consiglio di domani, vorrei proporre un’ulteriore voce all’ordine del giorno: la discussione in merito a una nuova strategia di comunicazione per il dialogo tra i cittadini e l’Unione europea – non solo nell’ottica della ratifica del Trattato di Lisbona, ma anche in altri ambiti.</p>
      <a text="(Applausi)"/>
    </intervention>
    <intervention id="3-047" speaker_id="1873" name="Íñigo Méndez de Vigo" is_mep="True" mode="spoken">
      <p sl="es">Signor Presidente, oggi si è parlato molto di rispetto in quest’Aula e non c’è alcun dubbio che si debba rispettare il risultato del referendum irlandese, in occasione del quale alcuni cittadini hanno votato “sì” e alcuni hanno votato “no”.</p>
      <p sl="es">Concorderete tutti, credo, che anche gli altri paesi meritano rispetto, pertanto la ratifica deve proseguire. Ma oggi vorrei parlare di rispetto per la democrazia e affermare con chiarezza che l’approvazione popolare ha il medesimo valore dell’approvazione parlamentare; esattamente lo stesso. Non dimentichiamo la prima “r”, quella di “rispetto”.</p>
      <p sl="es">La seconda “r” sta per “riflessione”. Dobbiamo esaminare le ragioni che hanno condotto al “no” in Irlanda e sforzarci di spiegare perché il Trattato di Lisbona è meglio degli attuali Trattati, avvalorando le nostre argomentazioni con fatti e cifre.</p>
      <p sl="es">Dobbiamo far capire alla gente che – proprio come il cavallo irlandese vincitore dell’Epsom Derby di pochi giorni fa, New Approach – il Trattato di Lisbona costituisce un “nuovo approccio” di cui l’Europa ha bisogno per offrire un valore aggiunto alla propria popolazione.</p>
      <p sl="es">Dopo la riflessione, viene la terza “r”: “risoluzione”. Dobbiamo trovare una soluzione e permettetemi di essere assolutamente franco in proposito: alcuni fautori del “no” hanno utilizzato un’argomentazione letale e ignobile: “Votate no e, in seguito, rinegozieremo il Trattato di Lisbona in modo che sia più vantaggioso per l’Irlanda”.</p>
      <p sl="es">Desidero ribadire con forza in questa sede che l’Europa è una comunità di diritti, retta dalla sovrana volontà del popolo, pertanto le decisioni devono essere rispettate. All’interno del Parlamento europeo, abbiamo affermato chiaramente che il Trattato di Lisbona non verrà rinegoziato: gli europei, così come questa Assemblea, ritengono si tratti di un punto essenziale per il progresso dell’Europa. Chi di noi è a favore del Trattato desidera costruire su ciò che abbiamo.</p>
      <p sl="es">La domanda che mi pongo è: che alternativa avanzano i fautori del “no? Vorrei che me lo spiegassero.</p>
    </intervention>
    <intervention id="3-048" speaker_id="4311" name="Bernard Poignant" is_mep="True" mode="spoken">
      <p sl="fr">Signor Presidente, siamo al 18 giugno e, in quanto cittadino francese, sono profondamente colpito dall’appello di Londra: resistere, continuare, perseverare e non arrendersi mai. La parola “veto” è molto simile alla parola “voto”, ma non è possibile imporre un veto agli altri Stati, dunque bisogna proseguire. Detto questo, è il sesto “no” su nove referendum tenuti dopo il crollo del muro di Berlino; il che fa riflettere.</p>
      <p sl="fr">Si dice che l’Europa non sia abbastanza improntata sul sociale e che mai lo sarà. Che non sia abbastanza democratica; che rimarrà imperfetta. Che sia troppo burocratizzata; ci saranno sempre tecnici che verranno chiamati tecnocrati. Io ritengo che stia attraversando una terribile crisi identitaria. Tutto era più semplice in passato. Oggi è un po’ disorientata, fatica a riconoscere il proprio significato, la propria storia, il proprio destino; è a questo disagio che dobbiamo trovare una risposta. Per farlo, ci occorre grande leadership e, sotto questo punto di vista, siamo un po’ come degli orfani.</p>
      <a text="(Applausi)"/>
    </intervention>
    <intervention id="3-049" speaker_id="4433" name="Stefano Zappalà" is_mep="True" mode="spoken">
      <p sl="it">Signor Presidente, onorevoli colleghi, per la verità mi pare che il Consiglio che si riunisce domani, il Consiglio europeo – l’ha detto prima il Presidente in carica, l’ha detto il Presidente Barroso – ha una serie di argomenti all’ordine del giorno e non soltanto il risultato del referendum in Irlanda.</p>
      <p sl="it">Però è ovvio che questo argomento ha occupato quasi tutto il dibattito di questa mattina. E’ un fatto rilevante. Sono state dette e analizzate varie motivazioni per le quali i cittadini irlandesi hanno dato questa risposta, per la verità con un piccolo scarto rispetto ai sì.</p>
      <p sl="it">Io credo che, tra le tante cose che sono state dette, bisogna in maniera concreta affrontare il tema sul perché di alcune risposte, queste irlandesi appunto, e poi su come procedere. Un esame concreto – ripeto sono state dette tante cose – credo che vada visto nel fatto che i cittadini europei non hanno informazioni. E’ colpa un po’ di tutti, è colpa un po’ nostra, colpa dei governi. In generale è stato detto – io concordo – che quando ci sono effetti positivi i meriti sono dei governi, quando ci sono effetti negativi o effetti criticabili la colpa è sempre dell’Europa. In effetti è proprio così.</p>
      <p sl="it">Nessuno impone a nessuno però, signor Presidente, Presidente del Consiglio, Commissione, nessuno impone a nessuno di restare per forza in Europa. Bisogna rispettare, dal mio punto di vista, il risultato del referendum irlandese. Bisogna però rispettare anche la volontà di altri 26 Stati membri, a questo momento 18, fra non molto 26. Io credo che nessuno può essere costretto in un modo o in un altro a stare in una gabbia che non gli conviene. L’Europa deve andare avanti, l’Europa non si può fermare.</p>
      <p sl="it">Domani, dal mio punto di vista – e concludo Presidente – il Consiglio europeo deve decidere in maniera netta una nuova strategia – e i capi di Stato e di governo possono farlo – una nuova strategia che chi ci vuole stare ci sta ma l’Europa deve progredire nell’interesse generale.</p>
    </intervention>
    <intervention id="3-050" speaker_id="1311" name="Gary Titley" is_mep="True" mode="spoken">
      <p sl="en">Signor Presidente, suppongo che l’ossessione del leader dell’UK Independence Party per i truffatori derivi dall’intimo legame del suo partito con la frode e gli impostori.</p>
      <p sl="en">Per tornare al principale argomento di discussione: è chiaro che il Trattato di Lisbona non possa entrare in vigore il 1° gennaio come auspicato. Dovremo aspettare che il governo irlandese ci dica come ritiene che dovremmo procedere. Nel frattempo, però, altri Stati dovranno esercitare il loro diritto sovrano alla ratifica di questo Trattato. Lo Stato membro a cui appartengo concluderà il processo di ratifica quest’oggi, conformemente alla sua antica e rispettata tradizione parlamentare.</p>
      <p sl="en">Intanto, la globalizzazione avanza rapidamente, con tutto il bagaglio di insicurezze che genera e che abbiamo visto manifestarsi nel referendum irlandese. L’UE è un processo politico ideato per affrontare queste problematiche, pertanto è questo che dovremmo impegnarci a fare: concentrarci sugli obiettivi del Millennio, sul cambiamento climatico, sulla migrazione. Quali azioni intraprendere? E’ per trovare una risposta a questo interrogativo che eviterò di eccedere nell’introspezione istituzionale fine a se stessa, per elaborare le misure adatte a migliorare le sorti dei nostri cittadini.</p>
      <p sl="en">Tuttavia, ho una domanda da rivolgere alla Presidenza slovena: potreste spiegarmi quali sono le implicazioni del voto irlandese sull’adesione della Croazia all’Unione europea?</p>
    </intervention>
    <intervention id="3-051" speaker_id="28269" name="Jerzy Buzek" is_mep="True" mode="spoken">
      <p sl="pl">Signor Presidente, stiamo discutendo della preparazione del Consiglio europeo. Suppongo, ovviamente, che tutti i deputati intervenuti esprimano le ragioni di gruppi più o meno nutriti di europei. Tuttavia, è bene ricordare che se questo dibattito avesse avuto luogo mercoledì della scorsa settimana, sarebbe stato molto diverso. Di certo non avremmo discusso il problema del Trattato di Lisbona. Avremmo affrontato, invece, le difficoltà quotidiane della popolazione europea.</p>
      <p sl="pl">Nelle circostanze attuali, i cittadini dell’Unione europea non sono particolarmente preoccupati dal rifiuto del Trattato da parte dell’elettorato irlandese. Sono molto più angosciati dal prezzo della benzina alla stazione di servizio e dai vari problemi che emergono ogni giorno. Sarebbe sbagliato per la nostra discussione di oggi e per l’esito del summit , concentrarci unicamente sul Trattato di Lisbona.</p>
      <p sl="pl">Dobbiamo renderci conto che, in quanto politici, siamo attualmente chiamati ad affrontare due importanti questioni. Innanzi tutto, come rispondere alle aspettative quotidiane dei nostri cittadini e in secondo luogo, il Trattato di Lisbona e la sua attuazione. La seconda questione determinerà la nostra futura capacità di affrontare le preoccupazioni del popolo europeo. Pertanto, è necessario sforzarci di separare queste problematiche, discutendo non solo del Trattato di Lisbona, ma anche di questioni che interessano attualmente i nostri cittadini.</p>
      <p sl="pl">Dobbiamo spiegare ai cittadini per quale motivo l’adozione e l’attuazione del Trattato li agevolerà nella risoluzione dei loro problemi quotidiani. Dobbiamo spiegare perché le soluzioni istituzionali che avanziamo sono vantaggiose per l’Unione europea. Le disposizioni proposte si tradurranno in maggiore solidarietà e interessamento reciproco, oltre a un maggior rispetto per i valori di ogni singolo paese.</p>
    </intervention>
    <intervention id="3-052" speaker_id="2107" name="Jan Andersson" is_mep="True" mode="spoken">
      <p sl="sv">Concordo pienamente nel dire che ogni Stato membro ha diritto a esprimere la propria opinione. Si tratta di un diritto democratico. Sono anche dell’avviso che, per molti aspetti, il Trattato di Lisbona sia migliore di quello attuale, per le prospettive di allargamento continuato e per la sua maggiore apertura, ma anche per i diritti che conferisce ai lavoratori.</p>
      <p sl="sv">In occasione della mia visita in Irlanda e dell’incontro che ho avuto con i rappresentanti sindacali durante la campagna, ho riscontrato una giustificata apprensione in merito all’attuale squilibrio nel rapporto tra il mercato e i diritti sociali. Anche in Irlanda si faceva riferimento alle sentenze della Corte europea di giustizia nei casi Laval e Rüffert. Le due ripercussioni più gravi sono che, innanzi tutto, a seguito delle sentenze, non vige più la parità di trattamento. Chi proviene da Stati membri con livelli di retribuzione più bassi deve accontentarsi dello stipendio minimo e non può aspirare a una paga equa. In secondo luogo, sono state poste restrizioni del tutto inaccettabili al diritto di sciopero.</p>
      <p sl="sv">Il Consiglio e la Commissione devono farsi carico di queste problematiche. E’ una questione di equilibrio tra Europa sociale e Europa di mercato. Se non ristabiliamo quest’equilibrio, i cittadini volteranno le spalle all’UE. Abbiamo tutti una corresponsabilità, tutte e tre le Istituzioni, e dobbiamo agire rapidamente.</p>
    </intervention>
    <intervention id="3-053" speaker_id="28424" name="Tunne Kelam" is_mep="True" mode="spoken">
      <p sl="et">Signor Presidente, nessuno mette in dubbio il rispetto dovuto agli elettori irlandesi, ma dobbiamo mostrare altrettanto rispetto per le decisioni assunte da 18 parlamenti nazionali democraticamente eletti; non solo, anche per i restanti otto Stati membri che devono essere lasciati liberi di decidere in merito al Trattato di riforma. Con tutto il dovuto rispetto per il voto irlandese, l’UE dei 27 non può essere ostaggio politico dello sparuto numero di oppositori del Trattato di Lisbona. Non c’è alternativa alla riforma dell’Unione. Certo, l’Europa si può fermare, ma il mondo attorno a noi non si bloccherà per noi, e la vittima più grave di questo voto sarà la solidarietà europea: la nostra politica estera e di sicurezza comune, nonché la solidarietà energetica.</p>
      <p sl="et">Esiste poi una questione etica da dirimere. Questo referendum costituisce un’esortazione ad assumere un impegno credibile verso i nostri valori principali. I nostri cittadini potranno anche non diventare mai pienamente informati sui dettagli dei Trattati, ma saranno sempre in grado di distinguere fra l’integrità e l’impegno concreto, da un lato, e le mezze verità e la Realpolitik , dall’altro. Anziché vivacchiare tra un’elezione nazionale e l’altra, anziché crogiolarci nella democrazia di consumo, tesa unicamente ad ottenere sempre più denaro dall’Europa, ci occorrono leader in grado di rivolgersi ai nostri cittadini dicendo: “Innanzi tutto, che cosa potete fare voi per l’Europa?” E credetemi, con dei leader del genere, troveremo cittadini disposti a sostenerci.</p>
    </intervention>
    <intervention id="3-054" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, sei mesi fa, 27 capi di Stato o di governo si sono impegnati a ratificare il Trattato di riforma, apponendo la loro firma al documento. Desidero che questo venga ricordato al cospetto del Consiglio europeo, al Vertice di giovedì. Soprattutto, desidero che venga ricordato al Primo Ministro ceco, Mirek Topolánek, il dovere di procedere con la ratifica. Egli, al pari del Presidente ceco, sostiene che il Trattato di Lisbona sia morto e che non abbia più senso continuare nel processo di ratifica. Vorrei fare appello, in particolare, ai Primi Ministri che appartengono al gruppo del Partito popolare europeo, affinché ricordino al Primo Ministro ceco il suo dovere e la responsabilità a cui è chiamato un paese che sta per assumere la Presidenza. Poiché, infatti, la Repubblica ceca assumerà la Presidenza dell’Unione il 1° gennaio 2009, il capitolo conclusivo del processo di ratifica, la soluzione dell’intero problema del Trattato di Lisbona, poggerà esattamente sulle spalle del nostro paese. Ribadisco il mio auspicio che il Partito popolare europeo richiami il Primo Ministro ceco al proprio dovere.</p>
    </intervention>
    <intervention id="3-055" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Il Consiglio europeo che stiamo preparando oggi sarà decisivo per il futuro dell’Europa. Uno dei paesi europei più prosperi, nonché un esempio di successo economico derivante dall’attuazione delle procedure di integrazione europee, ha detto “no” al Trattato di Lisbona. Al contempo, 18 paesi europei hanno adottato questo documento, molti di loro sono gli stessi 18 paesi che si erano pronunciati a favore anche del Trattato costituzionale europeo.</p>
      <p sl="ro">Sono rammaricata del risultato del referendum in Irlanda quanto molti degli oratori che mi hanno preceduta. Ciononostante, l’Unione europea deve portare avanti le riforme che le sono necessarie. Un’Europa a diverse velocità, come preconizzato da svariate procedure sin dal Trattato di Amsterdam, e con opzioni di esclusione ben definite, è l’unico modello che ci possa permettere di procedere in questo momento. L’opportunità di evolvere, concessa a suo tempo all’Irlanda, dev’essere offerta anche ai paesi che hanno aderito di recente all’UE, come la Romania. Di questi tempi, dobbiamo ricordare i valori che ci uniscono e ci forniscono una ragione per proseguire, e fare quadrato attorno ad essi.</p>
      <p sl="ro">Nel suo famoso discorso in favore degli Stati Uniti d’Europa, Sir Winston Churchill disse che, se l’Europa fosse stata unificata nella condivisione della sua eredità comune, non ci sarebbe stato limite alla felicità, alla prosperità e alla gloria del suo popolo. Io credo in questa visione e, allo stesso tempo, sono consapevole degli enormi sforzi che la sua realizzazione comporta. Tuttavia, questo non deve impedirci di proseguire.</p>
    </intervention>
    <intervention id="3-056" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, ci occorrono progressi, non giustificazioni! Ciononostante, è bene affermare con chiarezza che sono i governi nazionali i maggiori responsabili dell’umore del pubblico nei confronti dell’UE all’interno dei nostri Stati membri. Una cosa dovrà scaturire dal summit europeo di domani e dopodomani: una scusa da parte dei capi di Stato e di governo ai cittadini dei loro Stati membri, per la mancanza di onestà in merito alle decisioni comunitarie, per non aver fornito al pubblico informazioni adeguate, per non aver comunicato con i cittadini e per la mancanza di coraggio e di integrità nell’assunzione delle proprie responsabilità nell’ambito delle decisioni europee.</p>
      <p sl="de">La politica europea è politica interna e come tale dev’essere parte integrante della politica di informazione e di comunicazione dei governi. Utilizzare l’Unione europea come capro espiatorio per qualsiasi problema, anziché assumersi le proprie responsabilità, e poi chiedere ai cittadini, due settimane prima del referendum , di dare il loro assenso è disonesto, irresponsabile e falso. Onorevoli colleghi, urge un miglioramento.</p>
    </intervention>
    <intervention id="3-057" speaker_id="33984" name="Ioan Mircea Paşcu" is_mep="True" mode="spoken">
      <p sl="ro">Signor Presidente, il “no” irlandese mostra che un esperimento di successo e senza precedenti nel contesto politico mondiale, l’UE, è in difficoltà. Tuttavia, per essere veramente indicativo della volontà di un popolo, qualsiasi referendum dev’essere preceduto da una campagna di informazione. Nel caso dell’Irlanda, è possibile misurare questa indicatività in base al grado di corrispondenza, o di totale estraneità, fra il Trattato di Lisbona e le argomentazioni addotte contro di esso.</p>
      <p sl="ro">La democrazia ci impone di tener conto del risultato irlandese e noi, ovviamente, non intendiamo venir meno a questo obbligo. D’altro canto, la democrazia non può essere esercitata a scapito dei diritti di altri, nello specifico di coloro che hanno già ratificato il Trattato di Lisbona e, fattore ancor più rilevante, non può essere strumentalizzata in modo tale che la minoranza imponga un ricatto alla maggioranza.</p>
      <p sl="ro">Il mio timore è che il “no” irlandese possa promuovere, anziché scoraggiare, le attuali tendenze alla rinazionalizzazione di alcune politiche comuni, prolungando il vuoto giuridico in cui è piombata l’UE dal rifiuto del Trattato costituzionale.</p>
      <p sl="ro">Concludo dicendo che, in quanto parlamentare proveniente da un ex paese comunista che ha compiuto grandi sforzi per essere ammesso all’Unione, detesterei vedere il comunismo sopravvivere all’Unione europea.</p>
    </intervention>
    <intervention id="3-058" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Signor Presidente, sembra che tutti gli accordi raggiunti a Lisbona siano sventurati. La strategia di Lisbona e il Trattato di Lisbona sono finiti entrambi con un fiasco.</p>
      <p sl="pl">La scorsa settimana, l’Irlanda ha rifiutato il Trattato di Lisbona con un referendum . Ciò ha sancito la morte di tale documento. L’imminente summit dovrà determinare se ci sono ancora speranze per resuscitare il Trattato. Il Parlamento europeo deve inviare un segnale chiaro della propria adesione alle regole democratiche, a dispetto del malcontento risentito da alcuni deputati in merito all’esito del referendum irlandese. Insultare e forzare il popolo irlandese è inammissibile. Un modo per esercitare una pressione accettabile sarebbe dar seguito al processo di ratifica del Trattato in altri paesi. I commenti estremi e irresponsabili che ventilano la possibilità di escludere dall’Unione quello che si vuol far apparire come un paese arrogante sono allarmanti.</p>
      <p sl="pl">Ci auguriamo che il Consiglio europeo consideri una formula nuova e più democratica per l’Unione europea.</p>
    </intervention>
    <intervention id="3-059" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Signor Presidente, sappiamo tutti che la democrazia non è certo un lungo fiume calmo; tuttavia sappiamo anche che è il modello che abbiamo scelto per organizzare la nostra società. Per me, dunque, il “no” irlandese non è diverso dal “no” francese o neerlandese e, proprio come nel 2005, non abbiamo saputo spiegare perché l’Europa sia vantaggiosa per i nostri cittadini. Non abbiamo saputo rassicurarli in merito alla crisi ecologica che li ha colpiti gravemente. Tuttavia, non amo le speculazioni e ritengo si debba aspettare la fine delle ratifiche. Chiederei, però, al Consiglio di inviare dei segnali forti ai cittadini, che indichino un autentico desiderio di trasparenza e di rafforzamento della democrazia in relazione al pubblico. Chiedo al Consiglio di aprire le sue porte e faccio appello perché il Presidente della Commissione e del Consiglio stesso vengano nominati in concomitanza delle elezioni europee. Questo sarebbe senz’altro un segnale forte e non abbiamo bisogno della ratifica per realizzare questo tipo di cambiamento.</p>
    </intervention>
    <intervention id="3-060" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, ho ascoltato con molta attenzione questo acceso dibattito. E’ vero, gli irlandesi si sono pronunciati e hanno detto “no”. Tuttavia, uno dei miei timori più profondi è che coloro che hanno votato “no” l’abbiano fatto pensando di non correre alcun rischio, supponendo che forse avrebbe prevalso lo status quo . Oggi appare molto chiaramente da questo dibattito che altri paesi ritengono che il loro processo di ratifica per via parlamentare sia altrettanto valido e dunque meriti di essere portato a termine.</p>
      <p sl="en">L’Irlanda, quindi, si troverà ad affrontare un dilemma se gli altri 26 paesi proseguiranno nella ratifica. Pertanto, è urgente che il nostro Taoiseach , Brian Cowen, presenti nei prossimi giorni una riflessione e magari anche delle proposte su come procedere.</p>
      <p sl="en">Consentitemi di rivolgermi specificatamente all’onorevole Kathy Sinnott, la quale ha fatto campagna per il “no”, utilizzando, a mio avviso, delle argomentazioni spaventose. Vorrei dirle, a proposito del timore di una perdita di valori in Irlanda, che non possiamo certo incolpare l’Europa per la perdita di valori nel nostro paese. Siamo noi i responsabili, perciò smettiamola di giocare a scaricabarile con l’Unione europea e sforziamoci di guardare ai nostri valori materialistici in Irlanda e altrove.</p>
    </intervention>
    <intervention id="3-061" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, sono fermamente convinta che il processo di ratifica del Trattato di Lisbona debba continuare. Per i paesi che l’hanno firmato, si tratta di un obbligo giuridico internazionale, conforme alla convenzione di Vienna sul diritto dei Trattati.</p>
      <p sl="pl">Il Trattato offre l’opportunità di introdurre riforme essenziali per l’Unione. Ad esempio, renderà possibile la creazione di una politica energetica comune in Europa; la quale è estremamente importante per l’UE e anche per il mio paese, la Polonia. Garantirebbe la sicurezza energetica per tutti i miei concittadini. Io rappresento la Slesia, che conta una popolazione di cinque milioni di abitanti. Per la mia regione, tale politica costituirebbe un’opportunità di progresso e sviluppo, poiché la Slesia è ricca di risorse energetiche.</p>
      <p sl="pl">Pertanto mi domando: tutto questo verrà ostacolato dal “no” irlandese? Rispetto il risultato del referendum in Irlanda, tuttavia mi riesce difficile accettare che i voti di 109 964 cittadini irlandesi, ovvero la differenza fra i voti a favore e quelli contro, possano determinare il futuro del mio paese, della mia regione e, in sostanza, il destino dell’Unione europea. Non credo si possa permettere che questo accada.</p>
    </intervention>
    <intervention id="3-062" speaker_id="28249" name="Tobias Pflüger" is_mep="True" mode="spoken">
      <p sl="de">Signor Presidente, vorrei esprimere i miei ringraziamenti al popolo irlandese e anche al CAEUC, che ha fatto campagna in Irlanda contro il Trattato di Lisbona. Si contano ormai tre rifiuti al Trattato: uno in Francia, uno nei Paesi Bassi e quest’ultimo in Irlanda, relativo alla versione leggermente modificata del Trattato. Dobbiamo accettare seriamente quest’ultimo rifiuto. Mi tornano alla mente le parole di Bertolt Brecht, che disse: “In tal caso non sarebbe più facile per il governo sciogliere il popolo ed eleggerne un altro?” E’ così che interpreto una serie di dichiarazioni che sono state rilasciate qui. In Irlanda si è in effetti discusso dei contenuti del Trattato, del suo orientamento neoliberale, dell’enfasi sulla militarizzazione e, soprattutto, del suo carattere antidemocratico.</p>
      <p sl="de">Dobbiamo dunque accettare questo voto. Il Trattato è morto e ora ne occorre uno diverso. Dal canto nostro, prenderemo senz’altro nota e documenteremo le dichiarazioni antidemocratiche che sono state rilasciate in questa sede.</p>
    </intervention>
    <intervention id="3-063" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − La parola pronunciata – e letta – con maggiore frequenza oggi in quest’Aula è stata “rispetto”. Spero mi consentirete di aggiungere che è necessario rispettare anche alcuni fatti, che vado a sottolineare.</p>
      <p sl="sl">Innanzi tutto: la ratifica di un nuovo Trattato sull’Unione europea rientra nella competenza esclusiva degli Stati membri. Esclusiva. Il Consiglio non ha alcun ruolo in questi processi e ancor meno la Presidenza.</p>
      <p sl="sl">Secondo fatto: ogni Stato membro attua tale processo conformemente alle proprie normative, formulate dallo Stato in totale autonomia e sovranità. Questo ci conduce forse al punto essenziale. Alcuni Stati membri hanno effettuato la ratifica, o intendono farlo, per via parlamentare, mentre uno è vincolato da un referendum . Ciò non significa che ci sia qualcosa di male nella ratifica parlamentare. Mi oppongo fermamente a chi asserisce che la ratifica parlamentare sia imperfetta o meno democratica di un referendum . Non è così. Non è così. Non è così. Non c’è assolutamente nulla di male nella ratifica parlamentare. Dal punto di vista dell’Unione europea è perfettamente equiparabile ad altri processi democratici.</p>
      <p sl="sl">Terzo fatto: ciascuno Stato membro parla per sé. Gli elettori irlandesi si sono pronunciati per l’Irlanda e per nessun altro Stato membro. Il che significa che qualsiasi altro Stato dell’Unione gode esattamente dello stesso diritto. Diciotto Stati hanno già ratificato il Trattato di Lisbona, gli altri non si sono ancora pronunciati ed è opinione della Presidenza che le ratifiche debbano continuare. I deputati che sostengono che il Trattato di Lisbona sia morto, che reclamano l’immediato arresto del processo di ratifica, stanno negando agli Stati membri il diritto di esprimersi, lo stesso diritto che difendono con tanta veemenza nel caso dell’Irlanda.</p>
      <a text="(Applausi)"/>
      <p sl="sl">Quarto fatto: ci siamo già trovati in questa situazione e abbiamo individuato una soluzione. Anche in questo caso, sapremo trovarne una, sulla base delle ragioni per cui quest’impasse si è venuta a creare, ma la Presidenza non intende discutere di questo, tanto meno lasciarsi trascinare in una speculazione volta a stabilire se il Trattato fosse troppo complesso, se ci siano stati problemi di comunicazione o se, come sottolineato dall’onorevole De Rossa, siano state dette un gran numero di menzogne. No, lasceremo che siano i nostri colleghi irlandesi ad analizzare le ragioni di questo risultato e a presentare proposte per una possibile via d’uscita. E troveremo una via d’uscita, di questo sono assolutamente certo. La troveremo. Il summit del Consiglio europeo di domani segna, appunto, l’inizio di questa nostra ricerca di una soluzione.</p>
      <p sl="sl">Ultimo fatto: l’ordine del giorno per la seduta di questa mattina non recava la discussione sul risultato del referendum irlandese, bensì la preparazione del Consiglio europeo. La Presidenza intende condurre la discussione in seno al Consiglio in questo modo, per affermare con chiarezza che l’Europa non si è bloccata, che continua a funzionare, e per questa ragione ci occuperemo di numerose altre tematiche in linea con l’ordine del giorno programmato.</p>
      <p sl="sl">Affronteremo il problema del prezzo dei beni alimentari e del petrolio, le tematiche economiche, sociali e ambientali, ci occuperemo delle sfide dello sviluppo internazionale e della questione dei Balcani occidentali. A questo proposito, vorrei anche rispondere all’onorevole Titley: non esistono implicazioni dirette per la politica di allargamento dell’Unione europea, la quale proseguirà, così come la politica europea di vicinato e altre politiche.</p>
      <p sl="sl">Grazie a tutti e soprattutto a coloro che hanno espresso le proprie opinioni in merito a questi altri argomenti. Confido che il Consiglio europeo progredirà con successo.</p>
      <a text="(Applausi)"/>
    </intervention>
    <intervention id="3-064" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, vorrei ringraziare i membri del Parlamento per i loro interessantissimi contributi. Di certo questa è la sede più appropriata per un dibattito sulla democrazia e il rispetto delle votazioni.</p>
      <p sl="en">L’Irlanda ha votato “no” e come mai, allora, non è tutto finito? Perché l’UE non dichiara semplicemente: “Il Trattato è morto; passiamo oltre”? Perché alcune persone e alcuni Stati membri insistono nel portare avanti i loro processi di ratifica? Perché continuiamo a ritornare sulle ragioni che ci hanno spinti ad avviare tutto questo dibattito su un nuovo Trattato per l’Unione europea?</p>
      <p sl="en">Spero mi permetterete di spendere qualche parola a riguardo, dato che, non dimentichiamolo, i leader europei hanno investito moltissimo capitale politico su questa procedura. Discutere le questioni e le problematiche soggiacenti all’esigenza di un nuovo Trattato, che definisse una nuova organizzazione per un’Unione europea così radicalmente cambiata in un periodo tanto breve, ha richiesto tempo e molta energia.</p>
      <p sl="en">Lasciatemi citare tre ragioni per cui riteniamo sia necessario un nuovo Trattato.</p>
      <p sl="en">Innanzi tutto, renderebbe giuridicamente vincolante la Carta dei diritti fondamentali. L’Europa non riguarda solo il mercato interno – come asserito da qualcuno in questa sede – ma anche i diritti delle persone e dei lavoratori.</p>
      <p sl="en">La seconda ragione è rappresentata, ovviamente, dalla volontà di parlare con un’unica, solida voce nel mondo, di avere maggior peso sulla scena internazionale e di fare tutto ciò all’insegna dei nostri valori. Vorremmo farci valere nel contesto internazionale, combattere per uno sviluppo sostenibile, discutere il prezzo del petrolio, la prevenzione dei conflitti e altre importanti questioni. Ecco una delle ragioni all’origine della discussione su un nuovo Trattato.</p>
      <p sl="en">La terza ragione è, certamente, il desiderio di rendere più democratica l’Unione europea. Molti hanno esortato al rispetto del “no” e dell’esito del referendum ed è ironico pensare che il Trattato conferirebbe, di fatto, maggiori poteri al Parlamento europeo eletto direttamente. Ciò si tradurrebbe in un maggior coinvolgimento dei parlamenti nazionali e sancirebbe, per il Consiglio, l’obbligo di deliberare pubblicamente, ponendo la cosiddetta iniziativa dei cittadini come uno degli elementi cardine nel capitolo sulla democrazia partecipativa: un innovativo progresso contenuto nel Trattato.</p>
      <p sl="en">Il gruppo in maglietta, nei banchi là sopra, sfoggia la scritta: “Rispetto per il no ”. A mio avviso, dimostrare questo rispetto significa anche comprendere i timori del popolo irlandese; capire perché ha votato “no”. I cittadini hanno dato una loro interpretazione, ma ritengo importante che il governo irlandese, con l’ausilio dei nostri sondaggi d’opinione Eurobarometro, possa comprendere meglio le preoccupazioni dell’elettorato e capire se è possibile fare qualcosa in merito.</p>
      <p sl="en">Non è forse questa l’idea di democrazia? E’ questo l’approccio che ci permetterà di proseguire: comprendere le argomentazioni irlandesi, cooperare con gli altri Stati membri e ottenere il loro rispetto per i problemi che auspichiamo di poter risolvere insieme. Come a seguito del “no” ai referendum francese e olandese, abbiamo già eseguito un’indagine Eurobarometro, che ritengo ci aiuterà a capire meglio le difficoltà di qualsiasi referendum . Oltre a una serie di vantaggi, indire un referendum implica anche alcuni svantaggi – o meglio, da un punto di vista democratico, alcune sfide. Quando si presenta agli elettori un testo tanto ampio e complesso come un nuovo trattato internazionale, è ovvio che ci sia spazio per differenti interpretazioni dei risultati.</p>
      <p sl="en">E’ necessario comprendere a fondo ciò che gli irlandesi hanno voluto esprimere, i loro timori e le loro aspettative. Dai risultati preliminari, ho potuto già dedurre che non è stato un “no” generale all’Europa. Si tratta anche di comprendere e rispettare il loro ruolo all’interno di un’Unione europea.</p>
      <p sl="en">L’aspetto positivo di un referendum è costituito dall’esigenza di informare i cittadini, comunicare con loro, con tutte le difficoltà che questo comporta. Immagino che tutti voi comprendiate la necessità di individuare quali sono i margini di miglioramento in termini di comunicazione e informazione verso i cittadini. Ho sempre sostenuto che la comunicazione sia uno strumento al servizio della democrazia. Uno strumento che deve poggiare sul diritto dei cittadini a sapere cosa succede a livello europeo, che decisioni vengono assunte e in che modo la popolazione può esprimere la propria opinione. E’ necessario intensificare questi sforzi ed è anche per questo che la Commissione intende proseguire con il cosiddetto Piano D per la democrazia, il dialogo e il dibattito, avviato un paio d’anni fa, che trae spunto dall’idea che i cittadini facciano proprie le politiche comunitarie …</p>
    </intervention>
    <intervention id="3-065" speaker_id="4470" is_mep="True" mode="spoken" role="Presidente">
      <p sl="unknown">Signora Commissario, colleghi, capisco che è un momento di confusione per l’ingresso in Aula di tanti colleghi deputati, ma pregherei quelli che entrano di non fermarsi a chiacchierare perché molti colleghi sono interessati ad ascoltare le conclusioni della signora Commissario.</p>
    </intervention>
    <intervention id="3-066" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, quel che sto cercando di dire, in sintesi, è che dobbiamo indurre i cittadini a fare proprie le politiche dell’UE, rendendole comprensibili e pertinenti, e facendo sì che le Istituzioni europee risultino legittimate e affidabili agli occhi dei cittadini che rappresentano.</p>
      <p sl="en">E’ necessario instaurare un dibattito ampio e permanente sul futuro dell’Unione europea tra le Istituzioni democratiche dell’UE e il pubblico, a livello nazionale e comunitario, ed emancipare i cittadini fornendo loro l’accesso alle informazioni, cosicché possano condurre un dibattito informato in merito all’Unione europea. A tal fine, abbiamo già proposto la creazione di un quadro di riferimento, come ricordato dall’onorevole Jo Leinen, che ringrazio. Ringrazio anche il Presidente in carica Lenarčič per aver cercato di trovare una soluzione in proposito.</p>
      <p sl="en">Porgo i miei ringraziamenti anche al Parlamento, per il suo sostegno allo sforzo di comunicare in maniera più efficace con i cittadini, poiché è necessario affrontare la questione con grande serietà, fornendo le risorse e il contesto necessari per operare in collaborazione anche con gli Stati membri e, ovviamente, per conferire la massima leggibilità ai nostri testi e alle nostre decisioni.</p>
      <p sl="en">Abbiamo discusso del Trattato consolidato. Malgrado tempi estremamente dilatati, il Consiglio ha infine accettato e pubblicato un Trattato consolidato, il quale rappresenta senz’altro uno strumento per rivolgerci in maniera più efficace ai nostri cittadini.</p>
      <p sl="en">Dobbiamo continuare a trarre conclusioni e ad imparare nuove lezioni anche dall’esempio irlandese, fatto salvo, tuttavia, il rispetto per il voto contrario. Il modo migliore per farlo è comprendere i timori dell’elettorato irlandese, ricercare insieme delle soluzioni e permettere agli altri Stati membri di esprimere il proprio parere. Mi auguro anche che questa discussione serva da spunto ai leader che si riuniranno domani e venerdì. Vi ringrazio di cuore per quest’ottimo e costruttivo dibattito.</p>
      <a text="(Applausi)"/>
    </intervention>
    <intervention id="3-067" speaker_id="4470" is_mep="True" mode="spoken" role="Presidente">
      <p sl="unknown">Ringrazio la signora Commissario.</p>
      <p sl="unknown">La discussione è chiusa.</p>
      <p sl="unknown">Do comunicazione all’Assemblea che l’on. Hans-Peter Martin ha chiesto la parola per fatto personale ai sensi dell’articolo 145 del regolamento. Secondo quanto previsto dall’articolo 145 del regolamento daremo la parola all’on. Martin al momento dell’approvazione del processo verbale di questa seduta.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-068" speaker_id="28512" name="Jim Allister" is_mep="True" mode="written">
      <p sl="en">Mi congratulo vivamente con gli elettori della Repubblica d’Irlanda per aver rifiutato con forza la Costituzione riconfezionata. Così facendo, hanno messo a segno un colpo a favore di quei milioni di democratici in tutta Europa, privati del diritto di esprimersi, dal tentativo totalitaristico dell’élite comunitaria di imporre a noi tutti il Trattato di Lisbona. Resta da vedere, a questo punto, se l’élite avrà l’onestà e l’integrità di ammettere che il Trattato è morto. Lisbona aveva stabilito autonomamente il requisito per la propria sopravvivenza: la ratifica unanime. Ebbene, tale requisito è stato spettacolarmente disatteso. Al pari del suo predecessore, il Trattato costituzionale, il Trattato di Lisbona è naufragato sullo scoglio della democrazia. Anziché prendere atto della realtà, temo che Bruxelles ricorrerà all’ennesimo complotto per aggirare la volontà del popolo. Così facendo, perirete, infine, dello stesso destino. Dunque, risparmiatevi la fatica e ammettete che il Trattato è morto e che non ci sono speranze di risuscitarlo.</p>
    </intervention>
    <intervention id="3-069" speaker_id="39318" name="Costas Botopoulos" is_mep="True" mode="written">
      <p sl="el">In questo periodo di crisi e insicurezza istituzionale, sento di dover lodare il Trattato di Lisbona. Non so se entrerà mai in vigore, ma se si vuole evitare di scadere nel populismo, bisogna riconoscere che si tratta di un buon testo. Certo, non è stato progettato e discusso democraticamente quanto il Trattato costituzionale. Di certo non è un testo perfetto, non esistono testi perfetti. Di certo è troppo complesso, ma quale Trattato europeo non lo è? Chi sostiene di non comprenderlo mostra, di fatto, una mancanza di fiducia nei propri leader . In realtà, è un testo al servizio del progresso democratico in Europa. Renderebbe l’Europa più aperta, efficiente e socialmente sensibile. Un semplice esempio: se fosse stato in vigore, se la Carta dei diritti fondamentali fosse stata in vigore, la Corte di giustizia non avrebbe potuto emettere le sentenze Viking e Laval, così lesive per i lavoratori. Dunque, ci occorre più Europa, non meno Europa. Più democrazia. Più politica. In quanto socialisti, il mio gruppo ed io abbiamo ora il dovere di presentarci davanti ai cittadini e spiegare che tipo di Europa nuova e diversa auspichiamo.</p>
    </intervention>
    <intervention id="3-070" speaker_id="28637" name="Alexandra Dobolyi" is_mep="True" mode="written">
      <p sl="hu">Io faccio parte di quel gruppo di persone che ritiene che l’Europa non sarà più la stessa dopo il “no” irlandese. Se c’è una cosa che non possiamo certo fare è ignorare l’esito del referendum in Irlanda. D’altro canto, sono anche una di quelle persone che ritengono che il processo di ratifica debba continuare; ogni Stato membro gode del medesimo diritto di pronunciarsi sul futuro comune dell’Europa.</p>
      <p sl="hu">Dobbiamo risolvere questo rompicapo, da una parte, ascoltando la voce dei cittadini irlandesi, e dall’altra, tenendo in dovuta considerazione la posizione di tutti gli altri Stati membri che desiderano proseguire sulla strada comune europea.</p>
      <p sl="hu">Si tratta, certo, di un’equazione difficile, pertanto dobbiamo cogliere ogni opportunità di analisi. Per riuscire nell’intento, ci occorrono tutti e 27 gli Stati membri. Ritengo che i ventisette debbano trovare una soluzione comune e assumere una decisione comune in merito al prossimo passo da compiere.</p>
      <p sl="hu">Come dichiarato dal Presidente Barroso: “Ventisette Stati membri hanno firmato il Trattato; dobbiamo compiere ogni sforzo per assicurarci che ventisette Stati membri trovino il modo di progredire”. Dobbiamo trovare una soluzione, un modo per superare lo stallo.</p>
    </intervention>
    <intervention id="3-071" speaker_id="33968" name="Titus Corlăţean" is_mep="True" mode="written">
      <p sl="ro">Il processo europeo deve continuare.</p>
      <p sl="ro">Il voto espresso dai cittadini irlandesi per il rifiuto del Trattato di Lisbona dev’essere rispettato.</p>
      <p sl="ro">Nel contempo, è necessario tenere in considerazione gli interessi più ampi di tutti i cittadini dell’Unione, rendendo la struttura europea più efficiente e proseguendo con il processo di allargamento dell’UE.</p>
      <p sl="ro">I cittadini irlandesi non hanno solo diritti, ma anche obblighi nei confronti dell’UE. Devono essere consapevoli delle conseguenze che il loro rifiuto del Trattato di Lisbona comporta.</p>
      <p sl="ro">Pertanto, dovranno decidere con un nuovo referendum se intendono abbandonare l’UE, o restare in un’Unione basata sul Trattato di Lisbona.</p>
      <p sl="ro">L’arresto del processo europeo in nome della “sovranità inviolata” del popolo irlandese significa, di fatto, la cancellazione delle naturali aspirazioni dei cittadini di Croazia, Repubblica moldova eccetera ad aderire all’UE.</p>
      <p sl="ro">Così come l’Irlanda e i rappresentanti politici irlandesi hanno il diritto di battersi per le aspirazioni dei propri cittadini, anche la Romania ha il diritto di battersi per l’adesione della Repubblica moldova all’Unione europea.</p>
    </intervention>
    <intervention id="3-072" speaker_id="4466" name="Ilda Figueiredo" is_mep="True" mode="written">
      <p sl="pt">Dopo il trionfante “no” nel referendum irlandese sul Trattato di Lisbona, i leader dell’Unione europea avrebbero dovuto riconoscere ciò che era ormai ovvio: che il Trattato di Lisbona è fallito. Sanno bene che basta la mancata ratifica del Trattato da parte di uno Stato membro perché il documento non entri in vigore. Le regole erano queste. E’ bene sottolineare, inoltre, che questo rifiuto fa seguito ad altri due risultati identici in Francia e nei Paesi Bassi in merito alla cosiddetta Costituzione europea, antesignana del Trattato di Lisbona.</p>
      <p sl="pt">Tuttavia, il Presidente della Commissione europea si è limitato a riconoscere che occorreranno tempo e fatica per risolvere il problema creato dal referendum irlandese. Nel tentativo di gettare la colpa sulle spalle dell’Irlanda, egli rifiuta di riconoscere che il problema deriva dalla profonda crisi di legittimità causata delle politiche neoliberali, militaristiche e federaliste che vengono perseguite.</p>
      <p sl="pt">Pertanto, questa settimana, il Consiglio europeo dovrà prendere una decisione fondamentale: abbandonare il processo di ratifica del Trattato di Lisbona, ormai senza speranza, oppure avviare una discussione sulle vere ragioni del malcontento popolare e apportare i necessari cambiamenti politici allo scopo di affrontare le crisi attuali; in altre parole promuovere una maggiore giustizia sociale, più sicurezza nel campo dell’occupazione corredata di diritti, combattere profitti e rincari speculativi e assegnare priorità alla lotta in favore dell’inclusione sociale.</p>
    </intervention>
    <intervention id="3-073" speaker_id="39710" name="Petru Filip" is_mep="True" mode="written">
      <p sl="ro">Il recente voto irlandese è stato interpretato in vari modi all’interno dell’Unione europea e gli interventi che abbiamo ascoltato qui in Parlamento confermano le difficoltà che questo voto potrebbe produrre.</p>
      <p sl="ro">Vorrei fare brevemente riferimento ai problemi che il voto dei cittadini irlandesi potrebbe far insorgere nell’opinione pubblica dei paesi recentemente integrati nell’UE, soprattutto quelli dell’Europa dell’est. I cittadini di quei paesi avranno grosse difficoltà a comprendere la natura vincolante della ricezione, nel proprio ordinamento giuridico nazionale, delle normative europee che implicano sacrifici economici, nonché di una serie di politiche pubbliche che la popolazione considera fin troppo restrittive per il livello attuale dell’economia di quei paesi.</p>
      <p sl="ro">Quel che mi preme sottolineare in questa sede è che qualsiasi tentativo di introdurre trattamenti eccezionali nel contesto comunitario si rifletterà sicuramente sul voto politico del 2009, che potrebbe indurre alla radicalizzazione di un elettorato che ha votato con grande entusiasmo a favore dell’adesione di questi paesi all’UE.</p>
    </intervention>
    <intervention id="3-074" speaker_id="23806" name="Gyula Hegyi" is_mep="True" mode="written">
      <p sl="hu">Il referendum irlandese può essere interpretato in vari modi. E’ una vittoria per la sovranità popolare: questo fatto è innegabile. D’altro canto, la maggioranza degli elettori non sapeva per cosa stesse votando, come dimostrato dal fatto che i fautori del “no” facevano riferimento a rimostranze storiche che sono state in effetti risolte dall’adesione all’Unione europea. Potremmo considerare un’ingiustizia il fatto che il 53 per cento degli elettori di un paese relativamente piccolo abbia la capacità di ostacolare altre ventisei nazioni desiderose di approfondire la loro cooperazione e di realizzare il sogno europeo. Una cosa, comunque, è certa: in futuro dovremo discutere l’integrazione con i cittadini dell’Unione in maniera più intelligente, persuasiva e immediatamente comprensibile. Per questa ragione, la commissione per la cultura e l’istruzione del Parlamento europeo sta avviando la stesura di una relazione dal titolo provvisorio Dialogo attivo con i cittadini sull’Europa , della quale sono stato incaricato. Chiedo ai colleghi di sostenere il nostro lavoro condividendo le loro idee; riuniamo i nostri pensieri, cosicché non solo riusciremo a capire e ad amare il concetto di integrazione e cooperazione, ma faremo in modo che imparino a comprenderlo e ad amarlo anche i cittadini d’Europa.</p>
    </intervention>
    <intervention id="3-075" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Oggi discutiamo il futuro dell’Unione europea, sulla scia delle emozioni suscitate dall’esito del referendum in Irlanda. Faccio appello a tutti gli interessati, deputati del Parlamento europeo e rappresentanti della Commissione e del Consiglio, perché si astengano dal redarguire i cittadini irlandesi e dal minacciarli con tutta una serie di ritorsioni, compresa l’esclusione dall’Unione. L’Unione esiste e il voto della nazione irlandese non è un voto contro l’Unione; questi sono i fatti. A parer mio, esprime unicamente la contrarietà al documento che prende il nome di Trattato di riforma di Lisbona. Il popolo irlandese ha rifiutato quel particolare tipo di riforma che gli era stato presentato.</p>
      <p sl="pl">E’ altamente probabile che se la stessa domanda fosse stata posta ai cittadini di altri paesi sotto forma di referendum , la risposta sarebbe stata esattamente la stessa. Dopotutto, il Trattato risulta incomprensibile perfino a un cittadino dell’Unione con un elevato livello di istruzione. Faremmo bene a domandarci se questo non sia un nuovo segnale che dovrebbe indurre la cosiddetta élite a tentare di colmare il considerevole divario che esiste attualmente fra i cittadini degli Stati membri e i leader dei gruppi politici, sia a livello nazionale sia di Unione.</p>
      <p sl="pl">Le pertinenti disposizioni del diritto internazionale sanciscono, di fatto, che laddove anche uno solo degli Stati parti dell’accordo non accetti l’accordo internazionale, quest’ultimo non è vincolante in tal forma. Questo è chiaro, a prescindere dalle nostre opinioni in merito al documento nel suo complesso. I cittadini irlandesi hanno scelto liberamente. Dobbiamo rispettare la loro decisione e ricercare soluzioni costruttive per il futuro dell’Europa. Come si dice: vox populi, vox dei.</p>
    </intervention>
    <intervention id="3-999" speaker_id="28314" name="Anneli Jäätteenmäki" is_mep="True" mode="written">
      <p sl="fi">Crisi! Crisi! Ecco di nuovo che si urla alla crisi dell’UE, perché gli irlandesi hanno rifiutato il Trattato di Lisbona in occasione del referendum tenutosi giovedì 12 giugno. Il Trattato può entrare in vigore soltanto se ratificato da tutti gli Stati membri. I leader europei richiedono nuove soluzioni, ma ben pochi ne sanno proporre.</p>
      <p sl="fi">I problemi sono perlomeno due. Il Trattato di Lisbona è talmente oscuro che è pressoché impossibile da capire. Sareste disposti a firmarlo? Per giunta, è ovvio che l’élite europea voglia procedere troppo in fretta.</p>
      <p sl="fi">Per i piccoli Stati membri è arrivato il momento di agire. Devono insistere affinché ogni Stato membro disponga di un Commissario. Era questa la volontà iniziale di Finlandia e molti altri paesi.</p>
      <p sl="fi">Se entrasse in vigore, il Trattato di Lisbona produrrebbe una situazione in cui ciascuno Stato membro si troverebbe, a turno, senza un Commissario per un terzo del tempo, a partire dal 2014. La formulazione del Trattato è talmente vaga che, in pratica, sembrerebbe che i piccoli Stati membri restino senza Commissario più a lungo di quelli grandi. Alcuni ritengono che l’Irlanda abbia rifiutato il Trattato in parte anche per la questione del Commissario.</p>
      <p sl="fi">Il Commissario della Finlandia riveste un’importanza speciale per i piccoli Stati membri, sebbene i Commissari siano tenuti a fare gli interessi dell’UE nel suo complesso. In Finlandia ogni regione si rallegra se può contare su un “proprio” ministro al governo.</p>
      <p sl="fi">I leader europei sono ora chiamati a riflettere attentamente su quale sia l’origine della crescente sfiducia dell’opinione pubblica nei confronti dell’UE. L’Unione ha agito effettivamente nell’interesse di tutti i suoi cittadini nella maniera migliore possibile? Ha rafforzato la cooperazione in diversi ambiti, ampliandosi, forse, troppo velocemente?</p>
    </intervention>
    <intervention id="3-076" speaker_id="28280" name="Filip Kaczmarek" is_mep="True" mode="written">
      <p sl="pl">La decisione assunta dal popolo irlandese ha posto l’Europa in una situazione difficile, ma è anche la riprova che l’Europa si basa sulla democrazia attiva. Le sorti del Trattato di Lisbona non sono affatto scontate. Già in precedenza si sono verificate situazioni del genere. Nel 1993, dopo un esito negativo riguardo alla ratifica del Trattato sull’Unione europea, la Danimarca decise di indire un secondo referendum . Allo stesso modo, si tenne un secondo referendum in Irlanda a seguito del disastroso risultato relativo alla ratifica del Trattato di Nizza, nel 2001. Sono fermamente convinto che anche in questa occasione, sia necessario rispettare l’esito del referendum irlandese, in quanto decisione sovrana del popolo d’Irlanda. Tuttavia, l’Unione si basa sul rispetto per il diritto di ogni Stato membro a esprimere la propria volontà. E’ bene affermare con chiarezza che il rifiuto del Trattato non significa che i cittadini irlandesi siano contrari all’Unione.</p>
      <p sl="pl">L’imminente Consiglio europeo sarà un’opportunità per riflettere sulle cause e gli effetti della situazione che si è venuta a creare. Questo sforzo riflessivo non deve tradursi unicamente in un atteggiamento di condanna e censura dell’Irlanda. Il Consiglio, la Commissione e il Parlamento sono chiamati a esaminare che cosa sia possibile fare per aiutare gli europei a comprendere meglio il Trattato e le intenzioni dell’élite politica. Personalmente sono contrario alla riapertura dei negoziati sulla riforma del Trattato. L’Europa non deve diventare un’Europa a due o più velocità. Deve, al contrario, dar prova ai propri cittadini di costituire un progetto comune, all’insegna della solidarietà. Confido nella capacità del Consiglio di trovare una soluzione accettabile per quei paesi che hanno già ratificato il Trattato, per l’Irlanda e anche per quegli Stati membri che sono ancora indecisi sul da farsi.</p>
    </intervention>
    <intervention id="3-077" speaker_id="23768" name="Bogusław Liberadzki" is_mep="True" mode="written">
      <p sl="pl">L’esito del referendum irlandese sconvolge il processo di ratifica del Trattato di riforma. Tale referendum è servito anche a sottolineare quanta cura dobbiamo dedicare al nostro grande progetto europeo, volto a creare un’Europa caratterizzata dalla pace e dalla solidarietà, il cui principale obiettivo sia il benessere dei cittadini e rivestire un ruolo forte sulla scena politico-economica globale. Oggi abbiamo la prova di quanto sia alto il prezzo da pagare se trascuriamo il dialogo con le nostre società e non spieghiamo loro quale sia la vera essenza dell’integrazione.</p>
      <p sl="pl">Il processo di ratifica deve continuare e io sono convinto che l’Irlanda si sforzerà al massimo per risolvere la situazione. Concordo con quanto affermato dall’onorevole Schulz, leader del gruppo socialista al Parlamento europeo, ovvero che le modalità operative della Commissione e del Consiglio europeo siano una delle ragioni all’origine dell’attuale situazione. Ampliare le competenze del Parlamento europeo, in quanto istituzione democratica, fornirebbe un contributo maggiore alla semplificazione dell’Unione, rispetto alle dichiarazioni e ai programmi altisonanti, che non raggiungono né il cuore né la mente dei cittadini.</p>
    </intervention>
    <intervention id="3-078" speaker_id="28421" name="Marianne Mikko" is_mep="True" mode="written">
      <p sl="et">Onorevoli colleghi, il “no” di Dublino al Trattato di Lisbona è stato una sorpresa, poiché è proprio grazie al sostegno dell’UE che l’Irlanda è riuscita a costruire un’economia competitiva, a stabilizzare il mercato del lavoro e a creare una società del benessere. Gli irlandesi avevano la possibilità di votare per un’Unione europea più forte, più competitiva, più che mai al servizio degli interessi degli Stati membri.</p>
      <p sl="et">Personalmente ritengo che sottoporre il Trattato di Lisbona alla prova referendaria sia risultato democratico, ma solo all’apparenza. Le problematiche interne, sulle quali l’UE non interviene, hanno creato inevitabilmente delle tensioni che necessitavano di trovare sfogo. E’ dunque facile creare un’apparente opportunità di esprimere la propria insoddisfazione, senza badare ai mezzi. Altro segnale della finta democraticità del referendum e delle tensioni alle quali avrebbe dato voce erano i sondaggi di opinione condotti prima del voto, dai quali è emerso con chiarezza che gli elettori intenzionati a votare “no” non erano a conoscenza degli effettivi contenuti, tanto meno della valenza, del Trattato di Lisbona.</p>
      <p sl="et">Spetta ai politici irlandesi rispondere ai “perché?”. L’Irlanda è sempre stata uno dei più brillanti utenti delle sovvenzioni comunitarie. Gli irlandesi sono celebri per il loro europeismo. Risulta tanto più ironico, dunque, che a causa dell’Irlanda si debba arrestare la creazione di un futuro comune più solido.</p>
      <p sl="et">L’Estonia ha ratificato il Trattato di Lisbona il giorno prima del referendum irlandese. Il che significa che, a differenza di Dublino, Tallinn ha contribuito alla costruzione di un futuro comune. Io sono un’accesa sostenitrice del processo di ratifica e sono convinta che l’Irlanda compirà un nuovo tentativo per garantire che i 500 milioni di cittadini d’Europa, compresi quelli irlandesi, portino il nome di europei con onore. Il debito di gratitudine di Dublino nei confronti dell’Europa è evidente.</p>
    </intervention>
    <intervention id="3-079" speaker_id="23864" name="Toomas Savi" is_mep="True" mode="written">
      <p sl="et">Signor Presidente, sebbene il risultato del referendum irlandese abbia deluso profondamente l’Unione europea, non mi sembra il momento adatto per cedere al panico e cercare un capro espiatorio. Il Consiglio europeo si riunirà il 19 e il 20 giugno a Bruxelles. Innanzi tutto, è opportuno dedicarci all’ascolto delle spiegazioni del Taoiseach Brian Cowen e delle sue proposte su come procedere con l’Irlanda.</p>
      <p sl="et">A mio avviso, i restanti otto Stati membri dovrebbero proseguire con il processo di ratifica come previsto, a prescindere dal “no” irlandese.</p>
      <p sl="et">Il Trattato di Lisbona è indispensabile per un’efficace continuazione del progetto europeo. Sarebbe impensabile riavviare nuovi negoziati, dal momento che l’Unione europea è stata impegnata nei negoziati relativi al proprio futuro per gli ultimi nove anni. Il Trattato di Lisbona crea un’Unione europea più comprensibile, democratica ed efficiente e non possiamo arrenderci proprio ora.</p>
    </intervention>
    <intervention id="3-080" speaker_id="2304" name="Esko Seppänen" is_mep="True" mode="written">
      <p sl="fi">Il significato letterale di democrazia è potere del popolo. Non può esistere democrazia senza popolo e non è bene che il popolo viva senza democrazia. In Irlanda, i cittadini hanno avuto la possibilità di votare in merito alla nuova Costituzione, il Trattato di Lisbona. Un atto di democrazia. E gli irlandesi hanno votato “no” a nome di tutte le altre nazioni, con il 53,4 per cento dei voti, contro il 46,6 per cento di “sì”. L’Irlanda non vuole che l’UE evolva verso una federazione, che si militarizzi, tanto meno che trasferisca ulteriori poteri ai grandi paesi.</p>
      <p sl="fi">L’idea della federazione è promossa da uomini e donne che sono poco democratici e non sanno perdere. Hanno cominciato a rianimare il corpo con la forza. Sostengono che si possa fare a meno dei paesi più piccoli, se non si conformano alla vera autorità degli Stati più grandi. In questo modo, perpetuano un’idea fallace della democrazia europea.</p>
      <p sl="fi">Gli irlandesi vengono additati per aver esercitato i loro poteri, ma nessuno deride gli ungheresi, il cui parlamento ha votato a favore dell’illeggibile Trattato, prima ancora che gli fosse sottoposto. La decisione del popolo irlandese è democrazia, quella del parlamento ungherese no.</p>
      <p sl="fi">Il desiderio di una Costituzione per l’UE non nasce dalle esigenze della popolazione, bensì dalla volontà di consolidare il potere dell’élite . Senza referendum sarebbe un colpo di stato – nei piccoli, così come nei grandi paesi.</p>
    </intervention>
    <intervention id="3-081" speaker_id="33990" name="Adrian Severin" is_mep="True" mode="written">
      <p sl="en">Mentre teniamo fuori dalla porta Stati come la Croazia, la Turchia, l’Ucraina e la Repubblica moldova, ansiosi di aderire all’UE, ci sforziamo di trattenere Stati che si interrogano sull’opportunità o meno di far parte di un’unione forte. E’ ingiusto, improduttivo e inammissibile che gli euroscettici vengano trattati meglio degli euroentusiasti.</p>
      <p sl="en">Uguale rispetto per tutte le nazioni significa richiamare ciascuna alle proprie responsabilità. Cercare di raggirare e tentare qualcuno per mezzo di concessioni e protocolli illusori, al fine di alterare le sue decisioni senza però aver modificato le sue convinzioni sarebbe un’offesa e una mancanza di rispetto democratico.</p>
      <p sl="en">E’ giusto che il popolo irlandese si prenda tutto il tempo che gli occorre per riflettere sul proprio futuro europeo. Forse il miglior contesto per una simile riflessione democratica sarebbero elezioni anticipate. Comunque sia, gli irlandesi dovrebbero utilizzare il proprio tempo e non quello degli altri. Pertanto, dovremmo considerare una posizione transitoria per l’Irlanda in seno all’UE, per consentire all’integrazione europea di progredire con un minor numero di Stati coinvolti.</p>
      <p sl="en">Infine, attraverso un nuovo referendum, i cittadini irlandesi dovranno chiarire se vogliono rimanere nell’Unione europea basata sul Trattato di Lisbona, o se intendono rivestire il ruolo del “cavaliere solitario” davanti alle tempeste dell’ordine globale.</p>
    </intervention>
    <intervention id="3-082" speaker_id="23787" name="Czesław Adam Siekierski" is_mep="True" mode="written">
      <p sl="pl">Il rifiuto del Trattato di Lisbona da parte del popolo irlandese ha estinto ogni speranza di rapida riforma istituzionale dell’Unione europea. E’ la seconda volta che perdiamo un’occasione del genere. Il processo era già stato arrestato in passato dall’esito negativo dei referendum in Francia e nei Paesi Bassi.</p>
      <p sl="pl">A mio avviso, i cittadini irlandesi non possono certo essere incolpati di ciò che è successo. Il fatto che abbiano votato contro il Trattato non significa che siano maldisposti verso l’Unione europea nel suo complesso. Il Trattato è stato rifiutato in Irlanda per le modalità inappropriate con cui le Istituzioni europee e i governi degli Stati membri hanno gestito la questione della ratifica e del coinvolgimento dei cittadini nel processo. Ho il sentore che se fosse stato indetto un referendum in tutti gli Stati membri, l’Irlanda non sarebbe stata la sola a dire “no”.</p>
      <p sl="pl">Una simile reazione al Trattato da parte dei cittadini è attribuibile alla disinformazione, più che alla malevolenza.</p>
      <p sl="pl">Riguardo alle sorti del Trattato di Lisbona, l’Unione dovrebbe intraprendere azioni simili a quelle avviate dopo il rifiuto del Trattato costituzionale da parte dei Paesi Bassi e della Francia.</p>
      <p sl="pl">Per fortuna, l’UE è ancora in grado di funzionare in maniera efficiente sulla base del Trattato di Nizza e degli altri Trattati in vigore. Il che significa che abbiamo il tempo per valutare con attenzione come rimediare agli errori commessi.</p>
    </intervention>
    <intervention id="3-083" speaker_id="28380" name="Marek Siwiec" is_mep="True" mode="written">
      <p sl="pl">A fronte della decisione del popolo irlandese, così come espressa nel recente referendum, è ancora più importante per la Polonia finalizzare la ratifica del Trattato di Lisbona. Se il Presidente polacco condurrà il processo a uno stallo sulla base dell’argomentazione relativa alla firma finale, allineerà il nostro paese con quelli che sono contro al Trattato, in aperta opposizione alla stragrande maggioranza dei paesi che l’hanno accettato.</p>
      <p sl="pl">Questo non andrebbe certo a nostro vantaggio. In passato siamo ricorsi a minacce, si potrebbe addirittura parlare di ricatti, ma alla fine siamo pervenuti a un compromesso. Ebbene, dobbiamo accettare le conseguenze di un eventuale compromesso, soprattutto dopo l’esito del referendum irlandese. La Polonia ha di fatto l’opportunità di giocare un ruolo chiave nella creazione di un’Europa forte. La rapida finalizzazione della ratifica del Trattato non sarà un passaggio scontato, bensì un significativo gesto politico.</p>
      <p sl="pl">Ritengo si possa dare per scontato che presto o tardi, con o senza l’Irlanda, verrà data attuazione alla sostanza del Trattato. E’ quindi essenziale per noi trovarci dalla parte giusta al momento giusto.</p>
    </intervention>
    <intervention id="3-084" speaker_id="39721" name="Theodor Dumitru Stolojan" is_mep="True" mode="written">
      <p sl="ro">Il Parlamento e le altre Istituzioni europee devono rispettare il voto espresso dalla popolazione irlandese in sede di referendum . Voglio essere molto chiaro su questo punto: i cittadini irlandesi non hanno votato contro l’Unione europea, ma contro il Trattato di Lisbona. Ci sono segnali evidenti che i contenuti e le ragioni di questo Trattato non sono stati compresi e che i timori del popolo irlandese in merito al sistema di tassazione e al mantenimento della neutralità siano stati fomentati da alcuni partiti politici.</p>
      <p sl="ro">Il Parlamento europeo deve inviare un segnale forte di sostegno al processo di ratifica negli altri Stati membri. Nel contempo, dobbiamo presentare alla popolazione e al governo irlandese soluzioni attuabili per superare quest’impasse . Dopotutto, il Trattato di Lisbona è un avanzamento necessario perché il sistema istituzionale europeo possa funzionare in maniera più efficiente, nel contesto globale sempre più difficile in cui ogni Stato membro si trova a operare: competitività economica, cambiamento climatico, rincari delle risorse naturali e molte altre problematiche che investono tutti noi.</p>
    </intervention>
    <intervention id="3-085" speaker_id="28339" name="Daniel Strož" is_mep="True" mode="written">
      <p sl="cs">Il Trattato di Lisbona è un documento defunto, proprio come il progetto di Costituzione europea dopo essere stato rifiutato da francesi e olandesi. Sebbene il Presidente del Parlamento europeo, Hans Gert Pöttering, abbia dichiarato che l’obiettivo del Trattato è il raggiungimento di una maggiore democrazia, maggiore efficacia politica, nonché maggiore chiarezza e trasparenza e che il processo di ratifica debba continuare all’interno degli Stati membri che non l’hanno ancora completato, si tratta solo di vuote affermazioni.</p>
      <p sl="cs">Se si fossero indetti referendum anche in altri paesi, il “no” irlandese non sarebbe certo stato l’unico. Pensiamo al raggiro ordito dall’élite europea nel sottoporre a ratifica nient’altro che il progetto di Costituzione europea spolverato ed emendato! Oltre agli irlandesi, anche i francesi e gli olandesi avrebbero ribadito il loro “no”, come confermato dai pubblici sondaggi d’opinione condotti in quei paesi. Coloro che “reggono il timone” della politica europea dovrebbero rendersi conto, una volta per tutte, che la maggioranza dei cittadini rifiuta l’Unione come progetto militaristico e neoliberale, di fatto antisociale!</p>
      <p sl="cs">Il risultato del referendum irlandese non è un disastro per l’Europa, come alcuni vorrebbero farci credere, bensì l’opportunità di avviare un nuovo dibattito all’interno del quale, finalmente, possano trovare ampio spazio anche i cittadini comuni. Dopotutto, gli irlandesi non hanno votato contro l’Unione europea, ma contro i contenuti del Trattato di Lisbona che avrebbero distrutto gli standard sociali conquistati finora, trasformando l’Unione in un conglomerato militarista. La cosiddetta idea europea non è stata messa a repentaglio da coloro che rifiutano il Trattato di Lisbona, ma da coloro che oggi strillano “andiamo avanti”, o prefigurano l’introduzione di un’Europa a “due velocità”.</p>
    </intervention>
    <intervention id="3-086" speaker_id="4340" name="Margie Sudre" is_mep="True" mode="written">
      <p sl="fr">A partire da domani, il Consiglio europeo sarà chiamato a trarre le conclusioni del risultato del referendum irlandese sul Trattato di Lisbona. Spetta all’Irlanda, per bocca del suo Taoiseach , fornire un’analisi del voto e confermare la propria volontà di veder progredire l’integrazione europea.</p>
      <p sl="fr">Mi auguro che i ventisette concordino nel proseguire con il processo di ratifica all’interno degli Stati membri che non si sono ancora pronunciati, allo scopo di conoscere, finalmente, l’esatta posizione di ciascuno in merito al testo.</p>
      <p sl="fr">La Presidenza slovena e in seguito quella francese devono sforzarsi di trovare insieme all’Irlanda una soluzione giuridicamente accettabile, in grado di porre fine, una volta per tutte, a più di quindici anni di sforzi tesi a riformare il funzionamento dell’Europa allargata.</p>
      <p sl="fr">Le responsabilità della Presidenza francese andranno senz’altro aumentando, tenuto conto del turbamento del contesto europeo e dell’impennata dei costi delle materie prime alimentari e dei combustibili.</p>
      <p sl="fr">I cittadini europei sono incerti. Il Consiglio europeo deve saper dimostrare che l’Europa contribuisce a soddisfare le loro aspettative, assumendo decisioni sulle tematiche di fondo. Pur non risolvendo immediatamente la questione istituzionale, quest’approccio è di certo il metodo migliore per dimostrare agli irlandesi che sono stati ascoltati.</p>
    </intervention>
    <intervention id="3-087" speaker_id="23808" name="Csaba Sándor Tabajdi" is_mep="True" mode="written">
      <p sl="hu">Il Trattato di Lisbona è stato rifiutato proprio dal paese che finora si è distinto maggiormente per la sua capacità di sfruttare appieno i vantaggi dell’integrazione europea. La profonda crisi di fiducia nella politica è indice anche di questo. A contribuire in maniera rilevante a questo fallimento è stata anche la scarsa comunicazione in termini di illustrazione dei benefici del Trattato di Lisbona. L’Irlanda non ha deciso in merito al Trattato; l’esito del referendum , infatti, è stato determinato da questioni di politica interna. L’istituto del referendum si è rivelato uno strumento inadatto alle decisioni su materie complesse come questa. Il Trattato di Lisbona non prevede solo una riforma istituzionale dell’Unione europea. Insieme alla Carta fondamentale dei diritti, infatti, il Trattato rende l’Europa un’autentica comunità politica, nonché una comunità di valori. Si tratta di un nuovo livello di sviluppo dell’integrazione europea in termini qualitativi.</p>
      <p sl="hu">Il referendum irlandese costituisce senz’altro un grave problema, ma spetta a noi evitare che l’Unione europea entri in crisi e rispondere in maniera rapida e decisa. Nelle circostanze attuali, l’errore più grande sarebbe rinegoziare l’accordo che ci ha richiesto così tanti sforzi, pertanto dobbiamo mantenere il Trattato di Lisbona così com’è. Quasi due terzi degli Stati membri hanno adottato il Trattato, compresa l’Ungheria, che è stata il primo paese. Il processo di ratifica deve proseguire. L’Irlanda deve decidere il prima possibile, se vuole continuare a far parte di un’accresciuta integrazione. Un solo paese non può intralciarne altri 26 determinati a proseguire.</p>
      <p sl="hu">Sono assolutamente fiducioso che il Consiglio europeo che si aprirà domani saprà trovare una via d’uscita da quest’impasse . I lavori per la costruzione dell’Europa devono continuare e per farlo ci occorre il Trattato di Lisbona.</p>
    </intervention>
    <intervention id="3-088" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Dopo il Trattato di Nizza, l’Unione europea necessita di un nuovo quadro istituzionale e il Trattato di Lisbona, per quanto meno ambizioso della Costituzione europea, è un buon testo.</p>
      <p sl="ro">18 Stati membri hanno ratificato il Trattato di Lisbona tramite i loro parlamenti nazionali. L’Irlanda ha scelto la ratifica per via referendaria e i suoi cittadini hanno rifiutato il Trattato. Anche nel 2001 l’Irlanda aveva votato contro il Trattato di Nizza, per poi ratificarlo l’anno seguente.</p>
      <p sl="ro">Il voto dei cittadini irlandesi indica che la popolazione di quel paese giudica complicato il processo comunitario di costruzione istituzionale. E’ nostro dovere spiegare ai cittadini europei la necessità di questo Trattato e le disposizioni in esso contenute. Il Trattato di Lisbona affronta la questione del cambiamento climatico, definisce l’economia europea come un’economia sociale di mercato, sottolinea l’esigenza di una politica energetica comune e, in particolare, conferisce valore giuridico alla Carta dei diritti fondamentali dell’Unione europea. Il Trattato di riforma innalza il livello di democrazia, attribuendo maggiori poteri al Parlamento europeo e consentendo la bocciatura di un progetto legislativo, laddove la metà dei parlamenti nazionali lo giudicasse contrario al principio di sussidiarietà.</p>
      <p sl="ro">Il voto irlandese indica che occorre maggiore responsabilità e capacità di dialogo da parte nostra, che dobbiamo spiegare di più e meglio ai cittadini europei le disposizioni contenute in questo nuovo Trattato, nonché la ragioni che lo rendono necessario.</p>
    </intervention>
    <intervention id="3-089" speaker_id="24089" name="Witold Tomczak" is_mep="True" mode="written">
      <p sl="pl">Le nazioni europee che aspirano alla libertà e alla sovranità hanno oggi motivo di essere grate allo Stato irlandese. Un messaggio di libertà e speranza ci proviene, forte e chiaro, dalla piccola Irlanda. Che tale messaggio sia di monito ai nemici della democrazia, che non tengono conto della volontà del popolo e infrangono le regole del gioco precedentemente stabilite.</p>
      <p sl="pl">E’ sorta la questione di come procedere. Ritengo che anziché sognare di un irraggiungibile superstato europeo, dovremmo avviare un dibattito sui diritti delle nazioni. Innanzi tutto dovremmo concordare una carta relativa ai diritti delle nazioni, in base alla quale definire, poi, i principi dell’integrazione europea.</p>
      <p sl="pl">Onorevoli colleghi, voi siete gli architetti dell’Unione europea. Vi invito a cessare le manipolazioni e a consentire ai cittadini di determinare autonomamente il proprio destino, fornendo loro la verità. Faccio appello a voi perché diate modo alle nazioni di vivere all’interno di Stati sovrani, che decidano da sé come e con chi cooperare, nonché come e con chi integrarsi.</p>
    </intervention>
    <intervention id="3-090" speaker_id="28584" name="Georgios Toussas" is_mep="True" mode="written">
      <p sl="it">Il clamoroso “no” del popolo irlandese ha reso inapplicabile il Trattato di Lisbona.</p>
      <p sl="it">Tutto ciò rappresenta una significativa sconfitta per il Consiglio, la Commissione europea e il Parlamento europeo, nonché per i governi di centrodestra e centrosinistra degli Stati membri dell’Unione [partito Nuova Democrazia (ND) e PASOK in Grecia]. E’ una battuta d’arresto anche per i rappresentanti del capitalismo in generale, che hanno giocato un ruolo chiave nell’annullare il voto del popolo francese e neerlandese contro la Costituzione europea e nel sopprimere il crescente movimento di contestazione e rifiuto del Trattato di Lisbona all’interno dell’UE.</p>
      <p sl="it">Queste stesse forze politiche sono quelle che costituiscono la grande alleanza in seno al Consiglio, alla Commissione e al Parlamento europeo: il gruppo del Partito popolare europeo (Democratici cristiani) e dei Democratici europei, il gruppo socialista al Parlamento europeo, il gruppo dell’Alleanza dei Democratici e dei Liberali per l’Europa, il gruppo Verde/Alleanza libera europea e altri sostenitori del “monolito” europeo, con la partecipazione dei parlamentari di Nuova Democrazia e PASOK. Nella seduta plenaria del Parlamento del 20 febbraio 2008, hanno votato tutti contro la proposta di rispettare il verdetto del popolo irlandese e indire referendum sul Trattato di Lisbona negli Stati membri.</p>
      <p sl="it">La politica oppressiva del Consiglio e della Commissione europea nel perseguire la ratifica del Trattato di Lisbona costituisce un gesto di dispotico disprezzo per la volontà dei cittadini irlandesi e per i popoli in generale.</p>
    </intervention>
  </section>
  <section id="creitem3" title="3. Turno di votazioni">
    <intervention id="3-093" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem4" title="3.1. Approvazione della nuova attribuzione di competenze a Jacques Barrot, Vicepresidente della Commissione europea (votazione)"/>
  <section id="creitem5" title="3.2. Approvazione della nomina di Antonio Tajani a membro della Commissione europea (votazione)"/>
  <section id="creitem6" title="3.3. Persone scomparse a Cipro - Seguito dato alla risoluzione del Parlamento europeo del 15 marzo 2007 (A6-0139/2008, Ewa Klamt) (votazione)"/>
  <section id="creitem7" title="3.4. Norme e procedure comuni applicabili negli Stati membri al rimpatrio di cittadini di paesi terzi soggiornanti illegalmente (A6-0339/2007, Manfred Weber) (votazione)">
    <intervention id="3-099" speaker_id="28358" name="Konrad Szymański" is_mep="True" mode="spoken">
      <p sl="pl">Vorrei richiamare l’attenzione sul fatto che alcuni deputati a sinistra dell’Aula stanno esponendo degli striscioni. Ci è stato comunicato questa mattina che l’esposizione di striscioni nell’emiciclo contravveniva alle nostre procedure.</p>
    </intervention>
    <intervention id="3-100" speaker_id="1838" is_mep="True" mode="spoken" role="Presidente">
      <p sl="unknown">In linea di principio, tutto ciò che non turba direttamente lo svolgimento dei lavori non dev’essere necessariamente impedito, tuttavia se il Parlamento reputa che questi striscioni nuociano ai lavori … Non mi sembra ci sia una maggioranza che si ritiene disturbata, pertanto continuiamo.</p>
    </intervention>
  </section>
  <section id="creitem8" title="4. Benvenuto">
    <intervention id="3-102" speaker_id="1838" is_mep="True" mode="spoken" role="Presidente">
      <p sl="unknown">In quanto Presidente, ho il piacere di porgere il benvenuto a una delegazione di 10 parlamentari dell’Assemblea legislativa del Sudan meridionale, guidata dal suo Presidente James Wani Igga, che è venuta fino a Strasburgo per visitare il Parlamento europeo.</p>
      <a text="(Applausi)"/>
      <p sl="unknown">L’Assemblea legislativa del Sudan meridionale, di cui fa parte la delegazione, è stata istituita a seguito dell’Accordo di pace generale firmato nel 2005, al termine di una lunga e brutale guerra civile. L’Assemblea riveste un ruolo cruciale nel monitoraggio dell’attuazione del diritto e dell’Accordo di pace. A nome del Parlamento europeo, vorrei esprimere il nostro sostegno alla vostra Assemblea, che deve affrontare le sfide che si prospettano oggi per il Sudan, soprattutto in vista delle elezioni che si terranno l’anno prossimo. Ci auguriamo che la vostra visita vi aiuti a trovare una soluzione pacifica per il conflitto sudanese e che stimoli il dialogo politico fra il Parlamento europeo e la vostra Assemblea in merito al processo di ricostruzione a seguito del conflitto nel vostro paese. Vi porgo, dunque, il benvenuto al Parlamento europeo.</p>
    </intervention>
  </section>
  <section id="creitem9" title="5. Seduta solenne - 2008, Anno europeo del dialogo interculturale">
    <intervention id="3-105" speaker_id="4482" is_mep="True" mode="spoken" role="Presidente">
      <p sl="unknown">Onorevoli colleghi, a nome del Presidente del Parlamento europeo, ho l’onore e il piacere, in quest’Anno europeo del dialogo interculturale, di porgere il benvenuto in quest’Aula alla relatrice speciale delle Nazioni Unite sulla libertà di religione e di credo, la dottoressa Asma Jahangir.</p>
      <p sl="unknown">La nostra Assemblea attribuisce particolare importanza all’Anno del dialogo interculturale. Attraverso una serie di manifestazioni e di iniziative, il nostro Parlamento oofre un forum per lo scambio di idee fra cittadini di diverse culture e comunità, e fra cittadini di diverse religioni e credi.</p>
      <p sl="unknown">Nel corso di quest’anno, abbiamo già invitato leader politici e religiosi di tutto il mondo a parlare con noi. Ci auguriamo che il nostro Parlamento servirà da forum anche per la comunicazione, la diffusione di un massaggio comune e la promozione di un dialogo libero e genuino e una migliore conoscenza reciproca.</p>
      <p sl="unknown">Sono particolarmente lieta di invitare lei, dottoressa Jahangir, a rivolgersi alla plenaria su questioni di vitale importanza per la pace nel mondo e lo sviluppo.</p>
      <p sl="unknown">Nell’ambito della nostra missione comune di promozione della democrazia e dei diritti umani, abbiamo osservato attentamente gli eventi nel suo paese, il Pakistan, e durante la sua ultima detenzione l’anno scorso, il Parlamento europeo ha adottato una risoluzione chiedendo la sua liberazione immediata. Soprattutto per questo motivo, siamo particolarmente lieti di averla qui con noi oggi.</p>
      <p sl="unknown">Vi è un altro motivo per cui la sua visita è particolarmente significativa in questo momento. Quest’anno celebriamo il 60° anniversario della Dichiarazione universale dei diritti dell’uomo, adottata dall’Assemblea generale delle Nazioni Unite il 10 dicembre 1948. Questa dichiarazione ha avviato una nuova era nel mondo appena uscito dalle tribolazioni della peggiore guerra della storia, una guerra che era iniziata in Europa. La dichiarazione ha stabilito il primo obbligo internazionale formale sulla dignità e l’uguaglianza di tutti gli esseri umani, indipendentemente dal colore, dal credo o dall’origine. L’articolo 18 della dichiarazione dispone che “Ogni individuo ha diritto alla libertà di pensiero, di coscienza e di religione; tale diritto include la libertà di cambiare di religione o di credo, e la libertà di manifestare, isolatamente o in comune, sia in pubblico che in privato, la propria religione o il proprio credo nell’insegnamento, nelle pratiche, nel culto e nell’osservanza dei riti. ”</p>
      <p sl="unknown">Il suo compito quale relatrice speciale delle Nazioni Unite è individuare gli ostacoli esistenti o i possibili ostacoli futuri all’esercizio di questo diritto, e di proporre metodi e misure per contrastarli e superarli.</p>
      <p sl="unknown">Nelle sue relazioni, lei sottolinea l’importanza del dialogo continuo e rafforzato con le comunità che aderiscono a diverse religioni o credi. E’ un dialogo che deve essere svolto a tutti i livelli, da tutti i gruppi sociali. In particolare, lei sottolinea l’importanza di una partecipazione diffusa da parte delle donne nel promuovere maggiore tolleranza, rispetto e comprensione reciproca.</p>
      <p sl="unknown">In molte delle sue risoluzioni, il Parlamento europeo ha sottolineato il fatto che le donne svolgono un ruolo vitale nella promozione del dialogo e della pace, come è stato anche sottolineato nella conferenza che abbiamo organizzato in occasione della giornata internazionale delle donne. Lei personalmente ha partecipato a molte conferenze sulla promozione del dialogo, ad esempio nel contesto dell’Alleanza delle civiltà. E ha preso numerose iniziative per dare alle donne un ruolo più incisivo.</p>
      <p sl="unknown">Ha anche sottolineato il ruolo dell’istruzione come fattore più importante per prevenire i conflitti. L’istruzione può insegnare il rispetto e l’accettazione del pluralismo e della diversità nel contesto della religione e del credo. Contribuisce quindi alla diffusione e all’attuazione dei diritti umani in tutte le società.</p>
      <p sl="unknown">Ciò che lei chiede è conforme al motto dell’Anno europeo del dialogo interculturale, “Insieme nella diversità”. Dà completamento al ruolo leader assegnato alle attività tese alla promozione della conoscenza, del rispetto e della tolleranza dei diversi credi.</p>
      <p sl="unknown">L’incontro di oggi è una grande occasione. Per coloro che desiderano proseguire la discussione con lei, domani mattina si terrà un incontro speciale, organizzato dalla sottocommissione per i diritti umani.</p>
      <p sl="unknown">Dottoressa Jahangir, ho il grande piacere di invitarla adesso a rivolgersi al Parlamento europeo.</p>
      <a text="(Applausi)"/>
    </intervention>
    <intervention id="3-106" speaker_id="photo_generic" name="Asma Jahangir" is_mep="True" mode="spoken">
      <p sl="en">relatrice speciale delle Nazioni Unite sulla libertà di religione o di credo. − Signora Presidente, onorevoli eurodeputati, cari amici, è un grande onore e un immenso piacere essere qui con voi oggi. Vorrei ringraziare calorosamente il Presidente, Hans-Gert Pöttering, per avermi invitata a rivolgermi al Parlamento europeo. Desidero ringraziarvi anche per il sostegno che mi avete offerto sia quale relatrice speciale delle Nazioni Unite, sia a titolo personale, quando ero detenuta lo scorso anno.</p>
      <p sl="en">La vostra decisione di designare il 2008 quale Anno europeo del dialogo interculturale e di sviluppare varie iniziative correlate è tempestiva e molto importante. La storia dell’Europa è stata forgiata da numerosi episodi positivi di dialogo interculturale. Tuttavia, anche la mancanza di un dialogo costruttivo è evidente, ad esempio se pensiamo alle guerre religiose o alla ghettizzazione di certi credenti nel Medio Evo.</p>
      <p sl="en">Nel mio discorso, vorrei condividere con voi alcuni pensieri, soprattutto per quanto riguarda il dialogo interreligioso, sulla base dell’esperienza che ho maturato negli ultimi quattro anni quale relatrice speciale delle Nazioni Unite sulla libertà di religione o di credo. Vorrei soffermarmi su quattro questioni, essenzialmente: il cosa, il perché, il chi e il come del dialogo interculturale.</p>
      <p sl="en">Iniziamo con la prima questione: che cosa intendiamo per dialogo interculturale? La terminologia sembra essere già di per sé ingannevole: il dialogo “interculturale” include anche il dialogo “interreligioso”? Di certo risponderei alla domanda in senso affermativo, dato che le religioni fanno parte della cultura. Nello stesso tempo, vanno affrontate adeguatamente anche le tensioni “intrareligiose”. Di conseguenza, il dialogo interculturale dovrebbe comprendere anche i credenti di diverse confessioni delle varie religioni e tenere conto delle loro idee.</p>
      <p sl="en">Cosa ne è del dialogo fra credenti deisti, non deisti e atei? Tutti i credenti sono protetti dalla normativa internazionale sui diritti umani, e dal diritto di non professare alcuna religione o credo. A mio avviso, anche queste dimensioni dovrebbero essere incluse nelle iniziative di dialogo interculturale.</p>
      <p sl="en">A livello delle Nazioni Unite, vi sono ulteriori termini, quali l’Alleanza delle civiltà o l’“Anno del ravvicinamento delle culture 2010”. Questi titoli evitano la parola “religione”, spesso controversa, ma sono destinati a promuovere il dialogo interreligioso e interculturale, la comprensione e la cooperazione per la pace.</p>
      <p sl="en">Quindi, il “dialogo interculturale” potrebbe essere visto come un termine globale, che comprende le varie dimensioni indicate prima: dialogo interreligioso e approcci intrareligiosi, anche quando coinvolgono gli atei. Apprezzo molto il modo in cui il Parlamento europeo e il Consiglio hanno descritto gli obiettivi del dialogo interculturale nella decisione 1983/2006/CE, che ha istituito l’Anno europeo “per rafforzare il rispetto della diversità culturale e rispondere alle complesse esigenze delle nostre società e della coesistenza di identità culturali e credi diversi. È inoltre importante sottolineare il contributo delle varie culture al patrimonio e al modo di vivere degli Stati membri dell’UE e riconoscere che la cultura e il dialogo interculturale costituiscono gli strumenti per eccellenza per imparare a vivere insieme armoniosamente”.</p>
      <p sl="en">Aspetto più importante, lo Stato deve attenersi alle politiche e sviluppare abilità di governance per includere diversi interessi. Sia il governo che la società civile hanno un proprio ruolo nella creazione di un ambiente in cui le persone di religioni e credi diversi possano interagire senza sforzi. In quanto tale, il concetto di dialogo interculturale deve essere ampliato.</p>
      <p sl="en">Ciò mi porta alla seconda questione: perché il dialogo interculturale è importante? Sono convinta che il mantenimento di un dialogo interculturale sia della massima importanza per superare gli atteggiamenti settari e intransigenti e per favorire la tolleranza religiosa in tutto il mondo. Al di là dell’istruzione, il dialogo interreligioso costituisce uno degli strumenti principali per prevenire incomprensioni, conflitti e violazioni nel settore della libertà di religione o di credo. Se condotto con successo, il dialogo interculturale può infatti promuovere tolleranza, rispetto e comprensione.</p>
      <p sl="en">Sebbene culture e religioni possano essere molto diverse, non è giustificato dire che, poiché sono diverse, non hanno uno status di uguaglianza. Molte persone, indipendentemente dalla loro religione o dal loro credo, aderiscono a valori universali, ma vi sono sempre quelli che tentano di dimostrare che la loro cultura, la loro religione, la loro lingua o la loro storia sono superiori a quelli dei loro vicini. Il mio predecessore quale relatore speciale delle Nazioni Unite, il professore Abdelfattah Amor, tunisino, ha già chiesto se vi è qualcosa che le persone non abbiano fatto nel corso della storia “nel nome della religione”. Tuttavia, le religioni condividono molti valori morali che potrebbero e dovrebbero consentire di arrivare a una concetto comune di rispetto.</p>
      <p sl="en">Durante le mie visite nei vari paesi, ho osservato quanto possono essere vantaggiosi gli sforzi tesi al dialogo interreligioso. Nello stesso tempo, l’assenza di tale dialogo può essere un segnale di allarme precoce di future tensioni interreligiose e conflitti. E’ evidente che il dialogo da solo non risolve i problemi di base; può essere, piuttosto, un primo passo nella giusta direzione. Il dialogo interreligioso non dovrebbe essere soltanto un esercizio intellettuale e teologico, ma può anche attivare la maggioranza silente a cercare una strategia comune per l’armonia e la pace. Vi sono episodi di successo di dialogo interreligioso; tuttavia, gli sforzi locali raramente sono evidenziati dai media – a differenza dalle violenze interreligiose.</p>
      <p sl="en">Vorrei condividere con voi due esperienze delle mie recenti missioni esplorative, che dimostrano che gli interlocutori non devono andare lontano per condurre un dialogo significativo. Durante la mia visita a Israele e nei territori occupati della Palestina, sono stata informata di vari incontri fra fedi nell’ambito dei quali i residenti israeliani e palestinesi si sono riuniti e non hanno consentito ai recenti eventi politici di ostacolare il loro dialogo. Una ONG ha riportato: “sia israeliani che palestinesi hanno parlato di frustrazione e di disperazione sugli atteggiamenti estremi di ciascuna società e della riluttanza della maggioranza di lavorare insieme in modo non violento per trovare soluzioni. Entrambe le parti hanno parlato della necessità che l’altra parte riconosca la propria violenza ed esprima rincrescimento”.</p>
      <p sl="en">Inoltre, nell’Irlanda del Nord, ho osservato l’importanza del dialogo interreligioso nelle periferie: a Belfast vi sono molte iniziative a livello locale che riuniscono persone di diversi ambienti politici e religiosi, alcune delle quali vivono vicine, ma divise dalle cosiddette “linee della pace”.</p>
      <p sl="en">Questo ci porta alla terza questione: chi dovrebbe essere coinvolto nel dialogo interculturale? Il Vertice del millennio sulla pace mondiale, tenutosi a New York nell’agosto 2000, ha riunito oltre 1 000 leader religiosi e spirituali. Nel loro impegno finale per la pace globale, hanno sottolineato che è possibile raggiungere una pace reale solo se le comunità riconoscono la diversità culturale e religiosa della famiglia umana in uno spirito di rispetto reciproco e di comprensione.</p>
      <p sl="en">Gli incontri dei capi religiosi sono importanti, ma, nello stesso tempo, dovrebbe essere incoraggiato e promosso anche il dialogo interreligioso a livello della base. A mio avviso, se possibile, gli scambi di opinioni dovrebbero includere i credenti obiettivi sulla loro fede, nonché gli atei e i non deisti, così come i membri delle minoranze religiose. Qualsiasi dialogo trarrebbe un sostanziale vantaggio dalla partecipazione delle donne, che tendono a essere emarginate negli eventi più importanti di dialogo interreligioso. Le donne sono fra le principali vittime dell’intolleranza religiosa, eppure ho notato che i gruppi di donne fra le varie religioni sono stati efficaci difensori dei diritti umani in situazioni di tensioni fra comunità.</p>
      <p sl="en">Talvolta può essere anche utile riunire persone che, pur condividendo la stessa fede, hanno opinioni diverse. Un buon esempio della mia recente visita nel Regno Unito è una tavola rotonda a Londra, che riguardava anche le legislazione contro la discriminazione per motivi di orientamento sessuale e le eccezioni legali per le organizzazioni riguardanti la religione o il credo. Quella discussione sarebbe stata completamente diversa senza la partecipazione dei membri del movimento cristiano delle lesbiche e degli omosessuali.</p>
      <p sl="en">Anche gli artisti possono svolgere un ruolo importante nell’istruzione pubblica sulla tolleranza religiosa e nella costruzione di ponti fra le diverse comunità. Un buon esempio è la West-Eastern Divan Orchestra , composta da giovani musicisti israeliani, palestinesi, libanesi, siriani, giordani ed egiziani. Il suo fondatore e direttore, Daniel Barenboim, ha descritto l’idea umanitaria di questa orchestra nel modo seguente: “Non ci consideriamo un progetto politico, ma piuttosto un forum in cui i giovani di Israele e di tutti i paesi arabi possono esprimersi liberamente e apertamente, sentendo nello stesso tempo la narrativa degli altri. Non si tratta necessariamente di accettare la narrativa dell’altro, anche solo di concordare con essa, ma piuttosto dell’assoluta necessità di accettarne la legittimità”.</p>
      <p sl="en">La mia visita più recente in India, tuttavia, ha anche mostrato quanto si sentano vulnerabili persino gli artisti rispetto alla pressione di massa sulle strade. L’industria delle arti visive lì ha svolto un ruolo importante nell’istruzione pubblica per quanto riguarda la tolleranza religiosa. Tuttavia, alcuni film di Bollywood sono stati effettivamente vietati da attori non statali attraverso intimidazioni. Purtroppo, i professionisti dell’industria delle arti audiovisive sembrano cercare sempre l’approvazione di custodi autonominatisi dei sentimenti religiosi prima di continuare un film che tocca questioni di interesse per le comunità. Questo dimostra quanto sia importante il contributo dell’artista per il dialogo interculturale – o almeno potrebbe essere. Anche i giornalisti e gli avvocati possono fare la differenza, specialmente quando le loro dichiarazioni e azioni trascendono le fila religiose. Vi sono innumerevoli esempi in cui le persone sono venute in soccorso le une verso le altre, superando tutti i confini religiosi.</p>
      <p sl="en">Inoltre – e questo è un aspetto più importante – i politici dovrebbero intraprendere una discussione critica comune su come affrontare le nuove sfide in un mondo sempre più globalizzato. Tale discussione critica, alla fine, potrebbe portare ad azioni concrete per integrare la diversità, ad esempio nel contesto di progetti alloggiativi, nei piani di studio scolastici e nelle nomine a organi statutari.</p>
      <p sl="en">Infine, vorrei sollevare la quarta questione: come è possibile condurre il dialogo intercultural con efficacia? Vi sono diversi livelli di dialogo interculturale: le organizzazioni internazionali e regionali come l’ONU, l’UE e l’OIC possono svolgere un ruolo per facilitare piattaforme di dialogo interculturale. Inoltre, attualmente le ONG stanno proponendo di portare avanti la cultura della pace attraverso il dialogo e la cooperazione fra individui e comunità di diverse religioni e credi durante un decennio dell’ONU di dialogo interreligioso e di cooperazione per la pace, possibilmente dal 2011 al 2020. Al riguardo, sembra essenziale avere una varietà di buone iniziative a livello globale, regionale, nazionale o locale. Vorrei sottolineare che è anche possibile usare strumenti di comunicazione vecchi, nuovi e creativi per stabilire il dialogo interculturale a basso costo, ad esempio attraverso programmi per amici di penna nelle scuole o chat in Internet su argomenti specifici, teatro di strada e spettacoli di pupazzi.</p>
      <p sl="en">I programmi dell’UE per l’apprendimento lungo tutto l’arco della vita possono servire – e già lo fanno – da piattaforme perfette per il dialogo interculturale e interreligioso. I vari programmi sono infatti esempi di buone pratiche: Comenius mira a sviluppare la comprensione delle e fra le varie culture europee attraverso scambi e cooperazione fra scuole in diversi paesi; più di 1,5 milioni di studenti hanno già partecipato al programma di scambio dell’insegnamento superiore Erasmus; il programma Leonardo da Vinci finanzia la mobilità transazionale nell’istruzione e formazione professionale; il programma Grundtvig offre nuove opportunità di apprendimento, specialmente per gli adulti a rischio di esclusione sociale e ai lavoratori più anziani; e, infine, la rete Jean Monnet stimola l’insegnamento, la ricerca e la riflessione sull’integrazione europea nelle istituzioni di istruzione superiore in tutto il mondo. Vorrei sottolineare quanto sia importante per l’Unione europea raggiungere il mondo intero, specialmente nel quadro del dialogo interculturale.</p>
      <p sl="en">Il ruolo delle istituzioni scolastiche è fondamentale. Esse potrebbero inculcare uno spirito di tolleranza o promuovere tensioni, anche in tenera età. Pertanto, l’attenzione va rivolta all’istruzione illuminata che insegni ai bambini a riconoscere le diversità esistenti. Vi è un importante potenziale di scambi scolastici volontari con altri paesi, sia in Europa che nel resto del mondo. Al riguardo, vorrei fare riferimento alla conferenza consultiva internazionale del 2001 sull’istruzione scolastica in relazione alla libertà di religione o di credo. Sulla tolleranza e la non discriminazione. Ha adottato per consenso il documento finale di Madrid, che ha raccomandato che gli insegnanti e gli studenti ricevano opportunità non remunerate di incontri e scambi con i loro omologhi di religioni o credi diversi.</p>
      <p sl="en">La famiglia è un altro punto d’ingresso in cui l’apertura mentale può essere ostacolata o alimentata, e molto dipende dall’educazione individuale. Inoltre, i matrimoni misti – abbastanza naturalmente – offrono nuove prospettive e possono facilitare il dialogo interculturale o interreligioso. A mio avviso, è importante iniziare in tenera età a familiarizzare con gli approcci dei vicini o di altre religioni. Questo non comporta necessariamente viaggi su lunghe distanze, ma, ad esempio, si potrebbe procedere mettendo piede nella chiesa, nella moschea, nella sinagoga o nel tempio locale o in altri luoghi di culto e incontrarvi persone. La dimensione dei gruppi – specialmente per gli incontri fra fedi a livello locale – non dovrebbe essere troppo grande, per dare agli interlocutori l’opportunità di parlare e di conoscersi personalmente.</p>
      <p sl="en">Tuttavia, vi sono molti rischi potenziali per il dialogo interculturale: se non viene condotto adeguatamente, può diventare un esercizio superficiale, vago e inefficace. Inoltre, il dialogo interculturale può anche essere usato come strumento per sottolineare gli aspetti negativi dell’“altro”. I partecipanti possono sentirsi tentati di convincere i loto interlocutori della superiorità della loro religione o cultura.</p>
      <p sl="en">Per quanto riguarda la possibile sostanza del dialogo, vi è anche una questione fondamentale cui va data una risposta. I partecipanti dovrebbero porre domande anche sulle loro rispettive religioni e sui loro approcci teologici, o questo sarebbe pericoloso? Sarebbe positivo se gli interlocutori venissero a conoscenza di approcci simili, ma anche delle differenze. Tuttavia, queste differenze possono essere interpretate come questioni delicate o addirittura offensive. Basti pensare a una discussione su argomenti controversi quali: Chi è stato l’ultimo profeta? Dio aveva un figlio? I leader religiosi sono infallibili? Cosa si dovrebbe mangiare e cosa non si dovrebbe mangiare? Esiste la reincarnazione?</p>
      <p sl="en">Un’alternativa attraente potrebbe essere cercare solo argomenti non controversi che non sono tutti relativi alla teologia, ad esempio discutere di preoccupazioni ambientali comuni. Ma questi argomenti possono essere difficili da trovare e potrebbero essere noiosi e, alla fine, un approccio siffatto svilirebbe lo scopo di un reale dialogo interculturale e interreligioso. Non credo che gioverebbe aggiungere un livello di “correttezza religiosa” all’esistente approccio di correttezza politica.</p>
      <p sl="en">Talvolta si sente dire da diplomatici che non dobbiamo criticare le religioni se non la nostra. Tuttavia, vorrei chiedervi: il dialogo esclude la possibilità di criticare i dogmi di altre religioni? A mio avviso, in un vero dialogo, una delle opzioni dovrebbe consentire agli interlocutori, alla fine, di essere d’accordo o di dissentire, rispettando sempre ovviamente i pareri e gli approcci reciproci.</p>
      <a text="(Applausi)"/>
      <p sl="en">Se qualcuno vuole criticare la religione della controparte, è consigliabile, ovviamente, che lo faccia in modo informato e soppesi le proprie parole attentamente. Inoltre, può essere utile se è già stata stabilita fra i vari gruppi la fiducia reciproca. Credo fermamente, tuttavia, che sarebbe sbagliato seguire l’approccio di proteggere la religione in sé piuttosto che i singoli o i gruppi di credenti, come affermato dalle norme internazionali sui diritti umani.</p>
      <a text="(Applausi)"/>
      <p sl="en">In molte occasioni, ho espresso preoccupazioni che la criminalizzazione della cosiddetta diffamazione delle religioni può essere controproducente, dato che può creare un’atmosfera di intolleranza e di timore e può anche aumentare le possibilità di una reazione eccessiva. Le accuse di diffamazione della religione potrebbero soffocare le critiche legittime o anche le ricerche relative alle pratiche e alle leggi che sembrano in violazione dei diritti umani che sono sanciti dalla religione – o dei quali si considera almeno che dovrebbero esserlo.</p>
      <p sl="en">Infine, credo che lo Stato di diritto e il funzionamento delle istituzioni democratiche siano prerequisiti per la creazione di un clima favorevole che conduca al dialogo reale e alla comprensione. Le persone devono avere fiducia nel sistema e quindi la diversità nelle istituzioni può contribuire a creare tale ambiente. Il dialogo interculturale non dovrebbe essere imposto o disegnato in modo paternalistico. Le politiche nazionali al riguardo dovrebbero dare spazio alla varietà di religioni d credi, creando opportunità naturali per l’interazione e la comprensione.</p>
      <p sl="en">Queste sono le mie idee riguardo al cosa, al perché, al chi e al come del dialogo interculturale. Temo che, piuttosto che avere offerto, risposte globali, posso avere sollevato tutta una serie di questioni nuove.</p>
      <p sl="en">Nelle mie osservazioni ho già fatto allusione al potenziale – ma anche alle possibili insidie – del dialogo interculturale. Sembra essenziale istituzionalizzare un dialogo interculturale a vari livelli nel formato giusto e con un’ampia selezione di partecipanti, consentendo sempre un reale scambio di opinioni. Penso che le dichiarazioni comuni dei leader religiosi siano importanti; tuttavia, vorrei cogliere quest’opportunità per sottolineare il ruolo vitale delle iniziative locali, degli incontri concreti e delle azioni comuni. Credo anche che sia meglio avere una guerra di parole che avere tensioni perché queste ultime sono durevoli. Quando i credenti medi deisti, ateisti e non deisti si riuniscono, alcuni di loro forse per la prima volta in assoluto, imparano – speriamo – molto gli uni dagli altri, anche se alla fine non concordano su questioni sostanziali.</p>
      <p sl="en">I valori universali dovrebbero servire da ponte fra le diverse religioni e i diversi credi e io non accetto il fatto che i valori universali dei diritti umani possano essere e debbano essere subordinati a norme sociali o religiose.</p>
      <a text="(Applausi)"/>
      <p sl="en">Questo può, in ultima analisi, portare anche al rafforzamento dei diritti umani universali, in termini sia di promozione sia di protezione dei diritti umani e delle libertà.</p>
      <p sl="en">In conclusione, vorrei citare Boutros Boutros-Ghali, l’ex Segretario generale delle Nazioni Unite, che ha detto: “I diritti umani, visti da una prospettiva universale, ci spingono ad affrontare la più difficile di tutte le dialettiche: la dialettica dell’identità e della diversità, del “proprio” e “dell’altrui”. Ci insegnano nel modo più diretto che siamo, nello stesso tempo, uguali e diversi”.</p>
      <a text="(L’Assemblea, in piedi, applaude lungamente)"/>
    </intervention>
    <intervention id="3-107" speaker_id="4482" is_mep="True" mode="spoken" role="Presidente">
      <p sl="unknown">Dottoressa Jahangir, la ringrazio molto per il suo discorso. Abbiamo ascoltato con molta attenzione quello che lei ha detto, basato sul suo rispetto per i diritti umani e la sua ricchezza di esperienze, e abbiamo compreso qual è la natura del suo importante lavoro.</p>
      <p sl="unknown">Mi auguro che la sua visita al Parlamento europeo ci offrirà l’opportunità di una più ampia cooperazione nella nostra missione comune per la democrazia, la pace e lo sviluppo.</p>
    </intervention>
  </section>
  <section id="creitem10" title="6. Turno di votazioni (seguito)"/>
  <section id="creitem11" title="6.1. Mercato interno dell’energia elettrica (A6-0191/2008, Eluned Morgan) (votazione)">
    <intervention id="3-112" speaker_id="2171" name="Eluned Morgan" is_mep="True" mode="spoken">
      <p sl="en">relatrice. − Signor Presidente, questa relazione è la prima di un pacchetto di misure relative ai mercati dell’energia nell’UE. Vi è stata molta cooperazione fra tutti i relatori e i relatori ombra su questo pacchetto e vorremmo inviare un messaggio al Consiglio, ovvero che intendiamo negoziarlo come pacchetto, non some serie di singole relazioni.</p>
      <p sl="en">Vi è un aspetto della direttiva sull’energia elettrica che ha causato una certa divisione nell’Assemblea. Insolitamente, è una divisione su base nazionale, non di partito politico. Inviterei i colleghi, tuttavia, a considerare la relazione nel suo insieme. Essa prevede la lotta contro la povertà energetica, migliori diritti per i consumatori e misure tese a migliorare il funzionamento del mercato.</p>
    </intervention>
    <intervention id="3-114" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, vorrei chiedere, ai sensi dell’articolo 150, paragrafo 5, del Regolamento, che l’emendamento sia mantenuto nell’elenco di votazione, dato che è stato sostenuto da 40 deputati.</p>
    </intervention>
    <intervention id="3-115" speaker_id="1838" is_mep="True" mode="spoken" role="Presidente">
      <p sl="unknown">Lei avrebbe perfettamente ragione se l’emendamento non fosse decaduto a seguito della votazione precedente. Avrebbe potuto riprenderlo lei stessa, ma poiché è decaduto a causa della votazione precedente, purtroppo non può presentarlo personalmente.</p>
    </intervention>
  </section>
  <section id="creitem12" title="6.2. Condizioni di accesso alla rete per gli scambi transfrontalieri di energia elettrica (A6-0228/2008, Alejo Vidal-Quadras) (votazione)">
    <intervention id="3-118" speaker_id="4308" name="Alejo Vidal-Quadras" is_mep="True" mode="spoken" role="relatore">
      <p sl="es">Signor Presidente, vorrei aggiungere quanto segue all’articolo 2 quinqiues . Lo leggo in inglese:</p>
      <p sl="es">La rete europea dei gestori dei sistemi di trasmissione di energia elettrica raccoglie tutte le informazioni pertinenti relative all’attuazione dei codici di rete e le trasmette all’Agenzia affinché le valuti”.</p>
    </intervention>
  </section>
  <section id="creitem13" title="6.3. Agenzia per la cooperazione fra i regolatori nazionali dell’energia (A6-0226/2008, Giles Chichester) (votazione)">
    <intervention id="3-123" speaker_id="36281" name="Silvia-Adriana Ţicău" is_mep="True" mode="spoken">
      <p sl="fr">Signor Presidente, vorrei chiedere un voto separato sull’emendamento n. 18 perché riguarda la sede dell’Agenzia. Chiedo un voto separato.</p>
    </intervention>
    <intervention id="3-124" speaker_id="2097" name="Giles Chichester" is_mep="True" mode="spoken" role="relatore">
      <p sl="en">Signor Presidente, mi oppongo a questa richiesta. La relazione è un pacchetto che è stato concordato fra i gruppi. Non credo sia opportuno presentare una richiesta dopo la scadenza e dispiegare il pacchetto in questo modo. Chiedo quindi ai colleghi di unirsi a me contro tale richiesta.</p>
    </intervention>
  </section>
  <section id="creitem14" title="6.4. Protezione dei pedoni e degli altri utenti della strada vulnerabili (A6-0081/2008, Francesco Ferrari) (votazione)"/>
  <section id="creitem15" title="6.5. Adeguamento di determinati atti conformemente alla decisione 1999/468/CE del Consiglio, modificata dalla decisione 2006/512/CE - Adeguamento alla procedura di regolamentazione con controllo (prima parte) (A6-0088/2008, József Szájer) (votazione)">
    <intervention id="3-129" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Vorrei cogliere quest’opportunità per esprimere la mia soddisfazione a nome del Consiglio per i buoni risultati del lavoro a lungo termine e di ampia portata su questo fascicolo tecnico. E’ stato possibile concludere il fascicolo innanzitutto grazie alla cooperazione creativa di tutte e tre le istituzioni e vorrei ringraziare in modo particolare il relatore, l’onorevole József Szájer, per la sua cooperazione e il lavoro svolto.</p>
      <p sl="sl">Adesso che questa parte dell’adeguamento è stata conclusa, entrambi i rami legislativi, e specialmente il Parlamento europeo, potranno esercitare il controllo sui poteri esecutivi della Commissione su numerosi atti legislativi in settori importanti. Infine, vorrei che questo tipo di cooperazione creativa continuasse durante la futura Presidenza francese.</p>
    </intervention>
    <intervention id="3-130" speaker_id="23821" name="József Szájer" is_mep="True" mode="spoken" role="relatore">
      <p sl="en">Signor Presidente, a seguito del voto appena espresso, per la prima volta il Parlamento acquisisce il diritto reale di controllo e di veto sugli atti normativi esecutivi della Commissione europea su un piede di parità con il Consiglio.</p>
      <p sl="en">Adottando i due pacchetti omnibus , compiano un enorme passo per eliminare il deficit democratico dell’Unione. Vorrei anche ricordare ai colleghi che il nostro nuovo potere di controllo sull’esecutivo dell’UE ci richiede più lavoro di prima. Il Parlamento deve prepararsi per il nuovo compito della procedura di comitatologia.</p>
      <p sl="en">Ringrazio il Consiglio, e in modo particolare la Presidenza slovena, e la Commissione, soprattutto perché entrambi stanno cedendo diritti importanti e finora esclusivi al Parlamento, ed entrambi stanno perdendo poteri esclusivi. Vorrei ringraziare inoltre i nostri colleghi delle rispettive commissioni che comprendono l’importanza dei nuovi poteri del Parlamento europeo. Hanno agito con prontezza e flessibilità sul nuovo fascicolo. Il nostro voto di oggi contribuirà in misura significativa a un’Unione europea migliore, più democratica e più trasparente. Vi ringrazio per il vostro sostegno.</p>
      <a text="(Applausi)"/>
    </intervention>
  </section>
  <section id="creitem16" title="6.6. Adeguamento di determinati atti alla decisione 1999/468/CE del Consiglio, modificata dalla decisione 2006/512/CE - Adeguamento alla procedura di regolamentazione con controllo (terza parte) (A6-0086/2008, József Szájer) (votazione)"/>
  <section id="creitem17" title="6.7. Contingenti tariffari comunitari autonomi sulle importazioni di alcuni prodotti della pesca nelle Isole Canarie. (A6-0213/2008, Gerardo Galeote) (votazione)"/>
  <section id="creitem18" title="6.8. Statuto del Mediatore europeo (A6-0076/2008, Anneli Jäätteenmäki) (votazione)">
    <intervention id="3-135" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − La Presidenza desidera confermare, a nome del Consiglio, l’approvazione della modifica dello Statuto del Mediatore europeo, che è stata oggetto di votazione da parte di questa stimata Assemblea.</p>
      <p sl="sl">Vorrei cogliere l’occasione per ringraziare il Parlamento europeo e la Commissione europea per la loro cooperazione creativa. Sulla base di questa cooperazione creativa, abbiamo raggiunto l’accordo sulla modifica dello Statuto in un periodo relativamente breve. Uno speciale ringraziamento a nome del Consiglio va alla relatrice, l’onorevole Jäätteenmäki, al presidente della commissione AFCO, l’onorevole Leinen, e all’onorevole Méndez de Vigo.</p>
      <p sl="sl">Il Consiglio accoglie con favore questo importante risultato. Crediamo infatti che la modifica dello Statuto farà aumentare la fiducia dei cittadini nell’adeguato funzionamento delle istituzioni europee e dell’Unione europea nel suo insieme.</p>
    </intervention>
  </section>
  <section id="creitem19" title="7. Dichiarazioni di voto">
    <intervention id="3-140" speaker_id="39763" name="Urszula Gacek" is_mep="True" mode="spoken">
      <p sl="pl">Signor Presidente, ho sostenuto la candidatura del Commissario Barrot nella votazione di oggi. Il Commissario si è impegnato a adottare una posizione forte nei negoziati con gli Stati Uniti sul rilascio di visti gratuiti per viaggi turistici in favore dei cittadini di tutti i paesi dell’Unione europea. Inoltre, la proposta del Commissario sui problemi dei coloro che richiedono asilo nello spirito di solidarietà, e in particolare l’offerta di assistenza ai paesi come la Polonia che sono responsabili della sicurezza dei confini esterni dello spazio Schengen, mi ha convinta che il Commissario Barrot ha una solida padronanza dei problemi rientranti nella competenza della Direzione generale “Giustizia, Libertà e Sicurezza”.</p>
    </intervention>
    <intervention id="3-142" speaker_id="28214" name="Jean-Luc Bennahmias" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, vorrei scusarmi innanzi tutto per la mia assenza durante questo voto cruciale. Poiché il treno da Parigi a Strasburgo ha subito un’ora e un quarto di ritardo, doversi colleghi, come me, non hanno potuto votare per la direttiva e la risoluzione. Al pari del mio gruppo, avrei votato completamente contro la risoluzione e la direttiva.</p>
      <p sl="fr">Vorrei esprimere qui il mio più profondo disgusto. La dignità che regna in questo Parlamento e nell’Unione europea non è uguale a quella dei centri di permanenza temporanea nei quali si mettono decine, se non centinaia o migliaia di nostri concittadini provenienti dall’immigrazione o immigrati. Dietro tutto ciò vi è una specie di autodifesa da parte dell’Unione europea che, dal mio e dal nostro punto di vista, non è accettabile.</p>
      <p sl="fr">Oggi, ovviamente, dobbiamo gestire i flussi migratori, ma rispetto all’immigrazione economica, rispetto all’immigrazione climatica che non tarderà ad arrivare, non si può rispondere con azioni di difesa come quelle che sono state votate poco fa. Se l’Unione europea, il Parlamento europeo, la Commissione europea e il Consiglio europeo mettessero a disposizione gli aiuti allo sviluppo necessari, indispensabili, avremmo forse il diritto di reagire in questo modo, ma ancora non siamo a questo punto. Siamo allo 0,38 per cento de bilancio, invece che allo 0,42 per cento, mentre avevamo pianificato lo 0,7 per cento.</p>
      <p sl="fr">Ve lo dico oggi in tuta serietà: ho vergogna per la nostra Assemblea e ho vergogna per l’Unione europea che vogliamo costruire, che dovrebbe invece essere un’Unione europea ospitale, in grado di accogliere tutti i cittadini del mondo.</p>
    </intervention>
    <intervention id="3-143" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">a nome del gruppo GUE/NGL. – Signor Presidente, il compromesso raggiunto fra il relatore del Parlamento europeo, l’onorevole Weber, e i ministri dell’Interno sulla cosiddetta direttiva “rimpatrio” è un cattivo compromesso che getta dubbi sulla credibilità dell’Unione europea nel campo dei diritti umani. Il mio gruppo quindi respinge con forza la direttiva.</p>
      <p sl="de">Quale colegislatore, il Parlamento europeo aveva il dovere giuridico e morale di lavorare per raggiungere norme accettabili, ma soprattutto compatibili con la dignità umana. Avrebbe dovuto esercitare questa responsabilità a pieno titolo e lottare per tali norme, Invece, una maggiorana in quest’Aula ha consentito al Consiglio di imporre le sue norme, solo affinché la direttiva possa essere portata avanti in prima lettura. Anche se la direttiva potrebbe migliorare la posizione giuridica in taluni Stati, forse perché il diritto nazionale non stabilisce un limite superiore sul periodo di permanenza, è il contesto generale a essere cruciale.</p>
      <p sl="de">La direttiva legittima il trattenimento fino a 18 mesi per le persone il cui unico “reato” è cercare una vita migliore per se stessi e le loro famiglie in Europa. A nostro avviso, l’attuale pratica di espulsione non giustifica né scusa il trattamento dei bisognosi come criminali, adesso o in futuro. Invece di dare la loro benedizione all’attuale pratica – che viola i diritti umani di “cittadini di paesi terzi soggiornanti illegalmente” anche a livello europeo, gli Stati membri dovrebbero cercare una soluzione duratura al problema dell’immigrazione.</p>
      <p sl="de">Per il nostro gruppo, questo significa, soprattutto, stabilire alla fine una politica comune sull’immigrazione legale che salvaguardi i diritti umani dei migranti e offra prospettive alle persone bisognose che entrano in Europa, spesso rischiando la loro vita nel farlo.</p>
      <p sl="de">Il Parlamento europeo ha perso l’opportunità di agire in base alla sua responsabilità e di resistere al Consiglio. Gli appelli urgenti di numerose organizzazioni per i diritti umani e delle chiese purtroppo sono stati ignorati.</p>
    </intervention>
    <intervention id="3-144" speaker_id="28150" name="Kinga Gál" is_mep="True" mode="spoken">
      <p sl="hu">Anch’io vorrei aggiungere una dichiarazione sul mio voto sulla relazione Weber. Quale membro di quest’Assemblea credo sia importante adottare questa relazione, che rappresenta un primo passo verso una politica dell’Unione europea sull’immigrazione. Nel contempo, quale avvocato per i diritti umani e i diritti delle minoranze, credo che il mio “sì” sia giustificato. La relazione Weber è il risultato di un difficile compromesso, nel corso del quale il Parlamento è stato in grado di garantire l’incorporazione nel testo di numerosi punti di vista umanitari e sui diritti umani. Nei settori in cui non vi è regolamentazione, questo rappresenta un progresso. Nei settori in cui esiste già una regolamentazione con un’ampia base, non può sminuire gli standard più elevati. Come accade con tutti i compromessi, vi sono punti deboli nel testo. Comprendo quindi le riserve espresse da organizzazioni religiose e da laici, concordo con loro che non possiamo consentire al linguaggio altisonante della legislazione di essere usato per eludere considerazioni umanitarie e i diritti umani. Non possiamo consentire che questo testo sia la fonte di nuove tragedie o divida famiglie; vi è già abbastanza sofferenza nelle vite degli immigrati che vengono da noi in cerca di un’esistenza più umana. Grazie.</p>
    </intervention>
    <intervention id="3-145" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato a favore della relazione Weber, ma voglio dire che l’ho fatto con qualche riserva. La sinistra e l’estrema sinistra hanno protestato ferocemente contro la direttiva. L’hanno presentata come se i diritti umani dei clandestini fossero negati in maniera lampante dalla direttiva, mentre in realtà è proprio il contrario. Per la prima volta, ad esempio, la regolarizzazione dei clandestini da parte di una direttiva europea è considerata coma un’opzione politica accettabile. Inoltre, gli Stati membri sono obbligati a fornire il patrocinio legale gratuito ai clandestini che ne facciano richiesta.</p>
      <p sl="nl">E’ inaccettabile che si rivendichino diritti da una situazione di illegalità. Molti elementi della direttiva sono del resto del tutto facoltativi. Detto questo, la direttiva offre ad alcuni Stati la possibilità di trattenere i clandestini più a lungo in vista della loro espulsione. E’ positivo anche il divieto di reingresso per cinque anni nel resto dell’Europa dopo l’espulsione. Il problema dell’immigrazione richiede tuttavia misure molto più radicali rispetto a quanto sostenuto nella relazione, ma è un passo nella giusta direzione.</p>
    </intervention>
    <intervention id="3-146" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, guardiamo alle cifre con calma. In circa cento anni la popolazione mondiale si sarà moltiplicata da 1 miliardo a 7 miliardi di persone sulla terra. Questa esplosione di popolazione non può continuare senza conseguenze per un continente europeo prospero che deve lottare inoltre contro un enorme deficit demografico. I problemi dell’immigrazione che conosciamo oggi sono particolarmente gravi, ma adesso sono ancora gestibili rispetto a cosa ci aspetterà nei decenni futuri. Da questo punto di vista, le misure contenute in questa presunta direttiva sui rimpatri sono realmente futili e sicuramente insufficienti. Sarà necessario molto più che una processione di Echternach di misure deboli per frenare i flussi illegali. Ma poiché è meglio un piccolo segnale per una politica di rimpatrio dei clandestini che nulla del tutto, ho votato senza entusiasmo a favore della relazione Weber.</p>
    </intervention>
    <intervention id="3-147" speaker_id="28416" name="Romano Maria La Russa" is_mep="True" mode="spoken">
      <p sl="it">Signor Presidente, onorevoli colleghi, oggi abbiamo compiuto, con il voto positivo alla relazione Weber, forse un passo decisivo per delineare un quadro completo di lotta alla clandestinità, in grado di dare risposta all’esigenza di sicurezza che moltissimi cittadini europei, spesso vittime dei crimini degli extracomunitari, ci chiedono.</p>
      <p sl="it">Ho appurato, ho notato con piacere che il Parlamento europeo finalmente, garanzia di libertà e dei diritti di tutti gli uomini, si è espresso in favore di una politica comune per rispondere alle esigenze degli Stati membri nella lotta all’immigrazione clandestina. Si è chiarito che l’obiettivo non è solo quello di accertare i casi di illegalità, bensì anche quello di assicurare procedure di rimpatrio chiare, trasparenti e veloci. Non solo dunque decisioni repressive del fenomeno, come qualcuno avrebbe voluto far credere, quale il divieto …</p>
      <a text="(Il Presidente toglie la parola all’oratore)"/>
    </intervention>
    <intervention id="3-148" speaker_id="28411" name="Ignasi Guardans Cambó" is_mep="True" mode="spoken">
      <p sl="es">Ho votato a favore di alcuni emendamenti – quattro, per essere precisi – che miravano a migliorare questa direttiva. Ma ala fine ho votato anche a favore della direttiva, sebbene questi emendamenti non siano stati approvati.</p>
      <p sl="es">Credo che questa direttiva migliori sostanzialmente i diritti degli immigranti soggiornanti irregolarmente in numerosi paesi dell’Unione europea. E’ è un fatto che non si può negare: basta paragonare le legislazioni esistenti in questo momento nell’Unione.</p>
      <p sl="es">Certo, non è la direttiva che alcuni di noi avrebbero redatto, se avessero avuto la possibilità di farlo. Ma devono esistere equilibri nel processo di codecisione fra la legittimità del Parlamento europeo e la legittimità dei parlamenti e dei governi nazionali.</p>
      <p sl="es">Sono i parlamenti nazionali ad avere adesso una grande responsabilità in termini di attuazione della direttiva, proprio come la Commissione europea e la Corte di giustizia nel controllo della sua attuazione. Da oggi, le restrizioni ai diritti negli Stati membri sono soggette al diritto europeo. Non sono più decisioni nazionali.</p>
    </intervention>
    <intervention id="3-149" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, vedo con piacere che ho sempre l’ammirazione di molti colleghi, che ringrazio naturalmente per avere aspettato di ascoltare perché ho votato a favore di questa relazione Weber.</p>
      <p sl="it">Signor Presidente, io credo che siamo di fronte a qualcosa di non molto diverso dalle invasioni barbariche dell’Impero romano 2.000 e passa anni fa. Allora l’Impero romano venne invaso da truppe in armi e i romani si difesero con le armi ma soccombettero, come tutti sappiamo, con gravi disastri.</p>
      <p sl="it">Oggi che in Europa arrivano abitanti che provengono da tutti gli altri Stati del mondo – certo, hanno ragione perché hanno fame, anche i barbari avevano fame e volevano cibarsi alle fontane di Roma – l’Europa ha il diritto di difendersi e di stabilire che chi vuole invadere i nostri territori deve essere riaccompagnato alle frontiere.</p>
    </intervention>
    <intervention id="3-150" speaker_id="966" name="Jean-Claude Martinez" is_mep="True" mode="spoken">
      <p sl="fr">Signor Presidente, con 10 milioni di clandestini in Europa e 300 passeggeri per Boeing , occorrerebbe far decollare più di 30 000 Boeing per soddisfare le disposizioni della direttiva “rimpatrio”. Ciò significa il decollo di più di 1 000 Boeing da ciascuna delle 27 capitali europee per tre anni.</p>
      <p sl="fr">In termini di numeri, è una proposta pazza e surreale. Ma c’è ancora qualcosa di più folle. Dato che l’immigrazione è, di fatto, il riflesso sociale della globalizzazione economica in cui il capitalismo planetario mette in concorrenza i lavoratori, noi stiamo elaborando una direttiva per trattare il riflesso di un problema. Non so se si tratti di ipocrisia o di una barzelletta, ma è in ogni caso miopia. Sul pianeta, i nomadi si spostano perché vogliono mangiare, bere, curarsi, istruirsi. L’alimentazione e la sua crisi, l’acqua e la sua suddivisione, le pandemie e la loro diffusione fanno già parte di ciò che le nazioni hanno in comproprietà planetaria. Quanto più rapidamente tratteremo e gestiremo in termini politici i nostri problemi comuni, tanto più rapidamente tratteremo …</p>
      <a text="(Il Presidente toglie la parola all’oratore)"/>
    </intervention>
    <intervention id="3-151" speaker_id="1164" name="Bruno Gollnisch" is_mep="True" mode="spoken">
      <p sl="fr">Signor Presidente, gli emigrazionisti hanno condotto una campagna di disinformazione contro questa direttiva sul rimpatrio dei clandestini che essi chiamano “direttiva della vergogna”. E’ solo una commedia politica ben organizzata fra sinistra e destra. La sinistra protesta per ottenere diritti supplementari per gli immigrati che ottiene, dando un’etichetta di rigidità fittizia.</p>
      <p sl="fr">In realtà, questo testo, così come modificato, protegge i diritti dei clandestini rimpatriabili e il loro trattenimento in Europa più di quanto non garantisce il loro rimpatrio. Il trattenimento in un centro chiuso è una soluzione finale estremamente restrittiva; la sua durata di 18 mesi è solo un limite massimo eccezionale. Gli Stati che hanno limiti legali inferiori li conserveranno. La scadenza per il rimpatrio volontario evita agli interessati l’interdizione dal territorio dell’Unione e gli Stati sono invitati a procedere, al minimo pretesto, a una regolarizzazione. In altre parole, la Francia, che ha la legislazione più lassista d’Europa, non sarà obbligata a modificarla e ancor meno a irrigidirla. Il Presidente Sarkozy potrà far credere il contrario, aiutato in questo dalle gesticolazioni della sinistra. E’ solo in ragione dei pochi aspetti positivi del documento che …</p>
      <a text="(Il Presidente toglie la parola all’oratore)"/>
    </intervention>
    <intervention id="3-152" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, abbiamo assistito a un magnifico simbolismo questa mattina. Uno dopo l’altro, gli oratori si sono alzati e hanno detto che avrebbero rispettato gli irlandesi. Poi, subito dopo, durante la votazione, abbiamo portato avanti questa relazione, che è il primo passo verso la creazione di una politica comune in materia di immigrazione e di asilo, che avrebbe dovuto essere una vasta parte del Trattato di Lisbona.</p>
      <p sl="en">Se rispettassimo seriamente il voto degli irlandesi, lungi dal procedere con questa furtiva attuazione delle disposizioni di quel testo, dovremmo iniziare a modificare quelle parti che sono state presentate in previsione di un voto positivo, fra cui il servizio europeo di azione esterna e la Carta dei diritti fondamentali.</p>
      <p sl="en">Il Commissario Wallström ha detto questa mattina che era importante scoprire perché le persone avevano votato no. Contro cosa avevano votato? ha chiesto. Vorrei aiutarla a questo proposito. Ipotizzo che hanno votato contro il Trattato di Lisbona. Il regalo era la scheda che chiedeva se volevano approvare il Trattato di Lisbona.</p>
      <p sl="en">L’onorevole Cohn-Bendit ha detto che sarebbe sbagliato che un milione di persone decida il destino di mezzo miliardo di europei. Bene, sono lieto di concordare con lui. Date anche al mezzo milione i loro referendum . Pactio Olisipiensis censenda est!</p>
      <a text="(Applausi)"/>
    </intervention>
    <intervention id="3-154" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, ho respinto questa relazione perché non è efficace su tre punti. In primo luogo, non è stato possibile garantire l’adozione degli emendamenti nn. 170 e 171, che erano particolarmente importanti in termini di reti regionali e avrebbero creato esenzioni giustificate per motivi di dimensione.</p>
      <p sl="de">In secondo luogo, neanche la terza soluzione è stata accettata. E’ importante avere prevedibilità nella pianificazione del settore energetico, ma purtroppo la Commissione ha prevalso con la sua legal unbundling (disaggregazione giuridica) e l’unbundling totale (disaggregazione totale). A mio avviso, è improbabile che procederemo nella giusta direzione.</p>
      <p sl="de">In terzo luogo, non siamo riusciti a stabilire la responsabilità dell’industria nucleare in caso di incidenti. Per tutti questi motivi, il partito popolare austriaco (ÖVP) si è opposto alla relazione e non ha potuto votare a favore del pacchetto.</p>
    </intervention>
    <intervention id="3-155" speaker_id="28351" name="Tomáš Zatloukal" is_mep="True" mode="spoken">
      <p sl="cs">Ho votato a favore della relazione della collega Morgan perché concordo che è necessario garantire un approvvigionamento sicuro di gas e di elettricità, un mercato sostenibile di energia a basse emissioni di carbonio e una competitività globale. Il modo per raggiungere quest’obiettivo era una delle questioni discusse ieri qui in plenaria. Non vi sono prove chiare che la piena disaggregazione della proprietà porti automaticamente all’aumento degli investimenti e al miglioramento del rendimento di rete. Al riguardo, credo che vi sia ancora spazio di manovra nella ricerca di una soluzione vantaggiosa sia per i consumatori che per altre parti che potrebbero desiderare di entrare nel mercato. Per creare un mercato dell’elettricità paneuropeo, sono necessari una forte cooperazione regionale nel settore della trasmissione transfrontaliera e il coordinamento degli investimenti e delle attività operative. Di conseguenza, sostengo l’idea di rafforzare i meccanismi di coordinamento della cooperazione regionale.</p>
    </intervention>
    <intervention id="3-156" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, il mercato comune implica maggiore concorrenza e di conseguenza standard più elevati. I partecipanti al mercato sono quindi obbligati a procedere agli investimenti opportuni e a migliorare la capacità delle loro reti di distribuzione. Questo porta a forniture più sicure e a minori problemi con l’approvvigionamento energetico. La creazione di un mercato interno dell’energia è molto importante, dato che è possibile osservare che la domanda di energia aumenta costantemente. Il mercato interno dell’energia rappresenta un passo importante nella giusta direzione, ma non è ancora abbastanza per assicurare la sicurezza energetica all’Europa. Dobbiamo elaborare una politica energetica comune nello spirito di solidarietà. Dovrebbero essere creati meccanismi idonei, che consentano agli Stati membri di sostenersi reciprocamente in caso di crisi energetiche. E’ ancora più importante, tuttavia, che l’Europa inizi a parlare con una sola voce sulla politica energetica esterna. La sicurezza energetica può essere raggiunta solo attraverso una politica coerente, efficace e soprattutto comune.</p>
    </intervention>
    <intervention id="3-157" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, ho votato a favore della relazione Morgan. Ho pensato che contenesse alcuni elementi molto importanti. Abbiamo ovviamente bisogno di un’industria energetica molto più competitiva in Europa per garantire che tutti gli europei beneficino di una migliore concorrenza, di prezzi più bassi e di servizi di qualità migliore.</p>
      <p sl="en">Ho accolto con favore in particolare il passaggio sulla generazione decentrata, specialmente dove dice ‘Occorre assicurare che l’energia sia restituita ai cittadini grazie al sostegno alla generazione locale e alla microgenerazione’. Quelli di noi che sostengono la democrazia diretta in un’agenda di localismo direbbero, “Perché fermarci all’energia?”. Perché non restituire più potere a tutta una serie di settori, non solo ai governi nazionali, ma anche alle comunità locali – le persone più vicine alla questione sulla quale si legifera? Qui sono con i colleghi Daniel Hannan e Chris Heaton-Harris, che sono anche membri di una grande organizzazione denominata Movimento per la democrazia diretta. Se credete davvero nel potere alle persone, dovremmo restituire loro il potere e chiedere loro cosa vogliono. Se realmente chiedete loro di esprimersi sul Trattato di Lisbona – come abbiamo fatto in Irlanda – direbbero “no”.</p>
    </intervention>
    <intervention id="3-158" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, anch’io ho sostenuto la relazione Morgan perché sono convinto che dovremmo disaggregare completamente la proprietà in questo particolare settore, e l’esperienza degli Stati membri indica che la piena disaggregazione della proprietà porta favorisce l’aumento degli investimenti e il miglioramento del rendimento della rete.</p>
      <p sl="en">Tuttavia, vorrei parlare anche della generazione locale, perché credo che sia un buon passo avanti, nella misura in cui i progetti locali sono sostenuti da persone locali e avvantaggiano l’area locale.</p>
      <p sl="en">Nella regione che rappresento, nella circoscrizione di Daventry, abbiamo una serie di proposte su parchi eolici non voluti. Alcune sono state accantonate, altre stanno andando avanti, ma nessuna servirà all’area locale. Sono tutte basate su un certo tipo di nuova “agricoltura dei sussidi”, creata da una direttiva del governo britannico che stabilisce che dobbiamo percorrere questo cammino particolare delle energie rinnovabili e nient’altro. E’ un’impostazione miope su cosa dovremmo fare.</p>
      <p sl="en">Di sicuro, se scenderemo alla più locale delle aree per produrre la nostra energia, dovremmo confidare che le persone localmente scelgano le soluzioni di cui hanno bisogno.</p>
    </intervention>
    <intervention id="3-160" speaker_id="28252" name="Richard Seeber" is_mep="True" mode="spoken">
      <p sl="de">a nome del gruppo PPE-DE. – Signor Presidente, ho votato a favore di questa relazione. Credo sia sensato avere un mercato interno europeo nel settore energetico, quindi abbiamo bisogno di una rete di operatori del sistema di trasmissione. Tuttavia, dobbiamo garantire che quando si tratta dell’attuazione, creiamo genuinamente un terreno di gioco paritario, lasciando spazio nello stesso tempo alle esenzioni regionali. Deve essere possibile offrire sovvenzioni trasversali fra i vari settori energetici per garantire l’approvvigionamento energetico nelle regioni e nelle valli più remote dell’Europa e nelle isole. Possiamo presumere che la fornitura di energia in queste zone sia molto più costosa, e quindi finanziariamente meno attraente per le imprese; dobbiamo quindi poter raggiungere un equilibrio adeguato in materia.</p>
      <p sl="de">Una breve osservazione per i colleghi britannici: da quando mi è dato di sapere, in Gran Bretagna si è tenuto un unico referendum , ovvero per l’adesione alla Comunità. Forse dovreste cambiare la vostra costituzione nazionale per consentire l’introduzione di questo strumento di democrazia diretta. E’ qualcosa che apprezzerei molto.</p>
    </intervention>
    <intervention id="3-161" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, mi scuso per il ritardo nell’alzarmi per parlare. Stavo applaudendo all’oratore precedente che ha fatto una conclusione molto valida del suo discorso.</p>
      <p sl="en">Le mie osservazioni sono rilevanti anche per la relazione Chichester, quindi penso che formulerò le mie osservazioni insieme, piuttosto che chiedere di parlare due volte separatamente. In un certo senso, questa relazione può mettere in evidenza uno dei potenziali difetti del pensiero degli eurocrati e delle persone che spesso siedono in quest’Aula, ovvero che, qualunque sia il problema, l’Europa deve essere la soluzione. Certo, accolgo con favore un’Agenzia dei regolatori europei in cui i regolatori nazionali lavorino insieme, ma non dimentichiamo che spessissimo i regolatori che sono nella condizione migliore per capire le circostanze locali sono i regolatori nazionali.</p>
      <p sl="en">Non consentiamo a quest’organo di diventare un super-regolatore europeo. Facciamo in modo che il regolatore comprenda le sfumature locali e sia realmente responsabile nei confronti delle persone locali. Se fossimo responsabile nei confronti delle persone locali, queste avrebbero l’opportunità di votare contro la costituzione.</p>
    </intervention>
    <intervention id="3-163" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, sto già pensando al mio comunicato stampa e credo che inizierò parlando di un’“Aula stracolma” – sebbene forse dovrei parlare di “una cabina di interpretazione stracolma”. Apprezzo gli interpreti per essere rimasti, per avere saltato il pranzo e per avere ascoltato queste cose.</p>
      <p sl="en">Sono un arbitro di calcio inglese e quindi temo ogni politico polacco in quest’Aula che voglia uccidere tale persona. Stavo pensando, tuttavia, dopo avere visto il calcio ieri sera – specialmente la partita Francia-Italia – che forse la squadra francese dovrebbe fare quello che fanno i signori della politica, ignorare completamente il risultato e passare comunque ai quarti di finale, perché è quello che faranno con il Trattato di Lisbona in questo luogo.</p>
      <p sl="en">Il motivo – e lei, signor Presidente, potrebbe chiedersi come arriverò alla relazione, e lo faccio anch’io talvolta – per cui non abbiamo bisogno che il Trattato di Lisbona è dimostrato in questa relazione. L’UE non si fermerà senza questo trattato. Oggi, in questa sede, abbiamo votato con successo per un cambiamento sostanziale dell’organizzazione istituzionale – e non abbiamo avuto bisogno di un ulteriore trattato per farlo.</p>
    </intervention>
    <intervention id="3-166" speaker_id="39714" name="Rareş-Lucian Niculescu" is_mep="True" mode="written">
      <p sl="it">Apprezzo moltissimo la fermezza e la certezza con cui il Commissario Barrot si è impegnato a sostenere i diritti relativi alla cittadinanza europea e, in particolare, la libertà di circolazione in occasione della sua audizione lunedì.</p>
      <p sl="it">I diritti e le libertà dei cittadini europei sono i successi più importanti dell’integrazione europea e non dovrebbero essere pregiudicati in nessuna circostanza, indipendentemente dai motivi che potrebbero essere invocati.</p>
      <p sl="it">I cittadini del paese che rappresento in quest’Aula, la Romania, guardano attentamente e con preoccupazione alle discussioni sulla libertà di circolazione di alcuni Stati membri.</p>
      <p sl="it">I cittadini rumeni all’estero che, per la maggior parte, sono corretti e lavoratori instancabili, arrecano benefici incontestabili alle economie dei paesi in cui lavorano.</p>
      <p sl="it">Loro – e sono convinto che non sono i soli – si aspettano che la Commissione svolga un ruolo attivo e deciso nella difesa della piena libertà di circolazione.</p>
      <p sl="it">Mi auguro con tutto il cuore che l’intero mandato del Commissario Barrot rimarrà sotto il segno dell’impegno a difendere i diritti dei cittadini europei.</p>
    </intervention>
    <intervention id="3-168" speaker_id="1892" name="Carlos Coelho" is_mep="True" mode="written">
      <p sl="pt">Ci troviamo di fronte a un dramma umanitario in cui le famiglie non solo soffrono per il dolore dei loro parenti scomparsi, ma hanno anche dovuto convivere per decenni con l’agonia di non conoscere il loro destino.</p>
      <p sl="pt">Per questo motivo, ritengo sia importante che tutte le parti interessate continuino a cooperare costruttivamente in modo che le indagini sulla sorte di tutte le persone scomparse a Cipro possano essere prontamente portate a termine.</p>
      <p sl="pt">E’ fondamentale anche il ruolo svolto dal CPS (Comitato per le persone scomparse a Cipro) in termini di identificazione di qualsiasi resto umano ritrovato.</p>
      <p sl="pt">Dato che il contributo finanziario dell’UE al progetto CPS copre solo il periodo fino alla fine del 2008, sostengo l’attribuzione di ulteriori aiuti finanziari al CPS in modo che possa continuare le sue attività nel 2009. Questo contributo dovrebbe consentire anche di aumentare la sua capacità, in particolare sul campo, per arruolare più scienziati e finanziare più attrezzature se necessario.</p>
    </intervention>
    <intervention id="3-169" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Non siamo contrari a che il comitato cipriota ottenga ulteriori aiuti e contributi finanziari per il suo continuo lavoro, ma riteniamo che il denaro dovrebbe essere destinato alla Croce Rossa, che ha esperienza e competenza nel settore. Scegliamo quindi di votare a sfavore della proposta.</p>
    </intervention>
    <intervention id="3-170" speaker_id="4278" name="Ewa Klamt" is_mep="True" mode="written">
      <p sl="de">Quale relatrice, accolgo con favore l’enorme sostegno del Parlamento europeo alla risoluzione sulle persone scomparse a Cipro. E’ diritto di ogni parente delle persone scomparse conoscere il loro destino attraverso l’esumazione e l’identificazione dei resti. Localizzare i resti dei loro parenti, che sono scomparsi da decenni, e dare loro una degna sepoltura è l’unico modo per i ciprioti greci e turchi di chiudere questo doloroso capitolo delle loro vite, perché alla fine ricevono una certa conoscenza della sorte dei loro cari. Sono convinta che questo possa contribuire in misura significativa alle azioni positive verso la riunificazione di Cipro.</p>
      <p sl="de">Grazie al finanziamento, l’UE sta già sostenendo attivamente il lavoro del Comitato per le persone scomparse (CPS) nei siti di esumazione, nei laboratori antropologici e con le famiglie interessate. E’ importante, in questo contesto, che il Comitato per le persone scomparse svolga tutte le indagini necessarie e le analisi mentre esistono ancora testimoni oculari che possono fornire informazioni su questo problema umanitario delle persone scomparse.</p>
      <p sl="de">Ritengo quindi essenziale destinare un ulteriore importo di 2 milioni di euro nel bilancio generale dell’Unione europea per il 2009, e solleciterei il Consiglio e la Commissione europea a raggiungere un accordo su questo sostegno finanziario aggiuntivo.</p>
    </intervention>
    <intervention id="3-172" speaker_id="28497" name="Gerard Batten" is_mep="True" mode="written">
      <p sl="en">Ho votato contro questa relazione perché rende più difficile per gli Stati rimpatriare gli immigrati clandestini. E una volta ottenuta la residenza negli Stati membri dell’UE, per quegli immigrati clandestini sarebbe più facile entrare in Gran Bretagna, aggiungendosi così al peso dell’immigrazione clandestina nel Regno Unito. La politica di immigrazione e di asilo dovrebbe essere decisa in ogni caso dagli Stati nazionali democratici, non dall’Unione europea.</p>
    </intervention>
    <intervention id="3-173" speaker_id="28427" name="Alessandro Battilocchio" is_mep="True" mode="written">
      <p sl="it">Grazie Presidente, ho votato contro la relazione Weber a seguito della bocciatura degli emendamenti del PSE.</p>
      <p sl="it">Questa delicatissima materia senza dubbio va regolamentata, viste anche le interpretazioni arbitrarie che spesso hanno dato gli Stati. Tuttavia, la proposta attuale presenta delle falle abnormi. È inaccettabile, ad esempio, il trattamento che viene previsto per i minori non accompagnati, così come la mancata inclusione di garanzie per soggetti in difficoltà come le vittime della tratta, le donne incinte, gli anziani, i portatori di handicap.</p>
      <p sl="it">Assurda è anche la previsione per cui il periodo di detenzione può essere aumentato se non vi è la cooperazione "amministrativa" dello Stato di origine. I rifugiati sudanesi, ad esempio, vedranno la loro situazione condizionata dall’efficienza degli uffici comunali di anagrafe. Avevamo bisogno di regole certe per garantire la sicurezza ai cittadini, non di norme vessatorie che offendono la dignità delle persone. Oggi l’Europa ha scritto una brutta pagina della sua storia.</p>
    </intervention>
    <intervention id="3-174" speaker_id="4532" name="Michael Cashman" is_mep="True" mode="written">
      <p sl="en">Il Partito laburista al Parlamento europeo (EPLP) si è astenuto sulla proposta legislativa per il fatto che il Regno Unito non è obbligato a seguire questa direttiva, dato che ha una possibilità di non partecipazione alle misure in materia di giustizia e affari interni per quanto riguarda l’immigrazione e l’asilo. Tuttavia, era molto importante riflettere attentamente sulla nostra responsabilità dato che avrebbe avuto un effetto diretto su quei paesi legalmente vincolati da questa direttiva.</p>
      <p sl="en">La relazione Weber necessita di una serie di modifiche che avrebbero migliorato il progetto del relatore. Era importante che la relazione includesse gli emendamenti particolari raccomandati dal gruppo PSE. Poiché detti emendamenti non sono stati adottati, ci siamo astenuti dal votare questa relazione. Gli emendamenti erano:</p>
      <p sl="en">l’emendamento n. 98 che garantiva la protezione dei minori non accompagnati;</p>
      <p sl="en">l’emendamento n. 103 relativo alla durata e alle condizioni del trattenimento;</p>
      <p sl="en">l’emendamento n. 95 sulla definizione del rischio di fuga.</p>
      <p sl="en">In generale, l’EPLP ritiene che la relazione non migliori la capacità degli Stati dell’UE di trattare con efficacia, e con umanità, il rimpatrio di cittadini dei paesi terzi soggiornanti illegalmente nell’UE, ma ha invece aggiunto ulteriori pressioni su una questione già complicata e altamente emotiva.</p>
    </intervention>
    <intervention id="3-175" speaker_id="28401" name="Maria da Assunção Esteves" is_mep="True" mode="written">
      <p sl="pt">La direttiva sull’immigrazione clandestina pone un dilemma insopportabile. Da un lato, la mancanza di regole apre la porta a molti casi di pratiche inumane contro gli immigrati. Dall’altro, esiste uno scarso consenso positivo su questa direttiva, strutturata attorno a molti concetti vaghi e a riferimenti alla discrezionalità degli Stati membri. In altre parole, questa direttiva è debole. L’accordo di compromesso non raggiunge l’ambizione di un’Europa europea. Il Parlamento ha adesso il compito impossibile di scegliere fra il caos che porta alla barbarie e regole scarse o incomplete, senza avere fatto quel rumore che caratterizza un vero parlamento. Per cattiva sorte, non ci si può aspettare nulla di più dal Consiglio e la Commissione sta temporeggiando sulla creazione di un fondo di solidarietà europeo con i paesi di origine dell’immigrazione clandestina e con gli Stati membri dell’Europa del Sud direttamente colpiti dalla miseria. Ironia della sorte, esprimere oggi un voto sincero significa votare a occhi chiusi.</p>
    </intervention>
    <intervention id="3-176" speaker_id="4525" name="Nigel Farage" is_mep="True" mode="written">
      <p sl="en">Abbiamo votato per respingere la relazione perché non vogliamo alcun tipo di politica comune europea dell’immigrazione. Riteniamo che dovrebbe spettare ai singoli Stati decidere chi debba essere espulso dal loro territorio e in quali circostanze.</p>
      <p sl="en">Pur non votiamo quasi mai per qualsiasi legislazione, vorremmo sottolineare che abbiamo votato a favore dell’emendamento n. 75 che rigettava la proposta della Commissione di una politica comune in materia di espulsioni, ma non per i motivi/giustificazioni dati dal gruppo che ha presentato l’emendamento. Avevamo i nostri motivi per il rigetto.</p>
      <p sl="en">Questo è indipendente dal fatto che la direttiva non si applica al Regno Unito. E’ il principio alla sua base che ha ispirato la nostra decisione di votare.</p>
    </intervention>
    <intervention id="3-177" speaker_id="28183" name="Patrick Gaubert" is_mep="True" mode="written">
      <p sl="fr">Sono lieto che la relazione dell’onorevole Weber sulla direttiva “rimpatrio” sua stata adottata a grande maggioranza.</p>
      <p sl="fr">Questo voto è l’esempio stesso che il Parlamento europeo non ha ceduto alla campagna demagogica e populista condotta contro la proposta di direttiva, preferendo la via della responsabilità e del pragmatismo.</p>
      <p sl="fr">Il Parlamento europeo ha dato prova di maturità e di coscienza adottando un testo che consentirà in modo incontestabile di rafforzare il livello di protezione offerto a cittadini di paesi terzi soggiornanti in Stati membri in cui è tale protezione è più scarsa, ovvero inesistente.</p>
      <p sl="fr">Questo voto presenta il duplice merito di non rimettere in causa i dispositivi nazionali esistenti che offrono già garanzie sufficienti – è il caso, ad esempio, della Francia – e di portare gli Stati membri che hanno i sistemi più vincolanti e meno protettivi a un livello più umano.</p>
      <p sl="fr">Questo testo, che non riguarda i richiedenti l’asilo, è solo un punto di partenza verso l’inquadramento e l’armonizzazione di base delle regole in materia di immigrazione. Non deve quindi essere considerato isolatamente, ma come un elemento della politica globale dell’UE per favorire l’immigrazione legale di cui abbiamo bisogno.</p>
    </intervention>
    <intervention id="3-178" speaker_id="4429" name="Robert Goebbels" is_mep="True" mode="written">
      <p sl="it">Ho votato contro la direttiva sul rimpatrio. Ero pronto a sostenere una direttiva che, lungi dall’essere perfetta, avrebbe fornito orientamenti utili per gli Stati dell’Unione europea che non hanno alcuna legislazione in materia di immigrazione, ovvero per quegli Stati la cui legislazione è troppo repressiva.</p>
      <p sl="it">Poiché una maggioranza di destra e liberale ha rigettato i 10 emendamenti socialisti, fra cui quelli relativi a una migliore protezione dei minori, alla fine ho votato no con la maggior parte del mio gruppo politico. Resto persuaso che l’Europa, pur non potendo accogliere tutta la miseria del mondo, debba restare aperta a un’immigrazione positivamente inquadrata.</p>
      <p sl="it">L’immigrazione clandestina, con la sua scia di drammi, di miserie, ma anche di criminalità legata a questi circuiti illegali, deve essere combattuta. Gli stranieri in situazione irregolare devono potere essere espulsi, ma nel quadro di procedure degne di uno Stato di diritto.</p>
      <p sl="it">Ero pronto a sostenere una direttiva che, lungi dall’essere perfetta, avrebbe fornito orientamenti utili per i nove Stati dell’Unione europea che non hanno alcuna legislazione in materia di immigrazione, e per quegli Stati la cui legislazione è troppo repressiva</p>
    </intervention>
    <intervention id="3-179" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Lo Junilistan ha un atteggiamento molto critico su questa relazione e sul compromesso sostenuto da alcuni partiti politici. Una politica nazionale sui rifugiati è una questione strettamente nazionale e deve essere decisa nel contesto della cultura giuridica del paese. Attraverso questa relazione, l’Europa compie un importante passo verso l’imposizione di una politica europea sull’immigrazione che colpisce duramente gli immigrati clandestini. Si prospetta il trattenimento arbitrario e sistematico di persone che non hanno commesso alcun crimine, ma hanno solo attraversato un confine internazionale. La relazione propone che le persone dovrebbero essere escluse totalmente dal territorio europeo per un periodo di cinque anni, indipendentemente dalla loro situazione, il che significa, di fatto, un’Europa fortezza.</p>
      <p sl="sv">L’UE dovrebbe essere un’unione di valori che ritiene sacri i diritti umani e i valori umani, ma questa proposta va contro tutto questo. Organizzazioni come l’Agenzia per i rifugiati delle Nazioni Unite (UNHCR) e l’ufficio dell’Alto Commissariato delle Nazioni Unite per i rifugiati esistono già per difendere i diritti umani di persone vulnerabili e per formulare norme e standard accettabili per il trattamento delle persone.</p>
      <p sl="sv">Lo Junilistan respinge questa relazione e si augura che anche altri deputati facciano la stessa cosa.</p>
    </intervention>
    <intervention id="3-180" speaker_id="31123" name="Pedro Guerreiro" is_mep="True" mode="written">
      <p sl="pt">Purtroppo, la proposta che abbiamo avanzato per rigettare quest’ignobile direttiva è stata a sua volta respinta dalla maggioranza di quest’Assemblea, a causa del gemellaggio fra i socialdemocratici e la destra.</p>
      <p sl="pt">Attraverso il nostro voto, abbiamo cercato di impedire che l’accordo del Consiglio andasse avanti dato che mira a creare una politica comunitaria sull’immigrazione che è restrittiva, selettiva e penalizzante e non rispettosa dei diritti umani degli immigrati.</p>
      <p sl="pt">I numerosi aspetti inaccettabili di questa direttiva includono la possibilità di detenere gli immigrati per un periodo massimo di 18 mesi; la detenzione di famiglie, anche con minori; l’espulsione di minori senza averli consegnati a un membro della loro famiglia o a un tutore legalmente nominato, e il divieto di rientrare nei paesi dell’UE per un periodo fino a cinque anni per un immigrato che sia stato espulso.</p>
      <p sl="pt">Se le istituzioni dell’UE intendono adottare misure sugli immigrati, dovrebbero suggerire agli Stati membri di ratificare la Convenzione delle Nazioni Unite sulla protezione dei diritti di tutti i lavoratori migranti e i membri delle loro famiglie.</p>
      <p sl="pt">La dignità degli esseri umani non può essere messa in discussione,. I loro diritti devono essere protetti e riconosciuti, indipendentemente dalla situazione dei loro documenti. Non dobbiamo introdurre politiche che violino i diritti umani e criminalizzino uomini e donne che aspirano solo a un lavoro e, in molti casi, al diritto fondamentale alla vita.</p>
    </intervention>
    <intervention id="3-181" speaker_id="29019" name="Erna Hennicot-Schoepges" is_mep="True" mode="written">
      <p sl="it">I diritti umani non sono negoziabili.</p>
      <p sl="it">La privazione della libertà quale prevista in questo testo è un atto grave, anche se limitato nel tempo. Perché non si parla d’accoglienza di persone che arrivano sul territorio dell’Europa e di strutture di accoglienza in luogo di centri di permanenza? Sappiamo da decenni che i trafficanti hanno un interesse criminale nel traffico di persone e che spesso vi sono complici coinvolti nell’accoglienza della manodopera clandestina, mal pagata e costretta a cattive condizioni abitative.</p>
      <p sl="it">Ritengo che sarebbero più urgenti azioni giuridiche contro i favoreggiatori e questi trafficanti di manodopera. Quando alle politiche di rimpatrio volontario, abbinare tali politiche a una politica di cooperazione mirata sarebbe un segnale migliore della detenzione di persone non colpevoli. Non siamo proprietari della Terra, non abbiamo il diritto di considerarci padroni del continente e anche gli Stati di diritto come i nostri non hanno il diritto di violare il diritto all’integrità della persona.</p>
    </intervention>
    <intervention id="3-182" speaker_id="2338" name="Ian Hudghton" is_mep="True" mode="written">
      <p sl="it">Ho votato contro la relazione Weber e deploro i termini della proposta direttiva sul rimpatrio. La direttiva consentirà agli Stati membri di detenere gli immigrati fino a 18 mesi, anche per motivi estranei al loro controllo. Questo non è il segno di una politica di immigrazione civile e non è all’altezza degli standard che ci aspetteremmo dall’UE.</p>
    </intervention>
    <intervention id="3-183" speaker_id="38733" name="Mikel Irujo Amezaga" is_mep="True" mode="written">
      <p sl="it">Ho votato a sfavore della relazione perché riguarda un tema molto delicato, dato che colpisce sempre più persone, e perché lo considera come un problema logistico piuttosto che umano. E’ intollerabile. Disposizioni come l’imposizione di un divieto di riammissione fino a 5 anni in tutto il territorio europeo, la possibilità di detenere famiglie e minori non accompagnati, di rimpatriare le persone attraverso zone di transito, la poca protezione per le persone vulnerabili all’allontanamento, il fatto che non vieta la detenzione dei richiedenti asilo o la scarsità di garanzie sostanziali in materia di ricorso delle decisioni di rimpatrio e di trattenimento, semplicemente non sono accettabili.</p>
      <p sl="it">Inoltre, l’immigrazione è intimamente legata alla politica di sviluppo. L’UE deve attuare le misure e gli aiuti necessari perché si abbia un vero sviluppo nei paesi terzi. Gli immigrati e i clandestini non hanno scelto di esserlo, ma non possono permettersi di rimanere nelle loro terre dato che, in molti casi, non possono soddisfare le necessità di base. E questo, nel secolo XXI, è un fatto che dovrebbe farci vergognare.</p>
    </intervention>
    <intervention id="3-184" speaker_id="28331" name="Jaromír Kohlíček" is_mep="True" mode="written">
      <p sl="it">Il rimpatrio degli immigrati clandestini nel loro paese di origine è una questione altamente controversa. Un’interpretazione più estensiva della Convenzione europea del 1950 per la protezione dei diritti dell’uomo e le libertà fondamentali, della Convenzione del 1951 delle Nazioni Unite relativa allo status di rifugiato, come modificata dal protocollo del 1967, e della Convenzione del 1989 delle Nazioni Unite sui diritti del fanciullo in larga misura vietano tali azioni. Quando tengo conto delle critiche delle commissioni (ad esempio la commissione LIBE), oltre ai testi summenzionati, devo dire che una direttiva che consente di detenere le persone per 18 mesi, nonché le condizioni osservate dai membri in visita nei centri di detenzione, rendono la polemica più ovvia. Qualsiasi persona che commetta un atto criminale dovrebbe essere punita, compresi quelli che impiegano i cittadini di paesi terzi, illegalmente e in condizioni di miseria. Non è assolutamente pensabile che il gruppo GUE/NGL possa sostenere questa direttiva.</p>
    </intervention>
    <intervention id="3-185" speaker_id="28416" name="Romano Maria La Russa" is_mep="True" mode="written">
      <p sl="it">Oggi abbiamo compiuto, forse, con il voto positivo alla relazione Weber, un passo decisivo per delineare un quadro completo di lotta alla clandestinità in grado di dare risposta all’esigenza di sicurezza che moltissimi cittadini europei, spesso vittime dei crimini degli extracomunitari, ci chiedono.</p>
      <p sl="it">Noto con piacere che il Parlamento europeo, garanzia di libertà e dei diritti di tutti gli uomini, si è espresso in favore di una politica comune, per rispondere alle esigenze degli Stati membri nella lotta all’immigrazione clandestina. Si è chiarito che l’obiettivo non è solo quello di accertare i casi di illegalità, bensì anche quello di assicurare procedure di rimpatrio chiare, trasparenti e veloci.</p>
      <p sl="it">Non solo decisioni repressive del fenomeno, quali il divieto di reingresso, ma anche di aiuto nei confronti dei minori. Misure, queste, che prevedono una scrupolosa attenzione al rispetto dei diritti umani nei centri di accoglienza. La clandestinità si combatte cercando soprattutto intese con gli Stati d’origine, i quali non possono più rimanere inerti di fronte ad una tragedia non più solo nazionale ma anche europea, e dando un segnale forte a coloro che si apprestano ad entrare illegalmente in Europa. Il nostro continente non è terra di conquista per alcuno e oltre i diritti vi sono i doveri da rispettare.</p>
    </intervention>
    <intervention id="3-186" speaker_id="2057" name="Carl Lang" is_mep="True" mode="written">
      <p sl="it">Molto rumore dalla sinistra e dall’estrema sinistra per stigmatizzare la relazione Weber, traduzione parlamentare della direttiva rimpatri, che non è però all’altezza di ciò che occorre per la politica di immigrazione.</p>
      <p sl="it">Si osa ricordare appena, tanto dovrebbe essere evidente, che attraversare illegalmente una frontiera senza visto o titolo di soggiorno è un illecito e deve essere sanzionato come tale.</p>
      <p sl="it">Inoltre, facendo sparire deliberatamente i loro documenti o rifiutando di dire da dove provengono per non essere ricondotti nel loro paese d’origine, gli immigrati clandestini sono i soli responsabili della durata della detenzione, che alcuni giudicano, a torto, troppo lunga.</p>
      <p sl="it">Parlare di rispetto dei diritti dell’uomo serve solo a mascherare la realtà: l’Europa è sommersa dall’immigrazione clandestina, essenzialmente incontrollabile, che si aggiunge a un’immigrazione legale che è incoraggiata dalle autorità sia nazionali sia europee.</p>
      <p sl="it">La relazione Weber, per quanto sia insufficiente, va nella buona direzione. Spero che sia solo la prima tappa. I governi nazionali e il Parlamento europeo prenderanno alla fine coscienza dell’ampiezza del fenomeno? E’ già tardi …</p>
    </intervention>
    <intervention id="3-187" speaker_id="38846" name="Roselyne Lefrançois" is_mep="True" mode="written">
      <p sl="it">Il testo adottato oggi costituisce una totale rimessa in discussione del lavoro svolto nella commissione LIBE, che aveva permesso di migliorare nettamente la proposta della Commissione europea.</p>
      <p sl="it">Questo cosiddetto compromesso non apporta, in effetti, alcun cambiamento suscettibile di migliorare il livello di protezione di queste persone negli Stati che praticano le politiche più inaccettabili. Innanzitutto, il campo d’applicazione è ristretto: i richiedenti asilo e le persone trattenute alle frontiere ne sono esclusi, sebbene rappresentino una quota importante degli immigrati clandestini. E soprattutto lascia agli Stati membri troppa autonomia su questioni essenziali come i diritti dei minori o la durata della detenzione. Quest’ultima potrà così essere estesa a 18 mesi, contro i sei che proponeva il PSE.</p>
      <p sl="it">Provo vergogna che la nostra Assemblea abbia sostenuto a maggioranza la possibilità di chiudere per così lungo tempo persone il cui solo crimine è avere voluto cercare nei nostri paesi condizioni di vita migliori e che sono spesso in uno stato di grande vulnerabilità.</p>
      <p sl="it">Da parte mia ho votato, in coscienza, contro questo testo. Perché, se sono necessarie regole minime comuni, queste devono essere stabilite nel quadro di un approccio responsabile e umano all’immigrazione clandestina e in nessun caso al prezzo di dimenticare i diritti fondamentali e i valori che si sono cari.</p>
    </intervention>
    <intervention id="3-188" speaker_id="28210" name="Marine Le Pen" is_mep="True" mode="written">
      <p sl="it">La direttiva molto mediatica “rimpatri”, proposta dalla Commissione di Bruxelles e stigmatizzata falsamente e a torto dalla sinistra e dall’estrema sinistra come “direttiva della vergogna”, contraria ai diritti dell’uomo, è stata appena votata, con loro grande dispiacere, dal Parlamento europeo.</p>
      <p sl="it">Eppure questa direttiva, che dovrebbe organizzare il rimpatrio dei clandestini, non è per nulla repressiva Non criminalizza gli immigrati entrati clandestinamente sul territorio dell’Europa. Meglio, offre loro la scelta fra la legalizzazione o il rimpatrio volontario, tutto questo accompagnato da diritti e garanzie legati in difesa degli essenziali diritti umani.</p>
      <p sl="it">Quid del diritto dei popoli a proteggersi e a non essere sommersi da un’immigrazione planetaria? Nulla.</p>
      <p sl="it">L’Europa fortezza talmente biasimata da tutti i media francesi e altrove non esiste. E’ un fantasma creato per facilitare l’iter di legislazioni favorevoli all’immigrazione e agli immigrati, spesso sotto una parvenza di repressione.</p>
      <p sl="it">Questa direttiva non è buona. E’ fumo negli occhi. Ha tuttavia il solo merito di costituire un passo verso una politica meno immigrazionista. Non deve fare dimenticare che ve ne sono altre in preparazione, come quella relativa alla “carta blu europea”, che garantisce un’immigrazione legale a fini di lavoro, e che ha per scopo dichiarato di favorire sempre più immigrazione in Europa.</p>
    </intervention>
    <intervention id="3-189" speaker_id="1186" name="Astrid Lulling" is_mep="True" mode="written">
      <p sl="de">Ho votato a favore della relazione Weber perché credo che l’Unione europea possa combattere e prevenire l’immigrazione clandestina solo con regole comuni che siano severe, ma giuste. Questa direttiva sul rimpatrio è un inizio positivo di una politica europea comune sull’immigrazione.</p>
      <p sl="de">L’Europa può aprirsi all’immigrazione legale solo se l’immigrazione clandestina è chiaramente definita e può essere affrontata con efficacia, sulla base di regole comuni.</p>
      <p sl="de">A mio avviso, la direttiva tiene debito conto delle preoccupazioni umanitarie per quanto riguarda le espulsioni, in particolare mediante l’introduzione di un periodo massimo di trattenimento di sei mesi. Dato che nove Stati, fra cui il Lussemburgo, non avevano in precedenza un limite massimo di detenzione, si tratta di un importante passo avanti.</p>
      <p sl="de">Le persone colpite dall’espulsione avranno adesso anche il diritto di un rimedio giudiziario dinanzi a un tribunale o giudice per ricorrere contro l’espulsione, compresa infine la Corte di giustizia, in ultima istanza. Garantisce inoltre il patrocinio legale gratuito per le persone che non hanno risorse sufficienti. Ciò metterà fine alla politica arbitraria di espulsione perseguita da alcuni Stati membri e rafforza lo Stato di diritto.</p>
      <p sl="de">Desidero anche chiarire che un periodo massimo di detenzione di 18 mesi, che può essere imposto estendendo il periodo di sei mesi di ulteriori 12 mesi, può essere applicato solo in casi estremi ed eccezionali. E’ previsto solo se la persona pone una minaccia alla sicurezza pubblica o per impedire l’imminente rischio di fuga.</p>
    </intervention>
    <intervention id="3-998" speaker_id="39717" name="Ramona Nicole Mănescu" is_mep="True" mode="written">
      <p sl="it">La proposta di direttiva, che abbiamo discusso ieri e votato oggi, affronta per la prima volta e in modo diretto la politica di immigrazione europea, stabilendo norme e procedure per l’espulsione degli immigrati soggiornanti clandestinamente nel territorio degli Stati membri. Oltre all’obiettivo dell’armonizzazione giuridica della situazione degli immigrati, la vera sfida di questa direttiva era trovare il compromesso che avrebbe soddisfatto i diritti umani e la libera circolazione delle persone e, nel contempo, avrebbe tenuto conto delle esigenze della sicurezza individuale e specialmente collettiva.</p>
      <p sl="it">La maggior parte degli Stati membri ha subito il fenomeno dell’immigrazione e le azioni adottate dai governi sono state le più diverse, a seconda del flusso di immigrati. Per questo motivo, credo che la relazione dell’onorevole Weber regoli queste differenze fra le politiche di immigrazione degli Stati membri, tenendo conto dei principi di ogni sistema giuridico e imponendo regole e procedure di attuazione comuni. Posso dire che ho votato a favore di questa relazione proprio per il suo approccio integrato sull’immigrazione.</p>
      <p sl="it">Misure quali il rimpatrio volontario nel paese di origine, la detenzione temporanea e l’attenzione speciale rivolta alla protezione dei minori non accompagnati, nonché l’accesso alla sanità e alla scuola, rappresentano non una violazione della Convenzione europea sui diritti dell’uomo, ma, al contrario, la prova che l’Unione europea ha compiuto un altro passo avanti verso la creazione di una politica comune in materia di immigrazione clandestina.</p>
      <p sl="it">Vorrei congratularmi anche con il Consiglio e l’onorevole Weber per il compromesso negoziato.</p>
    </intervention>
    <intervention id="3-190" speaker_id="4508" name="Erik Meijer" is_mep="True" mode="written">
      <p sl="nl">La guerra, la dittatura, la discriminazione, le catastrofi naturali e la povertà spingono le persone fuori dal’Africa e dall’Asia verso l’Europa. Per molti rifugiati non è una scelta per un miglioramento positivo, ma si tratta di sopravvivenza. Al Vertice di Tampere del 1999 si è cercato di ridurre il flusso di immigrati verso alcuni Stati membri dell’UE. E’ stato fatto non con un richiamo alla solidarietà reciproca di distribuire meglio gli immigrati sul territorio degli Stati dell’UE, ma solo ostacolando ancora più severamente l’accesso in Europa alle frontiere esterne. Negli anni scorsi si sono verificate situazioni sempre più terrificanti. Molte persone sono annegate in mare e, se raggiungono la terra, sono detenute per un periodo, costrette all’illegalità o rispedite con la forza verso un paese in cui non possono sopravvivere.</p>
      <p sl="nl">La relazione Weber e il tentativo di arrivare a un accordo con il Consiglio in prima lettura peggiorano ulteriormente la situazione. A ragione, quindi, emerge un’opposizione sempre più netta contro tale situazione. Se il testo viene comunque approvato, le persone possono essere detenute senza processo per sei mesi, i bambini possono essere espulsi facilmente e i rimpatriati hanno un divieto di rientro di cinque anni, indipendentemente dal fatto che la situazione nel loro paese di origine possa essere nel frattempo peggiorata.</p>
    </intervention>
    <intervention id="3-191" speaker_id="28255" name="Andreas Mölzer" is_mep="True" mode="written">
      <p sl="de">La maggior parte dei 42 milioni di rifugiati stimati nel 2007 erano migranti economici che sono caduti nella trappola tesa dai trafficanti e hanno rischiato le loro vite per raggiungere l’Eldorado. Questo non solo causa tragedie umane incalcolabili, ma mette sotto pressione i sistemi sociali dei paesi di destinazione e intasa i tribunali di casi disperati di richieste di asilo, rendendo la situazione più difficile per quelli che potrebbero presentare a ragione una richiesta di asilo.</p>
      <p sl="de">In passato, alcuni Stati membri hanno attratto ulteriori milioni di clandestini con regolarizzazioni di massa o minitrattenimenti seguiti dall’automatica concessione del permesso di soggiorno. Sebbene le misure proposte dalla direttiva rimpatri siano troppo deboli, sono almeno un passo nella giusta direzione, specialmente se il periodo minimo di detenzione proposto è più severo rispetto a quello previsto attualmente da alcuni Stati membri. E’ questo il motivo per cui ho votato a favore della relazione.</p>
    </intervention>
    <intervention id="3-192" speaker_id="1073" name="Cristiana Muscardini" is_mep="True" mode="written">
      <p sl="it">Mi congratulo con i colleghi della commissione LIBE per il compromesso raggiunto con il Consiglio. È la prima volta che l’Unione riesce a darsi delle regole comuni per il rimpatrio di cittadini di paesi terzi che soggiornano illegalmente sul suo territorio. È lodevole che l’obiettivo della direttiva, nell’assicurare procedure comuni e trasparenti di rimpatrio, sia quello di garantire un trattamento umano degli interessati e di migliorare la cooperazione sia fra autorità nazionali dei migranti che fra Stati membri, anche attraverso l’istituzione di un divieto di reingresso, valido in tutta l’Unione, che non superi i cinque anni.</p>
      <p sl="it">Il rimpatrio volontario, la durata della custodia temporanea con la modulazione prevista per diversi casi, l’organizzazione dei centri di custodia, il divieto dei rimpatri collettivi, la tutela particolare da riservare ai minori e alle persone vulnerabili nell’adottare una decisione di rimpatrio e il mantenimento dell’unità dei nuclei familiari sono altrettanti capitoli che caratterizzano positivamente la proposta di direttiva, così come l’assistenza legale gratuita, se richiesta, per formalizzare il ricorso contro la decisione d’allontanamento.</p>
      <p sl="it">Voto a favore del provvedimento, nella consapevolezza che con regole comuni e trasparenti le illegalità saranno meglio combattute e contribuiranno a dare maggiore sicurezza ai cittadini, ribadendo una volta di più che su problemi comuni, come quelli legati all’immigrazione, l’Europa deve comportarsi in modo univoco, che sancisca come accoglienza e legalità siano concetti inscindibili.</p>
    </intervention>
    <intervention id="3-193" speaker_id="28164" name="Robert Navarro" is_mep="True" mode="written">
      <p sl="it">Oggi, la maggioranza del Parlamento europeo ha adottato il progetto di direttiva “rimpatri”. In origine, la direttiva mirava a stabilire norme comuni sul trattamento degli immigranti clandestini e doveva rispondere alla situazione, spesso drammatica, incontrata nei circa 224 centri di detenzione sparsi in Europa. Un’iniziativa sensata, dato che si sa che, in alcuni paesi, non esiste alcuna regola o limite concernenti la detenzione degli stranieri in situazione di irregolarità. Al momento del voto in commissione, i socialisti avevano ottenuto progressi significativi per stabilire garanzie essenziali in materia di diritti umani, assenti dalla proposta iniziale. Sono state eliminate dal Consiglio e dal relatore del PPE, che preferivano un pacchetto repressivo nella speranza di scoraggiare persone già disperate. Il risultato è una direttiva che sancisce la criminalizzazione degli immigrati, ammassandoli in condizioni spaventose, per periodi di tempo interminabili e separando i minori dalle loro famiglie, mentre le cosiddette garanzie di patrocinio legale o di ricorso sono lasciate alla discrezionalità degli Stati membri. E’ semplicemente inaccettabile e contrario ai valori che l’Europa si fregia di rappresentare ed è il motivo per cui ho deciso di votare contro il testo.</p>
    </intervention>
    <intervention id="3-194" speaker_id="28586" name="Dimitrios Papadimoulis" is_mep="True" mode="written">
      <p sl="it">La maggioranza conservatrice del Parlamento europeo ha ignorato ancora una volta la voce dei cittadini e il buon senso. Adottando la “direttiva della vergogna” nel tentativo di creare un’Europa fortezza, priva gli immigrati dei loro diritti umani di base e li condanna a una vita di illegalità. L’accordo di conciliazione scandaloso e inumano del Consiglio è contrario al quadro giuridico internazionale esistente. Le garanzie di una maggiore protezione per gli immigrati in Europa sono in completo contrasto con le tristi immagini dei centri “di accoglienza”.</p>
      <p sl="it">L’Europa non può schermirsi dietro questa legislazione inaccettabile e chiudere le porte agli immigranti.</p>
      <p sl="it">Il governo nuova democrazia (ND) e i suoi europarlamentari che hanno sostenuto attivamente la decisione di oggi ne sono largamente responsabili. Ciò che Karamanlis ha detto di fronte alle telecamere televisive quando ha visitato il centro di accoglienza per immigrati sull’isola di Samos alcuni giorni fa è smentito dalle azioni di Nuova democrazia.</p>
    </intervention>
    <intervention id="3-195" speaker_id="28249" name="Tobias Pflüger" is_mep="True" mode="written">
      <p sl="de">I motivi del mio voto contrario alla direttiva rimpatri sono i seguenti.</p>
      <p sl="de">La direttiva negoziata dai ministri dell’Interno dell’UE non solo stabilisce un possibile periodo di 18 mesi di detenzione prima dell’espulsione per i cosiddetti “cittadini di paesi terzi soggiornanti clandestinamente”, ma prevede anche un divieto di reingresso di cinque anni per i rifugiati che sono stati espulsi. Come risultato della direttiva, circa 8 milioni di cittadini non comunitari che non hanno un valido permesso di soggiorno sono minacciati di detenzione e di espulsione verso i loro paesi di origine.</p>
      <p sl="de">Inoltre, la direttiva consente la detenzione e il rimpatrio di minori non accompagnati, in chiara violazione della Convenzione delle Nazioni Unite sui diritti del fanciullo. E’ prevista l’espulsione degli immigrati nei paesi di transito che non sono i loro paesi di origine. Molte garanzie procedurali e molti diritti legali per gli immigrati di ricorrere contro l’espulsione sono scomparsi dal testo finale, il che potrebbe anche mettere a rischio i diritti degli immigrati che possono presentare domanda di asilo.</p>
      <p sl="de">In breve, la direttiva crea una base per la stigmatizzazione e la criminalizzazione degli immigrati i quali, senza avere commesso alcun reato, saranno privati della loro libertà e tenuti in strutture di detenzione in condizioni disdicevoli per la dignità umana, La direttiva erode le norme sui diritti umani europee e internazionali, peggiorando ulteriormente le condizioni di vita degli immigrati. Questa nuova misura è in linea con la logica della politica di immigrazione e di asilo degli Stati membri dell’UE praticata fin dal 1990, che è nota per lo smantellamento permanente dei diritti degli immigrati. Adesso, quindi, è necessario opporsi all’attuazione della direttiva.</p>
    </intervention>
    <intervention id="3-196" speaker_id="28862" name="Lydie Polfer" is_mep="True" mode="written">
      <p sl="it">La proposta di direttiva sull’espulsione degli immigrati di paesi terzi soggiornanti clandestinamente mira a dotare l’Unione europea di una politica comune di immigrazione, stabilendo criteri per la durata massima del periodo di trattenimento, favorendo il rimpatrio volontario e prevedendo un divieto di reingresso nell’Unione europea per le persone espulse.</p>
      <p sl="it">Questo testo è un testo di compromesso e, come ogni compromesso, può essere migliorato. Così, la durata massima di detenzione di 6 mesi, che può essere prolungata di 12 mesi, è di gran lunga superiore alla durata di detenzione massima prevista nel mio paese, il Lussemburgo (3 mesi).</p>
      <p sl="it">Per contro, il testo prevede alcune garanzie per le famiglie e i bambini, e precisa le condizioni di non respingimento verso il paese d’origine.</p>
      <p sl="it">Trattandosi di una materia che rientra nel campo della codecisione, il Parlamento si trova su un piede di parità con il Consiglio dei ministri e un voto negativo comporterebbe ritardi pregiudizievoli in questa materia altamente delicata.</p>
      <p sl="it">Ecco il motivo per cui, malgrado alcune riserve, ho votato per l’adozione della proposta di direttiva.</p>
    </intervention>
    <intervention id="3-197" speaker_id="4461" name="Luís Queiró" is_mep="True" mode="written">
      <p sl="pt">Uno spazio con confini esterni condivisi e nessuna frontiera interna deve armonizzare alcune norme in materia di ingresso, permanenza e uscita di cittadini di paesi terzi. Un’economia prospera e uno Stato del benessere con elevati livelli di protezione – in relazione ai paesi vicini – devono stabilire norme e condizioni per l’ingresso di cittadini di paesi terzi.</p>
      <p sl="pt">E’ quindi essenziale regolare e raggiungere una certa coerenza fra le norme di varie zone con un confine comune, tenendo a mente che l’immigrazione è un vantaggio per i paesi di destinazione e un beneficio potenziale per i paesi di origine, purché sia regolamentato e legale. Deve anche essere tenuto a mente che l’umanità che mostriamo accogliendo persone in difficoltà è un segno di civiltà al quale non possiamo rinunciare.</p>
      <p sl="pt">Sostengo l’essenza di questa relazione perché non ci spinge a ridurre le nostre garanzie, ma, di fatto, le impone, seppure in modo inadeguato, laddove sono assenti.</p>
      <p sl="pt">Infine, credo che nel dibattito si sia trascurato un elemento. La destinazione dell’immigrazione, almeno l’immigrazione intraeuropea, sta cambiando. Dato che i flussi migratori sono uno degli indicatori economici più rivelatori, questo punto meritava più attenzione.</p>
    </intervention>
    <intervention id="3-198" speaker_id="4253" name="Frédérique Ries" is_mep="True" mode="written">
      <p sl="it">Non che non pensi che il testo sia insufficiente su alcuni punti, riguardanti in particolare la detenzione dei minori e la salute, ma alla fine, dopo 3 anni di negoziati con il Consiglio, questo compromesso strappato ad alcuni Stati membri impone regole a quelli che non ne hanno e, aspetto fondamentale, non impedisce a nessun altro Stato di conservare o anche di introdurre normative più flessibili.</p>
      <p sl="it">E non sostengo la caccia alle streghe che alcuni conducono di nuovo oggi contro quanti tentano di stabilire limiti all’immigrazione in Europa. No, l’Europa non è una fortezza: ogni anno quasi 2 milioni di immigrati ci raggiungono legalmente. No, la direttiva non impone la regola di detenzione di 18 mesi: il principio è di 6 mesi al massimo, con eccezioni molto rigide laddove, occorre ricordarlo, 9 paesi hanno una durata di detenzione illimitata! In Belgio, ad esempio, la durata di detenzione media è di 22 giorni.</p>
      <p sl="it">Votare no oggi è un atteggiamento facile e mediatico, e in questo caso sono convinta che non verrebbe in aiuto ai diretti interessati, cioè gli emigrati, che vanno aiutati e talvolta fatti ragionare!</p>
    </intervention>
    <intervention id="3-199" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione del collega Weber. L’Europa, finalmente, inizia ad affrontare il problema dell’immigrazione clandestina in modo responsabile ed efficace. La direttiva sui rimpatri è un primo passo verso una politica di contrasto serio nei confronti dell’immigrazione clandestina. Gli immigrati clandestini devono essere obbligati a lasciare l’Europa pur nel rispetto delle norme minime volte ad assicurare un trattamento umano degli interessati. Come noi abbiamo sempre sostenuto, l’immigrazione illegale è un gravissimo problema e la gestione va lasciata ai singoli Stati. Tuttavia, si tratta spesso di un problema europeo, per cui non si possono scaricare tutte le responsabilità e i costi su alcuni paesi, primi fra tutti l’Italia.</p>
    </intervention>
    <intervention id="3-200" speaker_id="4751" name="Bart Staes" is_mep="True" mode="written">
      <p sl="it">L’eccessivo periodo di detenzione è uno dei motivi più importanti del mio voto. La possibilità di detenere adulti e persino bambini fino a 18 mesi va troppo oltre. Sicuramente perché vengono trattenuti anche nel caso in cui il loro paese di origine non collabori fornendo i documenti giusti. Senza loro colpa, spesso non possono ritornare. Né è una soluzione il fatto che persone soggiornanti illegalmente nel territorio possano essere rinviate nel paese di transito. Un divieto di reingresso di massimo cinque anni è incompatibile con l’idea che le persone in Europa devono ottenere protezione se necessario. Inoltre, questa misura darò adito al traffico illegale e al contrabbando. L’Unione ha urgente necessità di accordi su chi possa entrare, ma adesso si indirizza soprattutto ad accordi sull’espulsione. La proposta è unilaterale e molto squilibrata. Tali accordi sono sensati solo se offrono protezione giuridica alle persone prive di documenti validi. Purtroppo, questo compromesso non offre questa possibilità in misura sufficiente. Non renderei un servizio alla politica di integrazione europea votando a favore.</p>
    </intervention>
    <intervention id="3-201" speaker_id="4545" name="Catherine Stihler" is_mep="True" mode="written">
      <p sl="it">La perdita dell’emendamento n. 98 relativo al trattamento dei minori non accompagnati, ovvero i bambini, e dell’emendamento n. 103 sulle condizioni, la durata e la legalità della detenzione degli immigrati, è profondamente scoraggiante per quelli di noi che credono nella dignità umana.</p>
    </intervention>
    <intervention id="3-202" speaker_id="28339" name="Daniel Strož" is_mep="True" mode="written">
      <p sl="it">A mio avviso, la proposta di risoluzione relativa a norme e procedure comuni negli Stati membri per il rimpatrio dei cittadini di paesi terzi soggiornanti clandestinamente non è un buon testo. Cerca di “risolvere”, attraverso metodi amministrativi e repressivi, un grave problema che richiede in realtà una soluzione politica, tesa a eliminare le cause dell’immigrazione clandestina. Il progetto di relazione presentato dall’onorevole Manfred Weber al Parlamento europeo in plenaria non contiene nulla se non (più o meno) modifiche cosmetiche che non vanno al cuore della questione.</p>
      <p sl="it">Introdurre misure repressive contro i cosiddetti immigrati clandestini, come la cosiddetta permanenza temporanea, e tenerli in condizioni orrende, esistenti in alcuni centri di permanenza (secondo la commissione LIBE) costituiscono violazioni delle convenzioni internazionalmente riconosciute per la tutela dei diritti dell’uomo.</p>
      <p sl="it">Inoltre, nella motivazione appare un problema fondamentale, che riguarda il concetto generale del documento. Sebbene offrano un’alternativa – la possibilità di garantire ai cosiddetti immigrati clandestini permessi di soggiorno legali –, sia la proposta della Commissione sia la relazione del Parlamento europeo sono basate su un’unica premessa: che gli immigrati clandestini devono lasciare l’Europa. Tenendo conto di tali fatti, raccomando di respingere la relazione.</p>
    </intervention>
    <intervention id="3-997" speaker_id="36281" name="Silvia-Adriana Ţicău" is_mep="True" mode="written">
      <p sl="it">L’Unione è costruita su valori comuni e protegge i diritti umani. Ho votato per gli emendamenti dei socialisti europei perché chiedevano agli Stati membri di rilasciare alle persone gravemente malate un permesso di soggiorno autonomo o un’altra autorizzazione che desse loro il diritto di soggiorno.</p>
      <p sl="it">Si tratta di beneficiare di un accesso adeguato a cure mediche, tranne nei casi in cui si può dimostrare che quelle persone possono ricevere un trattamento e cure mediche adeguate nel loro paese di origine. Ritengo inoltre essenziale che il cittadino del paese terzo in questione sia liberato immediatamente se la detenzione non è legale. I minori in custodia dovrebbero potere partecipare ad attività di intrattenimento, comprese attività di gioco e ricreative adeguate alla loro età, e avere accesso all’istruzione.</p>
      <p sl="it">I bambini non accompagnati dovrebbero essere alloggiati in strutture con personale e attrezzature adeguati alle le esigenze delle persone della loro età. Il migliore interesse del bambino rappresenta un motivo essenziale nel contesto della presa in custodia dei minori in attesa di espulsione. Mi dispiace che questi emendamenti non siano stati adottati. Ritengo che, senza questi emendamenti, la relazione Weber non rispetti i valori europei e per questo motivo ho votato a sfavore.</p>
    </intervention>
    <intervention id="3-203" speaker_id="4515" name="Jeffrey Titford" is_mep="True" mode="written">
      <p sl="it">Abbiamo votato per rigettare la relazione perché non vogliamo alcun tipo di politica europea comune in materia di immigrazione. Riteniamo che dovrebbe spettare ai singoli Stati decidere chi debba essere espulso dal loro territorio e in quali circostanze.</p>
      <p sl="it">Pur non votando quasi mai per qualsiasi legislazione, vorremmo sottolineare che abbiamo votato a favore dell’emendamento n. 75, che respingeva la proposta della Commissione per una politica comune delle espulsioni, ma non per i motivi/giustificazione dati dal gruppo che ha presentato l’emendamento. Avevamo i nostri motivi per il rigetto.</p>
      <p sl="it">Questo indipendentemente dal fatto che questa direttiva non si applica al Regno Unito. E’ il principio alla base che ha ispirato la nostra decisione di voto.</p>
    </intervention>
    <intervention id="3-205" speaker_id="58782" name="Konstantinos Droutsas" is_mep="True" mode="written">
      <p sl="it">Per completare la predominanza dei mercati dell’UE dell’elettricità e del gas naturale con interessi capitalistici su larga scala, la Commissione sta preparando il terzo pacchetto legislativo composto da cinque proposte. L’obiettivo è trasformare un bene sociale in una merce di mercato e promuovere la ristrutturazione capitalista del settore energetico attraverso la privatizzazione di massa della produzione e della distribuzione dell’elettricità.</p>
      <p sl="it">La proposta prevede una forte concorrenza, specialmente nel mercato dell’energia all’ingrosso. Opera una separazione completa delle reti (sistemi di trasmissione o sistemi di gestione della trasmissione) di fornitura e di produzione. In linea di principio, quindi, non vi sarà discriminazione fra i settori pubblico e privato, con il risultato che le compagnie pubbliche perderanno i loro vantaggi comparativi e i concorrenti che entrano nel mercato saranno tutelati.</p>
      <p sl="it">In un momento di rapido aumento del prezzo internazionale del petrolio, i lavoratori ne subiscono gli effetti. L’UE sta favorendo gli interessi del capitale e sta salvaguardando e incrementano i suoi profitti.</p>
      <p sl="it">Le vittime di questa politica sono i lavoratori del settore energetico e, più in generale, le classi lavoratrici. Dovranno fare fronte all’aumento dei prezzi e al declino dei servizi, come accade ogniqualvolta viene privatizzato il mercato dell’energia.</p>
      <p sl="it">La mobilitazione di massa dei lavoratori e i clamorosi “no” ai referendum rivelano un crescente sdegno popolare contro questa politica e aprono la strada alla sua revoca.</p>
    </intervention>
    <intervention id="3-206" speaker_id="4466" name="Ilda Figueiredo" is_mep="True" mode="written">
      <p sl="pt">E’ interessante notare come, in questo terzo pacchetto per la liberalizzazione del settore dell’elettricità, siano usati ancora gli stessi argomenti, nonostante il fatto che abbiamo sempre meno controllo sulle azioni dei gruppi economici e finanziari che operano nel mercato, impongono le loro regole, aumentano i prezzi, licenziano i lavoratori, e omettono sempre più di soddisfare i loro obblighi di servizio pubblico.</p>
      <p sl="pt">E’ vero che, senza un effettivo mercato dell’elettricità e del gas, l’Unione europea avrà maggiore difficoltà a garantire la sicurezza dell’approvvigionamento, la sostenibilità di un mercato energetico con poche risorse di carbone e la competitività globale, ma è anche vero che questo mercato sarà realizzabile solo se vi è un forte settore pubblico.</p>
      <p sl="pt">Tuttavia, ciò che viene proposto è esattamente il contrario. Si chiede più liberalizzazione e la distruzione di quello che rimane di questo settore pubblico in alcuni paesi. Poi, in un tentativo infruttuoso di occultare questo intento, si avanza la proposta di una carta per proteggere i consumatori. Aspetteremo di vedere come sarà applicata. In ogni caso, la questione di base è la liberalizzazione del settore, che è il motivo per cui alla fine votiamo contro la relazione.</p>
    </intervention>
    <intervention id="3-207" speaker_id="4533" name="Neena Gill" is_mep="True" mode="written">
      <p sl="it">Signor Presidente, ho parlato sulla relazione Morgan durante il dibattito, ma non ho avuto la possibilità di parlare dell’emendamento n. 159. Questo emendamento vieterebbe agli Stati membri di autorizzare la costruzione di nuove centrali elettriche che emettono più di 350 g di biossido di carbonio per kilowattora prodotta. Vorrei chiarire la posizione degli EPLP che hanno tutti ricevuto una serie di lettere su questo emendamento.</p>
      <p sl="it">Pur apprezzando che il cambiamento climatico è reale e presente e che abbiamo l’obbligo di affrontarlo, abbiamo votato contro l’emendamento n. 159 perché escluderebbe lo sviluppo di tutte le nuove centrali elettriche alimentate a gas, petrolio e carbone. Questo sarebbe dannoso per la sicurezza dell’approvvigionamento dell’Europa e per il mantenimento delle luci accese in Europa.</p>
    </intervention>
    <intervention id="3-208" speaker_id="4429" name="Robert Goebbels" is_mep="True" mode="written">
      <p sl="it">Ho votato contro la relazione Morgan e il pacchetto energia perché credo che percorrano una strada sbagliata. L’Agenzia proposta sarà un organo burocratico in più. Una rete dei regolatori nazionali con poteri più estesi sarebbe più efficace per garantire l’accesso dei piccoli produttori alle reti. L’“unbundling ” è diventato una sorta di pozione magica, mentre l’esperienza dei paesi che praticano la disaggregazione non va per niente a favore di questa misura liberale. Il mercato dell’energia è un mercato globale. Non sono le cooperative che producono il biogas che potranno sostenere la concorrenza con Gazprom e gli Stati petroliferi, ma le grandi compagnie europee.</p>
    </intervention>
    <intervention id="3-209" speaker_id="28275" name="Małgorzata Handzlik" is_mep="True" mode="written">
      <p sl="it">Votando per l’“unbundling ” obbligatorio della proprietà delle imprese energetiche nell’Unione, il Parlamento ha compiuto un passo decisivo verso la creazione di un mercato comune dell’energia elettrica. Dividere queste società in imprese responsabili della produzione e imprese responsabili della sua trasmissione è l’unico modo per creare un mercato aperto e competitivo dove non vi sia conflitto di interessi.</p>
      <p sl="it">Il consumatore dovrebbe essere il principale beneficiario dei cambiamenti proposti. La proposta adottata rafforza in larga misura i diritti dei consumatori. Fra l’altro, dà ai consumatori il diritto di recedere da un contratto con un fornitore di elettricità senza costi aggiuntivi. I consumatori hanno anche il diritto di cambiare il loro fornitore di energia in brevissimo tempo.</p>
      <p sl="it">Va tenuto a mente che il mercato dell’elettricità è dominato attualmente da monopoli che abusano della loro posizione su mercati non competitivi. Credo che massimali di prezzo proteggeranno gli utenti di energia dallo sfruttamento da parte di imprese energetiche, ma impediranno a nuove entità di entrare nel mercato.</p>
      <p sl="it">Chiaramente, la soluzione proposta non risolverà tutti i problemi relativi all’energia che attualmente stiamo affrontando, fra cui l’aumento del prezzo del petrolio. Tuttavia, queste soluzioni rappresentano passi opportuni verso lo sviluppo di un mercato più competitivo. Il dibattito deve continuare nel Consiglio. Purtroppo, tuttavia, è improbabile che tutte le proposte del Parlamento europeo saranno accettate. Come il relatore ha giustamente sottolineato, molti Stati membri vogliono proteggere i loro interessi nazionali.</p>
    </intervention>
    <intervention id="3-210" speaker_id="28215" name="Jacky Hénin" is_mep="True" mode="written">
      <p sl="it">Questo terzo pacchetto energia persevera dogmaticamente nella via della disaggregazione totale fra attività di produzione e reti di distribuzione dell’energia.</p>
      <p sl="it">Mira a sottoporre l’intero settore energetico alle uniche leggi del libero mercato e della messa in concorrenza di tutti contro tutti.</p>
      <p sl="it">Poiché le stesse cause producono gli stessi effetti, questo condurrà l’Unione a una catastrofe di un’ampiezza superiore a quella che ha conosciuto la California nel 2000.</p>
      <p sl="it">Questa politica è cattiva per gli utenti, per i dipendenti del settore, per le PMI/PMII, per l’occupazione, per la sicurezza e per l’ambiente. Il mercato e il settore privato sono incapaci di rispondere ai fabbisogni energetici degli europei e alle sfide costituite dal riscaldamento climatico e dal dopo energia fossile. I loro obiettivi sono retribuire al massimo gli azionisti e non agire nell’interesse generale.</p>
      <p sl="it">Abbiamo bisogno di una vera e propria Europa dell’energia, ma potrà essere costruita solo sulla base della cooperazione. Il settore energetico deve essere pilotato dall’azione pubblica coordinata dagli Stati membri e non da quella dei mercati finanziari. L’Unione deve agire affinché l’energia sia riconosciuta come un bene pubblico e non come una merce di mercato.</p>
    </intervention>
    <intervention id="3-211" speaker_id="2338" name="Ian Hudghton" is_mep="True" mode="written">
      <p sl="it">Sono stato deluso che l’emendamento del mio gruppo sulla responsabilità degli incidenti nucleari non sia stato adottato. Tuttavia, la relazione Morgan finale non è lodevole e accolgo con favore l’aggiunta di riferimenti alla carta sui diritti dei consumatori di energia. In generale, quindi, ho potuto votare a favore della relazione.</p>
    </intervention>
    <intervention id="3-212" speaker_id="28424" name="Tunne Kelam" is_mep="True" mode="written">
      <p sl="et">Sostengo fermamente questi emendamenti perché rafforzano la libera concorrenza nell’Unione europea, contribuiscono a mantenere i prezzi a livelli ragionevoli e nel contempo consentono ai consumatori di esercitare la loro libertà di cambiare fornitore di elettricità ogniqualvolta lo desiderino. Inoltre, questo promuove la condivisione di elettricità transfrontaliera e protegge quindi anche gli Stati e i consumatori da improvvise mancanze di elettricità. Chiedo un’azione rapida in questo settore per eliminare la burocrazia inutile e gli oneri e consentire così alle compagnie elettriche dell’UE di agire liberamente nell’Unione per rafforzare la libera concorrenza e permettere ai consumatori di operare scelte consapevoli.</p>
    </intervention>
    <intervention id="3-996" speaker_id="38846" name="Roselyne Lefrançois" is_mep="True" mode="written">
      <p sl="it">Ho votato contro questa relazione che, sotto forma di regole comuni per il mercato interno dell’elettricità, propone lo smantellamento del patrimonio degli operatori storici europei.</p>
      <p sl="it">La separazione delle attività di produzione e di distribuzione dell’elettricità non porterà, a mio avviso, alcuna garanzia supplementare in termini di efficienza, sicurezza o accessibilità della rete, in particolare nel contesto attuale di forte crescita della domanda globale di elettricità e di grande incertezza in relazione alle risorse.</p>
      <p sl="it">Quest’ultimo fattore richiede sempre più investimenti strutturali per salvaguardare il nostro approvvigionamento e stimolare la ricerca e l’innovazione, una prospettiva che sembra largamente incompatibile con la logica della concorrenza forte e della redditività a breve termine che sta alla base della scelta della liberalizzazione totale del settore.</p>
      <p sl="it">La “terza soluzione”, sostenuta dai socialisti francesi, ma che purtroppo non è stata accettata, sembrava una soluzione molto più ragionevole perché permetteva di mantenere l’integrità patrimoniale dei grandi gruppi energetici europei, affidando l’organizzazione della distribuzione dell’elettricità a grandi regolatori indipendenti.</p>
      <p sl="it">Mi congratulo, tuttavia, per i progressi che comporta questa relazione in materia di protezione dei consumatori, e in particolare l’introduzione di regole per lottare contro la povertà energetica e per garantire la trasparenza e l’accessibilità delle informazioni per l’utente finale.</p>
    </intervention>
    <intervention id="3-213" speaker_id="4508" name="Erik Meijer" is_mep="True" mode="written">
      <p sl="nl">La fornitura di elettricità non è un commercio, ma un servizio di utilità. Il servizio deve essere reso ininterrottamente a ogni interessato, con un impatto quanto più basso possibile sull’ambiente. Questo requisito è in contrasto con i rischi del commercio internazionale da parte di imprese concorrenti. Anche in futuro, l’elettricità rimarrà un prodotto scarso e vulnerabile, di sicuro adesso che i combustibili fossili si stanno esaurendo e il riscaldamento della terra prosegue.</p>
      <p sl="nl">Per questo motivo è bene che, in molti Stati membri dell’UE, lo Stato o le autorità locali sono quelli che hanno creato le centrali elettriche e le reti di distribuzione. La privatizzazione di quel servizio non è auspicabile e ed è pericolosa. La loro vendita offre ai nuovi proprietari un monopolio sulla rete di trasmissione. Quella rete è una risorsa non redditizia fra produzione e vendita, ma si può abusare del suo possesso per imporre un elevato onere sugli utenti e sugli eventuali concorrenti. La fissazione dei prezzi dell’elettricità attraverso la borsa porta a prezzi al consumo di gran lunga superiori ai costi di produzione.</p>
      <p sl="nl">A ragione, quindi, negli Stati membri dell’UE si valuta come combattere quei pericoli. La situazione è molto diversa a seconda dello Stato membro interessato. É meglio che le questioni siano ben soppesate. Voto a favore della più grande libertà possibile per gli Stati membri, la terza soluzione di cui all’emendamento Glante, ma sono contrario a questa direttiva europea nel suo insieme.</p>
    </intervention>
    <intervention id="3-214" speaker_id="28211" name="Lydia Schenardi" is_mep="True" mode="written">
      <p sl="it">Ovviamente, il reale obiettivo di questo terzo pacchetto energia non è la sicurezza dell’approvvigionamento, la qualità dei servizi forniti, prezzi abbordabili o la reale possibilità di scelta del fornitore da parte dei consumatori, bensì lo smantellamento definitivo di quello che resta dei vecchi monopoli pubblici dell’elettricità.</p>
      <p sl="it">L’accanimento della Commissione e di molti dei parlamentari a volere imporre la “separazione patrimoniale”, ovvero la rinuncia forzata della proprietà della loro rete da parte degli operatori “storici” come EDF, è inaccettabile. Quello di cui sono accusati – restrizione dell’accesso alla rete per i concorrenti, limitazione volontaria degli investimenti nelle infrastrutture – non è assolutamente provato. Non è nemmeno chiaro come affidare la gestione della rete a un operatore unico diverso dal fornitore di elettricità possa garantire la pertinenza o l’adeguatezza degli investimenti, il non abuso di una posizione cruciale o la migliore gestione delle congestioni.</p>
      <p sl="it">Ecco perché, pur avendo sempre difeso i privilegi esclusivi degli Stati membri in materia energetica, settore strategico di estrema importanza per essere lasciato agli eurocrati, sosteniamo come male minore la soluzione della “separazione effettiva” proposta, fra gli altri, dalla Francia e dalla Germania. E voteremo contro testi di cui disapproviamo sostanzialmente la filosofia.</p>
    </intervention>
    <intervention id="3-215" speaker_id="28402" name="José Albino Silva Peneda" is_mep="True" mode="written">
      <p sl="pt">Il mio voto sulla relazione non poteva che essere favorevole. Dire sì a tutti gli sforzi di liberalizzazione del mercato dell’elettricità è dire sì a un mercato più equo, più competitivo e più trasparente.</p>
      <p sl="pt">Tuttavia, non è solo la correttezza della relazione, che mette il consumatore al cuore della questione, che mi attira. Con l’aumento dei prezzi energetici e la mancanza di concorrenza nei mercati nazionali, vi è il pericolo di un aumento del numero di cittadini esclusi dall’accesso all’energia. Concordo quindi con le preoccupazioni sociali espresse perché, per la prima volta, è stato definito il concetto di “povertà energetica”, attirando l’attenzione sull’importanza che gli Stati membri elaborino piani nazionali che coprano tutti i cittadini.</p>
      <p sl="pt">Data l’attuale situazione nei mercati energetici nazionali dell’UE, è inaccettabile che una compagnia detenga la rete elettrica e sia nel contempo responsabile della trasmissione dell’elettricità, detenga quindi, di fatto, un monopolio, dato che può poi bloccare l’accesso al mercato per nuovi operatori che, in molti casi, sono più competitivi.</p>
      <p sl="pt">Questo documento, quindi, individua coraggiosamente la necessità di aumentare il livello di trasparenza e di concorrenza nel settore energetico, proteggendo con efficacia il consumatore dalle conseguenze di un mercato chiuso e inflessibile.</p>
    </intervention>
    <intervention id="3-216" speaker_id="28402" name="José Albino Silva Peneda" is_mep="True" mode="written">
      <p sl="pt">Il mio voto sulla relazione non poteva che essere favorevole. Dire sì a tutti gli sforzi di liberalizzazione del mercato dell’elettricità è dire sì a un mercato più equo, più competitivo e più trasparente.</p>
      <p sl="pt">Tuttavia, non è solo la correttezza della relazione, che mette il consumatore al cuore della questione, che mi attira. Con l’aumento dei prezzi energetici e la mancanza di concorrenza nei mercati nazionali, vi è il pericolo di un aumento del numero di cittadini esclusi dall’accesso all’energia. Concordo quindi con le preoccupazioni sociali espresse perché, per la prima volta, è stato definito il concetto di “povertà energetica”, attirando l’attenzione sull’importanza che gli Stati membri elaborino piani nazionali che coprano tutti i cittadini.</p>
      <p sl="pt">Data l’attuale situazione nei mercati energetici nazionali dell’UE, è inaccettabile che una compagnia detenga la rete elettrica e sia nel contempo responsabile della trasmissione dell’elettricità, detenga quindi di fatto un monopolio, dato che può poi bloccare l’accesso al mercato per nuovi operatori che, in molti casi, sono più competitivi.</p>
      <p sl="pt">Questo documento, quindi, individua coraggiosamente la necessità di aumentare il livello di trasparenza e di concorrenza nel settore energetico, proteggendo con efficacia il consumatore dalle conseguenze di un mercato chiuso e inflessibile.</p>
    </intervention>
    <intervention id="3-218" speaker_id="4466" name="Ilda Figueiredo" is_mep="True" mode="written">
      <p sl="pt">Questa è un’altra parte del terzo pacchetto di misure tese a liberalizzare i mercati energetici dell’Unione europea, a seguito delle raccomandazioni adottate dal Parlamento europeo nel giugno 2007. Il relatore concorda con la previsione di poteri più forti e maggiormente indipendenti per i regolatori, più severi requisiti di trasparenza del mercato, un migliore quadro di cooperazione a livello europeo tra regolatori nazionali, oltre che tra operatori dei sistemi di trasmissione, l’enfasi posta sull’ulteriore sviluppo della capacità di interconnessione tra Stati membri e la proposta di disaggregazione della proprietà, considerata il metodo più efficace, ma non l’unico, per incoraggiare gli investimenti ed evitare discriminazioni dei confronti dei nuovi operatori.</p>
      <p sl="pt">In altre parole, l’Unione europea ha forzato la privatizzazione di un settore che è strategico per lo sviluppo economico e adesso cerca di compiere passi per trattare i gravi problemi creati dai gruppi economici che si sono impadroniti del settore. Ecco perché lo stesso relatore solleva alcune questioni sull’attuazione volontaria dei codici e delle regole, sostenendo che dovrebbero essere obbligatori.</p>
      <p sl="pt">Tuttavia, nessuno ammette che la soluzione reale avrebbe dovuto essere il mantenimento di un forte settore pubblico nel campo dell’energia, ed è questo il motivo per cui abbiamo votato contro la relazione.</p>
    </intervention>
    <intervention id="3-219" speaker_id="28255" name="Andreas Mölzer" is_mep="True" mode="written">
      <p sl="de">Non è stato solo a motivo della pressione dalla Commissione che E.ON e RWE hanno svenduto i loro sistemi di trasmissione; a causa della disaggregazione, la funzione strategica dell’accesso alla rete, ovvero la chiusura a nuovi concorrenti, è andata per lo più perduta. In Europa sono estremamente necessari massicci investimenti in centrali elettriche e infrastrutture di sistema, alcune delle quali vecchie di decenni. Come ha dimostrato l’esperienza della radicale privatizzazione delle ferrovie britanniche, gli investitori hanno pochissimo interesse a migliorare l’infrastruttura. E’ possibile che le nuove disposizioni in materia di accesso alla rete previste avranno lo stesso effetto. Per quel motivo, ho votato contro la relazione Vidal-Quadras.</p>
    </intervention>
    <intervention id="3-995" speaker_id="28382" name="Andrzej Jan Szejna" is_mep="True" mode="written">
      <p sl="it">Il relatore ha elaborato una relazione molto buona e completa.</p>
      <p sl="it">Credo che, nella sua forma attuale, la proposta del Parlamento europeo consentirà di proseguire i lavori sull’integrazione del mercato dell’Unione dell’energia. Confido che sarà possibile raggiungere un accordo su tali questioni transfrontaliere.</p>
    </intervention>
    <intervention id="3-221" speaker_id="4466" name="Ilda Figueiredo" is_mep="True" mode="written">
      <p sl="pt">Questa è un’altra parte di questo pacchetto energia. Riguarda la creazione dell’Agenzia per la cooperazione dei regolatori dell’energia, che si inserisce in una strategia globale, definita dalla Commissione europea e dal Consiglio, tesa a liberalizzare e regolamentare il settore energetico, che tali istituzioni hanno definito “pacchetto energia”.</p>
      <p sl="pt">La strategia è sempre la stessa. Dapprima privatizzano il settore pubblico. Poi, quando sorgono i problemi, creano regolatori, nuove burocrazie e maggiore controllo per i poteri più importanti su cosa accade in ogni Stato membro.</p>
      <p sl="pt">Secondo il relatore (del gruppo PPE-DE), dobbiamo andare oltre le proposte della Commissione e dare all’Agenzia maggiore indipendenza e più poteri decisionali. L’imposizione di norme, codici, regole di mercato e anche decisioni da parte di autorità superiori, che servono gli interessi di gruppi economici, è un argomento ricorrente. L’Agenzia sarà un’istituzione sovranazionale con poteri in un settore strategico – ovvero l’energia – che incide su tutti i settori della società.</p>
      <p sl="pt">Le conseguenze dell’interferenza nella strategia politica e nell’economia di ogni Stato membro potrebbero essere gravi. In questo contesto rigettiamo la relazione.</p>
    </intervention>
    <intervention id="3-222" speaker_id="2338" name="Ian Hudghton" is_mep="True" mode="written">
      <p sl="it">I mercati dell’energia stanno acquisendo una natura sempre più paneuropea e la proposta Agenzia per la cooperazione dei regolatori dell’energia svolgerà un ruolo importante durante lo sviluppo dei mercati. L’Agenzia dovrebbe avere poteri adeguati per svolgere i propri compiti e ho potuto sostenere la relazione che garantisce tali poteri e assicura nel contempo l’indipendenza dei regolatori nazionali.</p>
    </intervention>
    <intervention id="3-994" speaker_id="28382" name="Andrzej Jan Szejna" is_mep="True" mode="written">
      <p sl="it">Il relatore ha elaborato una relazione molto buona e completa.</p>
      <p sl="it">Credo che, nella sua forma attuale, la proposta del Parlamento europeo consentirà di proseguire i lavori sull’integrazione del mercato dell’Unione dell’energia. Consentirà anche di rafforzare la competenza dell’Agenzia in tali questioni transfrontaliere. Ciò dovrebbe favorire una cooperazione effettiva fra gli Stati membri.</p>
    </intervention>
    <intervention id="3-993" speaker_id="23788" name="Adam Bielan" is_mep="True" mode="written">
      <p sl="pl">Il numero di incidenti in cui sono coinvolti pedoni è aumentato del 5,7 per cento in Polonia lo scorso anno e il numero di incidenti in cui sono coinvolti ciclisti è aumentato di un notevole 16,8 per cento. Sostengo la relazione dell’onorevole Ferrari, e credo sia essenziale per rafforzare i requisiti di sicurezza. Tuttavia, dovremmo ricordare che il costo non deve essere sostenuto principalmente dai proprietari di veicoli.</p>
      <p sl="pl">Rappresento il Voivodato della Piccola Polonia, che ha il più basso tasso di incidenti nel paese, ovvero 7/100. Tuttavia, vi sono numerosi punti pericolosi a rischio di incidente come conseguenza dell’eccessiva densità di traffico e dell’inadeguatezza delle infrastrutture stradali.</p>
    </intervention>
    <intervention id="3-224" speaker_id="38849" name="Francesco Ferrari" is_mep="True" mode="written">
      <p sl="it">Considero questa relazione un ulteriore passo positivo per aiutare i pedoni dell’UE nei casi numerosi casi di lesioni e decessi causati da collisioni con veicoli a motore. Infatti, ogni anno muoiono 40 000 cittadini.</p>
      <p sl="it">Un miglioramento della progettazione dei veicoli e dei sistemi integrati nelle automobili, fra cui la zona deformabile ad assorbimento d’urto (“crumple zone ”) per i pedoni per i pedoni nella parte frontale di un’automobile, sono passi positivi che devono essere incoraggiati. L’eliminazione dei “bull-bar ” dai veicoli per i quali non sono necessari o non sono destinati – veicoli non agricoli, ad esempio – è un altro esempio di come l’UE possa essere coerente per quanto riguarda i miglioramenti favorevoli ai pedoni.</p>
      <p sl="it">Sosterrò tali argomenti in questo voto e ritengo sia fondamentale fare di più nell’UE per migliorare la sicurezza dei pedoni.</p>
    </intervention>
    <intervention id="3-225" speaker_id="4533" name="Neena Gill" is_mep="True" mode="written">
      <p sl="it">Ho votato a favore della relazione perché sostengo lo sviluppo di sistemi di sicurezza passiva e attiva che riducano l’impatto di incidenti stradali in cui sono coinvolti pedoni e altri utenti della strada vulnerabili. Sebbene diversi fattori possano essere responsabili degli incidenti (velocità, errore umano), il veicolo stesso dovrebbe essere adattato per minimizzare l’impatto durante un incidente. Sostengo gli obblighi della relazione di stabilire requisiti minimi per la costruzione e il funzionamento di veicoli e di installare sistemi di protezione frontale.</p>
      <p sl="it">Tuttavia, credo che nella relazione manchi la grande opportunità di cooperare con i paesi in via di sviluppo ed emergenti. Questo perché la maggior parte dei decessi su strada, circa il 70 per cento, ha luogo nei paesi in via di sviluppo. I pedoni rappresentano il 65 per cento delle morti e il 35 per cento dei pedoni uccisi sono bambini. Un paese come l’India da solo rappresenta un enorme 10 per cento del totale degli incidenti stradali.</p>
      <p sl="it">L’UE deve scambiare e condividere con i paesi in via di sviluppo la sua esperienza in materia di raccolta di dati su incidenti stradali nonché di sviluppo di sistemi di sicurezza attiva e passiva. Vi è ampio spazio per un trasferimento di tecnologia dall’UE ai paesi in via di sviluppo che potrebbe ridurre gli incidenti stradali e il loro impatto sugli utenti della strada.</p>
    </intervention>
    <intervention id="3-226" speaker_id="23717" name="Genowefa Grabowska" is_mep="True" mode="written">
      <p sl="it">Vorrei sottolineare l’importanza di questa relazione e congratularmi con il relatore per il risultato. E’ un dato di fatto che ogni anno nell’Unione europea muoiono 8 000 utenti della strada. Le vittime sono principalmente pedoni e ciclisti. Rimangono lesionate altre 300 000 persone. Questo stato di cose comporta tragedie personali e ha anche notevoli conseguenze sociali ed economiche. Pertanto, le misure dell’Unione tese a garantire una migliore protezione dei pedoni e degli altri utenti della strada vulnerabili contro lesioni riportate in collisioni con veicoli a motore dovrebbero essere particolarmente ben accette.</p>
      <p sl="it">Dall’ottobre 2005 e in virtù delle disposizioni attualmente in vigore, alcuni veicoli devono superare una serie di test di rendimento basati sulle raccomandazioni del Centro comune di ricerca. Inoltre, l’Unione sta proponendo di imporre requisiti per test molto più severi per i veicoli a motore immessi sul mercato europeo dopo il 2010. Questa relazione fornisce un collegamento con misure di sicurezza attiva e passiva e anticipa la futura introduzione di sistemi anticollisione. Ad oggi, non vi à un sistema efficace sul mercato che offra protezione ai pedoni nel caso di collisione, ed è questo il motivo per cui la Commissione sta giustamente incoraggiando l’industria a sviluppare tale sistema. Concordo anche con il relatore che le possibilità tecniche di garantire norme di sicurezza passiva debbano essere costantemente monitorata, al pari delle possibilità relative a più severi requisiti di sicurezza.</p>
    </intervention>
    <intervention id="3-227" speaker_id="2338" name="Ian Hudghton" is_mep="True" mode="written">
      <p sl="it">Ogni anno migliaia di pedoni e di ciclisti in Europa sono uccisi o feriti in incidenti stradali. La legislazione europea ha svolto un ruolo fondamentale nella riduzione delle morti violente e delle lesioni, ma è importante che le norme siano aggiornate. Le proposte in questo settore devono essere ben accette e di conseguenza ho votato a favore della relazione Ferrari.</p>
    </intervention>
    <intervention id="3-228" speaker_id="28173" name="Zita Pleštinská" is_mep="True" mode="written">
      <p sl="it">Le statistiche sugli incidenti stradali nell’UE sono allarmanti. Si stima che ogni anno rimangano uccise 8 000 persone fra utenti della strada vulnerabili, pedoni e ciclisti, mentre ne rimangono ferite 300 000. Fino all’80 per cento degli incidenti stradali ha luogo nelle città e nei villaggi, dove il limite di velocità è fra i 40 e i 60 km/h. Questo indica che non solo la velocità, ma anche la qualità delle infrastrutture stradali e, in particolare, la sicurezza dei veicoli possono essere responsabili di incidenti stradali.</p>
      <p sl="it">Gli inviti a usare i trasporti pubblici, a camminare a ad andare in bicicletta come alternative all’uso dei veicoli devono essere compensati da misure tese a ridurre il numero di lesioni subite. Attualmente, non esistono sul mercato sistemi per evitare le collisioni che possano effettivamente scorgere in tempo i pedoni o altri utenti vulnerabili della strada.</p>
      <p sl="it">Ho accolto con favore e ho votato per la relazione dell’onorevole Francesco Ferrari, sulla proposta di regolamento sulla protezione dei pedoni e di altri utenti vulnerabili della strada. L’ambizione dell’industria automobilistica europea deve essere di vendere veicoli che siano non solo tecnicamente molto avanzati e puliti dal punto di vista ecologico, ma siano anche estremamente sicuri.</p>
      <p sl="it">Per assicurare un elevato livello di sicurezza in tutti i casi, l’installazione obbligatoria di sistemi di assistenza attiva dei freni per tutti i nuovi veicoli a partire dal 2009, prevista dalla proposta della Commissione, non dovrebbe sostituire i sistemi di sicurezza passiva ad alto livello, ma dovrebbe invece integrarli.</p>
      <p sl="it">Credo che questo regolamento contribuirà a migliorare la sicurezza per tutti gli utenti della strada.</p>
    </intervention>
    <intervention id="3-229" speaker_id="4461" name="Luís Queiró" is_mep="True" mode="written">
      <p sl="pt">la sicurezza stradale è una priorità della politica europea dei trasporti, una reale preoccupazione per i responsabili delle decisioni politiche e un pilastro per tutti i cittadini nella lotta contro le tragedie che, purtroppo, continuano a verificarsi troppo di frequente sulle strade d’Europa. La relazione Ferrari mira a rafforzare i requisiti comunitari in materia di sicurezza e quindi di migliorare la sicurezza dei pedoni. Non possiamo quindi esitare nella richiesta della massima attenzione e dei migliori strumenti disponibili per garantire la sicurezza nelle nostre strade. In particolare, è importantissimo che il lavoro legislativo continui a essere quanto più rigoroso possibile che le misure adottate siano debitamente monitorate e valutate per garantire che si proceda ai miglioramenti necessari in tempo utile a evitare nuove tragedie. Accogliamo con favore la relazione, il tentativo di trovare modi per recuperare il tempo perduto e assicurare che i sistemi di prevenzione proposti siano i più corretti e adeguati per le vittime di collisioni con veicoli a motore.</p>
      <p sl="pt">Infine, poiché talvolta il diavolo si nasconde nei dettagli, il nostro compito è assicurare, anche nei settori più tecnici, che la legislazione che elaboriamo offra sempre i migliori mezzi di protezione per i nostri cittadini.</p>
    </intervention>
    <intervention id="3-230" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione del collega Ferrari. Sono d’accordo con il fine della presente proposta di rafforzare i requisiti comunitari volti ad accrescere la sicurezza dei pedoni e degli altri utenti vulnerabili in caso di lesioni dovute all’urto con un veicolo a motore.</p>
      <p sl="it">Ritengo che sia sul piano temporale che su quello tecnico di adattamento/adeguamento delle vetture si possa procedere in tempi brevi alla realizzazione e messa in opera dei dispositivi adeguati. In particolare, plaudo all’introduzione dell’obbligo di munire i veicoli di un sistema di assistenza alla frenata (BAS) che contribuirà a ridurre il numero di collisioni veicolo-pedone.</p>
    </intervention>
    <intervention id="3-231" speaker_id="1309" name="Brian Simpson" is_mep="True" mode="written">
      <p sl="en">Accolgo con favore questa relazione perché rafforza la legislazione esistente e tenta di nuovo di migliorare la sicurezza stradale, specialmente la sicurezza dei ciclisti e dei pedoni, Ogni anno 8 000 persone – pedoni e ciclisti – sono uccise e 300 000 ferite sulle strade dell’UE.</p>
      <p sl="en">Moltissimi di questi incidenti possono essere evitati con una migliore formazione alla guida o con una migliore progettazione dei veicoli. L’introduzione di sistemi di assistenza alla frenata, di testi di rendimento più rigorosi, e un rapido periodo di attuazione dovrebbero tutti contribuire a ridurre la carneficina che si verifica ogni anno sulle nostre strade.</p>
      <p sl="en">Sono particolarmente lieto di vedere che quei killer che noi conosciamo come “bull bar ” dovranno superare gli stessi test di rendimento sui veicoli per i quali devono essere installati, sebbene a mio avviso la campagna contro i “bull bar ”proceda con ostilità.</p>
      <p sl="en">Mi congratulo con il relatore per la relazione e attendo con ansia una rapida conclusione con il Consiglio sulla materia.</p>
    </intervention>
    <intervention id="3-232" speaker_id="4539" name="David Sumberg" is_mep="True" mode="written">
      <p sl="it">Desidero spiegare il mio voto sulla relazione dell’onorevole Francesco Ferrari sulla protezione dei pedoni e di altri utenti della strada vulnerabili.</p>
      <p sl="it">Sebbene sostenga i validi obiettivi della relazione, perché tutti noi vogliamo ridurre la scioccante perdita di vite e le lesioni subite sulle nostre strade, credo che la relazione richieda un rapidissimo periodo di attuazione e non ritengo che questo sia possibile.</p>
      <p sl="it">Sono stati proposti alcuni requisiti particolarmente radicali e quindi lì’onere sull’industria sarà eccessivo se le proposte fossero introdotte troppo velocemente.</p>
      <p sl="it">In un periodo di recessione, dobbiamo ricordare che i nostri elettori devono proteggere i loro lavori e una legislazione troppo affrettata spesso può nuocere a questo obiettivo.</p>
    </intervention>
    <intervention id="3-233" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione su una proposta di regolamento del Parlamento europeo e del Consiglio relativa alla protezione dei pedoni e degli altri utenti della strada vulnerabili (2007/0201).</p>
      <p sl="pl">Attualmente, non esistono sul mercato sistemi anticollisione in grado di identificare effettivamente i pedoni e altri utenti vulnerabili della strada e di soddisfare tutte le condizioni necessarie. Condivido l’idea del relatore che la priorità sia data all’introduzione di misure volte a ridurre il numero di feriti e, soprattutto, il numero di morti violente fra pedoni e altri utenti vulnerabili della strada. Va sottolineato che gli emendamenti presentati sono finalizzati a rafforzare le disposizioni del regolamento laddove possibile. Ho votato a favore della relazione perché credo sia importante monitorare non solo lo sviluppo della tecnologia per garantire la sicurezza attiva, ma anche prendere in considerazione la possibilità di introdurre disposizioni più severe per la sicurezza passiva, in relazione alla costruzione dei veicoli.</p>
    </intervention>
    <intervention id="3-234" speaker_id="34720" name="Bernard Wojciechowski" is_mep="True" mode="written">
      <p sl="it">I pedoni e i ciclisti sono spesso coinvolti in incidenti stradali. La protezione delle loro vite costituisce un’importante sfida per l’industria automobilistica.</p>
      <p sl="it">Il sistema elettronico di protezione dei pedoni (EPP) è una soluzione eccellente. Riduce la gravità delle conseguenze della collisione con un veicolo. Grazie a questo sistema, la parte frontale del veicolo assorbe la forza dell’urto, riducendo così la portata delle lesioni subite dalla vittima.</p>
      <p sl="it">Un altro metodo di successo per garantire la sicurezza dei pedoni è un cofano attivo, che è stato installato nella C6. nel momento in cui il pedone è colpito, la copertura del motore si alza automaticamente. Grazie al sensore di rilevamento dell’impatto e al meccanismo detonante, il cofano si alza di 65 millimetri in 0,40 secondi. Un meccanismo separato mantiene il cofano in posizione sollevata nonostante la forza dell’impatto, assorbendo così l’energia creata. In caso di urto leggero, la protezione è fornita anche dalla parte dotata di paraurti.</p>
      <p sl="it">Tutti i veicoli dovrebbero essere sottoposti ai test necessari al fine di migliorare la sicurezza sulle strade dell’Unione europea.</p>
    </intervention>
    <intervention id="3-236" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione riguarda alcuni cambiamenti positivi alla procedura abituale fra Commissione europea e Parlamento europeo. L’articolo 5 bis della decisione 1999/468/CE modificata ha introdotto la nuova procedura regolamentare con scrutinio per misure di portata generale che mirano a modificare elementi non essenziali di uno strumento di base adottato in virtù dell’articolo 251 del trattato, fra l’altro cancellando alcuni di quegli elementi o integrando lo strumento con l’aggiunta di nuovi elementi non essenziali.</p>
      <p sl="pt">A seguito della valutazione della legislazione esistente e delle procedure in atto, la Commissione europea ha presentato questa proposta che copre 59 atti legislativi che devono essere adeguati alla nuova procedura di regolamentazione con scrutinio.</p>
      <p sl="pt">Nella sua decisione del 12 dicembre 2007, la Conferenza dei Presidenti ha designato la commissione giuridica quale commissione guida per trattare questo allineamento di comitatologia e le commissioni specializzate come commissioni consultive. La Conferenza dei presidenti delle commissioni ha concordato il 15 gennaio 2008 le modalità di cooperazione fra la commissione giuridica e le altre commissioni interessate. Questa relazione contiene quindi un numero limitato di cambiamenti, ricevuti sotto forma di lettere.</p>
    </intervention>
    <intervention id="3-238" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione dell’onorevole Galeote Quecedo sulla proposta di regolamento del Consiglio recante apertura e modalità di gestione di contingenti tariffari comunitari autonomi sulle importazioni di alcuni prodotti della pesca nelle Isole Canarie.</p>
      <p sl="pl">La relazione chiede di eliminare i contingenti tariffari comunitari sulle importazioni di alcuni prodotti della pesca nelle Isole Canarie per gli anni 2007-2013. Va osservato che le disposizioni colpite dalla proposta sono decadute il 31 dicembre 2006. La proposta relativa alla creazione di contingenti non tariffari e alle modalità di gestione di questi ultimi è conforme all’articolo 299, paragrafo 9, del Trattato sull’Unione europea, che prevede misure specifiche per assistere le regioni ultraperiferiche.</p>
      <p sl="pl">Ho quindi votato a favore della relazione perché ritengo che l’eccezionale situazione geografica delle Isole Canarie in relazione alla fonti di approvvigionamento di taluni prodotti della pesca, che sono essenziali per il consumo nazionale, comporti costi aggiuntivi per questo settore. Un modo per rimediare alle difficoltà naturali di questo tipo, dovute alla posizione geografica, è sospendere temporaneamente i dazi sulle importazioni dei prodotti in questione provenienti da paesi terzi.</p>
    </intervention>
    <intervention id="3-240" speaker_id="28427" name="Alessandro Battilocchio" is_mep="True" mode="written">
      <p sl="it">Grazie Presidente, ho votato a favore della relazione Jäätteenmäki relativa allo statuto del Mediatore europeo.</p>
      <p sl="it">Come membro della commissione per le petizioni del Parlamento europeo, ho avuto modo di verificare che un numero ingente e crescente di cittadini si rivolge alle Istituzioni comunitarie invocando il mancato rispetto di norme UE da parte degli Stati membri.</p>
      <p sl="it">Molto spesso le petizioni rivolte al Parlamento, ed esaminate dalla competente commissione, mancano dei requisiti di ammissibilità. E da qui mi ricollego ad un aspetto nodale: l’ufficio del Mediatore europeo deve lavorare di più e meglio sul versante della comunicazione esterna ai cittadini. Molto spesso l’esistenza stessa della figura del Mediatore è sconosciuta al cittadino comune, mentre potrebbe veramente costituire uno dei link più funzionali ed efficienti con le Istituzioni. Lo statuto che oggi votiamo offre nuovi strumenti per rendere più efficace l’azione del Mediatore. A noi parlamentari spetta il compito di monitorare i risultati conseguenti.</p>
    </intervention>
    <intervention id="3-241" speaker_id="28862" name="Lydie Polfer" is_mep="True" mode="written">
      <p sl="it">La relazione di propria iniziativa dell’onorevole Jäätteenmäki relativa all’accesso del Mediatore europeo a informazioni, e alla necessità di avere regole più chiare, trova il mio sostegno perché fissa una normativa più chiara in questo settore.</p>
      <p sl="it">Precisa che tutti gli organi e le istituzioni dell’Unione europea devono comunicare al Mediatore tutte le informazioni che egli possa richiedere, mentre finora un documento poteva essere rifiutato con il pretesto della riservatezza.</p>
      <p sl="it">Inoltre, l’obbligo per i funzionari di testimoniare “su istruzione della loro amministrazione” sarà eliminato mentre il funzionario è tenuto a dire la verità in tuta onestà.</p>
      <p sl="it">Lo scopo perseguito dalle proposte dell’onorevole Jäätteenmäki è aumentare la fiducia dei cittadini europei nell’azione del Mediatore europeo e le proposte meritano di essere attuate.</p>
    </intervention>
  </section>
  <section id="creitem20" title="8. Correzioni e intenzioni di voto: vedasi processo verbale"/>
  <section id="creitem21" title="9. Approvazione del processo verbale della seduta precedente: vedasi processo verbale"/>
  <section id="creitem22" title="10. Composizione del Parlamento: vedasi processo verbale"/>
  <section id="creitem23" title="11. Misure contro l’aumento del prezzo del petrolio (discussione)">
    <intervention id="3-248" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle dichiarazioni del Consiglio e della Commissione sulle misure contro l’aumento del prezzo del petrolio.</p>
    </intervention>
    <intervention id="3-249" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Il Consiglio è consapevole dell’impatto dell’aumento dei prezzi sui cittadini europei e del loro effetto negativo sull’intera economia europea. Per questo motivo, il Consiglio ha affrontato la questione nei recenti suoi incontri. Nel contesto dell’aumento del prezzo dei prodotti alimentari, la questione sarà discussa anche dai Capi di Stato e di governo durante la loro riunione che inizia domani. Le analisi dei motivi dell’aumento del prezzo del petrolio indicano complessi spostamenti strutturali nell’offerta e nella domanda di petrolio a livello di economia globale. E’ improbabile che la produzione di petrolio nel breve periodo tenga il ritmo della forte domanda sostenuta delle economie in via di sviluppo. Poiché i motivi dell’aumento del prezzo del petrolio sono stati ben presentati dalla Commissione europea nella relazione della scorsa settimana, non li discuterò nei dettagli.</p>
      <p sl="sl">L’Unione europea subisce gli effetti di tale cambiamento del prezzo del petrolio attraverso una maggiore inflazione, l’impennata delle bollette di consumi domestici, maggiori problemi nel settore agricolo e della pesca, nel settore dei trasporti e in diverse industrie. Sulla base dell’ipotesi che le cause dell’aumento del prezzo del petrolio sono di natura strutturale e che è probabile che tale tendenza continui in futuro, l’Unione deve trovare soluzioni a lungo termine. Oltre a incoraggiare la concorrenza nel mercato dell’energia e una migliore trasparenza nei mercati del petrolio, le misure devono incentrarsi in particolare a sostenere ulteriormente l’efficienza energetica e la diversificazione dell’offerta di energia.</p>
      <p sl="sl">Per quanto riguarda l’efficienza energetica, consentitemi di ricordare che il Consiglio europeo del marzo 2007 ha chiesto un aumento dell’efficienza energetica in modo da raggiungere l’obiettivo di risparmio del 20 per cento entro il 2020. La direttiva sull’efficienza degli usi finali di energia e sui servizi energetici adottata nel 2006 ha contribuito al raggiungimento di questo obiettivo. Ma non possiamo ottenere tutto attraverso la legislazione. I nuclei familiari e le imprese potrebbero dare un contributo significativo comportandosi in modo più razionale, che il Consiglio e il Parlamento potrebbero incoraggiare con l’attuale sensibilizzazione.</p>
      <p sl="sl">Le altre misure cruciali si riferiscono agli sforzi per la diversificazione dell’offerta energetica. Vorrei ricordare che al riguardo il Consiglio europeo di primavera dell’anno scorso ha adottato il piano d’azione per la politica energetica per l’Europa. Questo fissa un obiettivo vincolante di raggiungere una quota del 20 per cento di energie rinnovabili nel consumo globale europeo entro il 2020. Dico questo perché desidero sottolineare che l’Unione ha già adottato alcune misure che potrebbero ridurre la sensibilità dell’economia europea a un aumento del prezzo del petrolio. Le politiche attuali dovranno essere migliorate in futuro.</p>
      <p sl="sl">Quando ha discusso l’aumento del prezzo del petrolio nella sua recente riunione, il Consiglio ECOFIN, fra l’altro, ha ribadito l’accordo di Manchester adottato nel settembre 2005. Secondo questo accordo, gli interventi di politica fiscale e in altri settori dovrebbero essere evitati quando rispondono all’aumento del prezzo del petrolio, perché distorcono la concorrenza e impediscono il necessario adeguamento da parte degli operatori economici. Le misure che potrebbero alleviare l’impatto dell’elevato prezzo del petrolio sugli strati più poveri della popolazione dovrebbero rimanere a breve termine e mirate, e dovrebbero evitare effetti distorsivi. Anche l’aumento del prezzo dei carburanti è stato discusso la scorsa settimana dai ministri delle Finanze del G8, che rappresenta i paesi più industrializzati. Hanno sottolineato, fra l’altro, che l’aumento del prezzo del petrolio e dei prodotti alimentari è un problema globale, e che le soluzioni dovrebbero essere cercate a livello internazionale.</p>
      <p sl="sl">Vorrei anche menzionare che alla riunione del Consiglio “Affari generali e Relazioni esterne” di questa settimana, abbiamo approvato il programma dei 18 mesi delle tre Presidenze future. Il loro lavoro nel Consiglio includerà compiti che riguardano il modo di trattare efficacemente la questione dell’aumento dei prezzi dei prodotti alimentari e del petrolio.</p>
      <p sl="sl">Vorrei concludere dicendo che per affrontare i cambiamenti suddetti abbiamo bisogno di politiche coordinate, nell’UE e a livello internazionale. Dobbiamo essere attenti a non creare nuovi squilibri e problemi con queste politiche. Nell’affrontare queste questioni scottanti, dobbiamo anche puntare alla collaborazione costruttiva del Parlamento europeo, in particolare in sede di discussione delle necessarie proposte legislative.</p>
    </intervention>
    <intervention id="3-250" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − Signora Presidente, per me ogni giorno inizia con un controllo di routine del prezzo del petrolio e di recente le notizie sono andate più o meno in una direzione: il prezzo del petrolio sta diventando sempre più alto, Negli ultimi tre anni, il prezzo del petrolio in dollari USA si è più che triplicato. Per l’UE, con una quota del 37 per cento di consumo energetico proveniente dal petrolio, è facile comprendere l’impatto reale e potenziale dell’elevato prezzo del petrolio sulle nostre economie e sui cittadini.</p>
      <p sl="en">Assistiamo a una diminuzione costante della nostra produzione – ed è tuttora notevole –, ma questa diminuzione si registra fin dalla fine degli anni ‘90. Un aumento continuo delle importazioni incrementa la nostra dipendenza e la somma che stiamo pagando per acquistare risorse energetiche sta aumentando costantemente.</p>
      <p sl="en">Questo ha un effetto diretto sui nostri cittadini e sulle imprese. L’aumento del prezzo del petrolio crea inflazione e quell’impatto è già evidente. Il contributo dell’energia all’aumento dell’indice dei prezzi nel quarto trimestre del 2007 ha raggiunto una media dello 0,8 per cento nella zona euro. Questo comporta impatti diretti e tangibili sui nuclei familiari e su una serie di settori economici, non ultimi quelli che non possono trasferire il prezzo dell’energia sul consumatore finale.</p>
      <p sl="en">L’aumento del prezzo dei carburanti per i motori e per il riscaldamento dei nuclei familiari fra l’aprile 2007 e l’aprile 2008 ha superato di gran lunga la crescita generale dei prezzi al consumo. Ad esempio, i prezzi dei carburanti per trasporto sono aumentati in media del 12,7 per cento rispetto alla media dell’inflazione del 3,6 per cento. I nostri cittadini più vulnerabili sono di nuovo quelli più colpiti.</p>
      <p sl="en">Nel settembre 2005 vi parlavo già dell’aumento del prezzo del petrolio e ho presentato un piano strutturato su cinque punti. Da allora, abbiamo lavorato su un’intera serie di nuove proposte per iniziare a rispondere alla sfida dell’aumento del prezzo del petrolio in materia di efficienza energetica, automobili, qualità dei combustibili, energie rinnovabili. Come conseguenza di queste politiche, possiamo aspettarci una diminuzione graduale del consumo di petrolio nell’UE nei prossimi anni. Adesso, per gli ultimi tre anni si registra un consumo più o meno stabile e è iniziata la fase del passaggio a trasporti più puliti e più efficienti che usano fonti energetiche rinnovabili.</p>
      <p sl="en">Dobbiamo fare di più e di certo non dovremmo sottovalutare i problemi derivanti dagli elevati prezzi dell’energia per i nostri cittadini, in particolare i nuclei familiari e le imprese più vulnerabili. Questa è già una buona base sui cui sviluppare ulteriormente la migliore risposta politica possibile alla sfida. Il fatto che il prezzo del petrolio abbia continuato ad aumentare non significa che le nostre politiche siano fallite. Sono convinto che senza i nostri ambiziosi obiettivi in materia di clima e di energia, la situazione sarebbe stata ancora più difficile. Ma, come risulta chiaramente dalle ultime tendenze, abbiamo bisogno di accelerare ulteriormente i nostri sforzi.</p>
      <p sl="en">Vorrei soffermarmi adesso sui fattori a lungo termine che incidono sul mercato del petrolio. In parole semplici, stiamo lasciando l’epoca del petrolio economico e dell’energia economica in generale. La domanda globale di energia sta crescendo e l’Agenzia internazionale per l’energia stima che potrebbe aumentare di più del 50 per cento entro il 2030. In particolare, le economie emergenti stanno consumando sempre più energia.</p>
      <p sl="en">D’altro canto, non è per nulla chiaro se vi sarà una produzione di petrolio sufficiente a soddisfare la domanda globale. Gli esperti dicono che geologicamente vi sono ancora risorse sotterranee sufficienti per i prossimi 40-50 anni. Come ha dichiarato l’Agenzia internazionale per l’energia, non è certo se i paesi produttori hanno l’abilità o la volontà di accelerare la produzione per soddisfare gli aumenti inevitabili e continui della domanda globale di petrolio.</p>
      <p sl="en">L’epoca dell’energia economica è finita, in un momento in cui, a causa del cambiamento climatico, abbiamo in ogni caso l’obbligo assoluto per le generazioni future di passare a fonti energetiche pulite, senza carbonio, per il riscaldamento, l’elettricità e i trasporti. Questa è la sfida che affrontiamo. E’ necessaria una risposta chiara. Ma, prima di parlare delle misure a lungo e medio termine, vorrei menzionare alcune azioni a breve termine che alleggeriscono l’impatto sui consumatori.</p>
      <p sl="en">Gli effetti sui gruppi più vulnerabili devono essere mitigati nel più breve tempo possibile, laddove necessario attraverso misure sociali. Il sostegno alle famiglie più povere può essere giustificato e necessario, ma deve essere mirato. Nel contempo, dovremmo essere molto cauti per quanto riguarda i cambiamenti dei regimi fiscali. L’esperienza ha dimostrato che tali misure, seppur politicamente molto attraenti, di fatto, rendono difficile la transizione nel più lungo periodo all’adeguamento all’aumento dei prezzi energetici e al risparmio di carbonio. E’ molto meglio mirare gli aiuti laddove sono realmente necessari.</p>
      <p sl="en">In termini di ulteriore sviluppo dell’approccio a lungo termine dell’UE per affrontare la sfida, le nostre politiche energetiche esistenti sono considerate da molti come “guide mondiale”. La Commissione ha sempre insistito che il suo recente pacchetto climatico ed energetico conteneva gli obiettivi combinati di sostenibilità, sicurezza di approvvigionamento e competitività, un fatto questo che diviene più chiaro con il tempo.</p>
      <p sl="en">Vorrei approfondire gli elementi più importanti di queste politiche, già in atto o sotto esame in quest’Aula: il progetto di direttiva che garantisce il 20 per cento di energie rinnovabili nel nostro consumo energetico finale entro il 2020; le nuove regole per ampliare e rafforzare il sistema dell’UE per lo scambio delle emissioni (ETS), affinché soddisfi il nostro obiettivo del 20 per cento di riduzione dei gas serra entro il 2020, e la definizione dell’ETS quale motore del cambiamento; la proposta di ridurre le emissioni di CO2 provenienti dalle automobili e la direttiva sulla qualità dei carburanti che obbligherà i fornitori di petrolio a ridurre progressivamente il loro consumo di CO2 e di energia nei prodotti che vendono; e, cosa più importante, il piano d’azione per l’efficienza energetica, che copre tutti i settori a tutti i livelli, dal partenariato internazionale per la cooperazione sull’efficienza energetica al patto dei sindaci a livello locale, a specifiche misure quali l’etichettatura dei prodotti di consumo o requisiti per l’efficienza energetica degli edifici.</p>
      <p sl="en">Praticamente tutte le misure menzionate nel piano d’azione per l’efficienza energetica sono vantaggiose in termini di costi a 60 dollari statunitensi per barile di petrolio.</p>
      <p sl="en">Questo rappresenta un inizio, ma dobbiamo fare di più. La Commissione continuerà quindi il lavoro a livello internazionale, in particolare il dialogo costruttivo fra i principali paesi produttori e consumatori di petrolio, quali l’incontro di Jeddah che si terrà questa settimana in Arabia Saudita o il dialogo UE-OPEC la prossima settimana. Esaminerà il funzionamento dei mercati del petrolio e dei prodotti petroliferi nell’Unione europea e avanzerà proposte per una possibile azione politica futura nella seconda revisione strategica sull’energia alla fine di quest’anno. Aiuterà i paesi in via di sviluppo importatori di petrolio a mitigare gli impatti a breve termine degli elevati prezzi dei carburanti e degli alimenti e a favorire miglioramenti strutturali nel loro rendimento energetico e l’uso di carburanti alternativi. Imprimerà maggiore slancio agli sforzi tesi all’efficienza energetica.</p>
      <p sl="en">Questa rimarrà la ma più importante priorità. Significa avere una migliore legislazione interna all’UE. Significa anche spingere per un partenariato internazionale sull’efficienza energetica più efficace, che è stato adottato la scorsa settimana al G8 “Energia” in Giappone su iniziativa dell’Unione europea.</p>
      <p sl="en">La legislazione esistente in materia di efficienza energetica e i miglioramenti che presenterò nei prossimi mesi sugli edifici, l’etichettatura e norme minime sui prodotti sono realmente importanti, ma devono essere viste solo come una delle numerose misure necessarie. La sfida reale è l’attuazione efficace di politiche sull’efficienza energetica a livello nazionale, regionale e locale nell’Unione europea. La Commissione svolgerà un ruolo di rilievo, aiutando gli Stati membri a soddisfare queste sfide.</p>
      <p sl="en">Parlo dei biocarburanti perché spesso di discute della questione. Nel progetto di direttiva sulle energie rinnovabili, noi incorporiamo l’impegno del Consiglio europeo di garantire che il 10 per cento dei trasporti dell’UE siano azionati da carburante rinnovabile entro il 2020. Va osservato che questo 10 per cento può essere coperto da biocarburanti o da elettricità provenienti da fonti rinnovabili, o aumentando l’efficienza energetica della flotta.</p>
      <p sl="en">Sono convinto che l’UE possa e debba produrre i biocarburanti che utilizza in modo sostenibile e responsabile, senza incidere sui livelli di produzione globale di alimenti. A tal fine si può agire in modo sostenibile usando terreni precedentemente messi a riposo nell’UE, migliorando i raccolti in modo sostenibile, investendo nella tecnologia per i biocarburanti di seconda generazione, e lavorando insieme con i paesi in via di sviluppo per garantire che i biocarburanti integrino la produzione di alimenti, senza sostituirla. Con tale approccio, lo sviluppo di carburanti alternativi puliti per il trasporto deve fare parte della risposta dell’UE alle sfide del prezzo del petrolio e del cambiamento climatico.</p>
      <p sl="en">L’Unione europea dovrà proseguire i suoi sforzi internazionali e il suo dialogo con i partner principali. Il G8 della scorsa settimana e l’incontro di Jeddah sul prezzo del petrolio di questa settimana mostrano che la questione è in cima all’agenda politica. Dovremmo usare la credibilità che stiamo costruendo e guidare l’azione internazionale per sfruttare il potenziale dell’efficienza energetica e della produzione di energia pulita nel mondo, e consentire il funzionamento di mercati globali dei prodotti di consumo efficienti e affidabili.</p>
      <p sl="en">Tuttavia, l’azione inizia a casa, e un nuovo impulso per l’energia rinnovabile e l’efficienza energetica è vantaggioso non solo per il clima, ma anche per la nostra economia.</p>
      <p sl="en">Vi è un futuro energetico per noi tutti. Questo futuro molto probabilmente sarà strutturato su diversi modelli di produzione, consumo e comportamento. Come per il cambiamento climatico, è necessario agire adesso e la Commissione partecipa a pieno titolo.</p>
    </intervention>
    <intervention id="3-251" speaker_id="33775" name="Jean-Pierre Audy" is_mep="True" mode="spoken">
      <p sl="fr">a nome del gruppo PPE-DE. – Signora Presidente, signor Presidente in carica del Consiglio, signor Commissario Piebalgs, onorevoli colleghi, cerchiamo di avere una certa immaginazione. Tutte le idee, compresa quella del Presidente della Repubblica francese, Nicolas Sarkozy, che miramo a limitare l’aliquota massima di IVA, sono rispettabili e devono essere studiate. Io vorrei presentarvene un’altra.</p>
      <p sl="fr">Il petrolio è un combustibile fossile presente in quantità limitata e l’aumento del suo prezzo è irreversibile e durevole. Ma ciò che causa le difficoltà, al di là dell’aumento stesso, è la maniera brutale con cui le importanti variazioni del costo mondiale del barile di petrolio greggio incidono sulle nostre economie. Così, mi chiedo se l’Unione europea, senza nascondere le realtà legate all’aumento stesso, non potrebbe garantire una stabilità dei prezzi secondo una periodicità annuale, consentendo ai bilanci pubblici, in particolare quelli gestiti dagli Stati membri per la fiscalità e quelli delle collettività locali, e alle imprese nelle loro relazioni contrattuali legate al prezzo del petrolio e, più in generale, ai cittadini che hanno un loro bilancio domestico, di tenere meglio conto dei grandi cambiamenti relativi all’energia, senza subire la pressione quotidiana delle variazioni brutali del prezzo del petrolio greggio legate agli scmabi mondiali, alla speculazione e alla parità euro/dollaro.</p>
      <p sl="fr">E’ in questo contesto che propongo di studiare, signor Commissario, la creazione di uno strumento comunitario il cui scopo sarebbe garantire il prezzo del barile del petrolio greggio secondo il ciclo di bilancio abitualmente ammesso di un anno. Questo strumento potrebbe utilizzare tecniche finanziarie di acquisto/vendita di opzioni sul mercato mondiale ed essere utile alla lotta contro la speculazione.</p>
      <p sl="fr">Nel 2005, quando il prezzo era di 50 dollari al barile, avevo chiesto il suo parere, signor Commissario Piebalgs, e lei mi aveva risposto che l’idea era interessante, considerando però che la Commissione non era competente a regolare il prezzo del greggio, in particolare perché il mercato del petrolio è mondiale. Mi permetto di insistere perché un siffatto strumento comunitario, il cui funzionamento è un gioco da importo nullo nel lungo periodo e non necessita praticamente di alcun finanziamento, meriterebbe quanto meno di essere valutato, e ripeto, non per combattere le leggi del mercato che si impongono a noi, ma per regolare la brutalità della loro applicazione e assicurare un migliore impatto dell’aumento del petrolio greggio sulla catena dei prezzi nei settori interessati. La situazione della pesca, di cui discuteremo fra poco, è un esempio del tutto significativo.</p>
    </intervention>
    <intervention id="3-252" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE. – Signora Presidente, ho grande rispetto a livello personale per i due oratori del Consiglio e della Commissione. Tuttavia, credo che le proposte che abbiamo sentito oggi e negli ultimi giorni siano troppo poche e troppo tardive. Ad esempio, il documento della Commissione non fa menzione alcuna della parola “speculazione”. Non è che questo sia la causa principale dell’aumento dei prezzi, ma pubblicare un documento oggi, che non fa menzione della speculazione … Anche il G8 è più progressista della Commissione qui!</p>
      <p sl="de">Per quanto riguarda i profitti sostanziali che, anch’essi, ovviamente, non sono menzionati, ho chiesto al Commissario diverse volte, dato che apparentemente non vi è alcun modo per introdurre meccanismi di controllo, ho chiesto a lui di garantire, attraverso accordi volontari, che alcuni di questi profitti siano investiti in misure di risparmio energetico, per lo sviluppo di energie alternative e per la ricerca. Questo punto è discusso attualmente in Francia, ad esempio. Tuttavia, oggi il Commissario non ha fatto alcun commento sull’argomento e non è stato fatto niente.</p>
      <p sl="de">Sulla questione del risparmio energetico e la protezione dei consumatori, in linea di principio siamo d’accordo, ma le proposte della Commissione erano molto deboli. Sono stati necessari il Parlamento e la decisione di oggi, nel contesto della relazione Morgan, per creare un ampliamento sostanziale dei diritti dei consumatori, specialmente in relazione al risparmio energetico con contatori intelligenti, eccetera. Per quanto riguarda le misure sociali che il Commissario ha proposto, tutto quello che posso dire è che è stato evidente per qualche tempo che sono necessarie misure sociali.</p>
      <p sl="de">Abbiamo discusso dell’Irlanda oggi. Voglio essere franco: i cittadini sono molto nervosi è quando non hanno riscontro da Bruxelles sulle loro preoccupazioni specifiche e reali. Che i cittadini interessati siano pescatori nel settore delle PMI o consumatori socialmente svantaggiati, vogliono ottenere un certo tipo di messaggio da Bruxelles che li aiuti ad affrontare la difficile situazione. Ci aspettiamo segnali chiari dalla Commissione e dal Consiglio in quest’Aula, specialmente nei prossimi giorni.</p>
    </intervention>
    <intervention id="3-253" speaker_id="4740" name="Marco Cappato" is_mep="True" mode="spoken">
      <p sl="it">a nome del gruppo ALDE. – Signor Presidente, onorevoli colleghi, io non credo che bisogna seguire la strada proposta dal collega Audy. Non credo che sia il nostro compito quello di creare delle misure sul controllo dei prezzi. Credo che il Commissario abbia tracciato la linea di cui si può seriamente occupare l’Unione europea, cioè quella del nostro modello di sviluppo, delle energie rinnovabili e quindi semmai della necessità e dell’urgenza di rivedere gli obiettivi che sono stati fissati – del 20% sull’energia, del 10% sui trasporti – per farli ancora più ambiziosi, per occuparsene in tempi ancora più stretti.</p>
      <p sl="it">Purtroppo, come per esempio le politiche sul gas, sulle quali abbiamo votato oggi, ci dimostrano, sono gli Stati nazionali a opporsi a una vera politica europea di concorrenza e di mix delle fonti energetiche. Questo è il problema. Allora esiste evidentemente una questione di speculazione che può essere affrontata. Per la verità, anche su questa materia gli Stati nazionali si rifiutano di consegnare all’Unione europea un vero potere di regole sui mercati finanziari, ma a questo punto non chiediamo all’Europa di trovare delle scorciatoie per risolvere i guai che le politiche nazionali hanno creato. Energie rinnovabili, piani strategici a lungo termine: questo è quello che chiediamo, più veloce di quanto non si sia programmato.</p>
    </intervention>
    <intervention id="3-254" speaker_id="4432" name="Claude Turmes" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, propongo tre misure.</p>
      <p sl="fr">La prima: tassare le speculazioni. E’ incredibile! Siamo schiacciati dai costi, mentre i profitti di Total, Eon, Exxon e degli speculatori non sono mai stati così grandi. Personalmente vorrei che Juncker, il Presidente di ECOFIN, traduca in atti le sue parole. Si può facilmente imporre una tassa su tali profitti a livello nazionale, ma coordinato a livello europeo, e questi proventi sono milioni di euro che serviranno al mio secondo punto.</p>
      <p sl="fr">Punto due: in ogni paese, con questi proventi, creeremo fondi per compensare i casi estremi, i casi estremi di certi pescatori, i casi estremi di alcuni camionisti e del gran numero di famiglie che oggi hanno difficoltà a pagare le bollette. Non sovvenzionando l’energia direttamente, ma aiutandoli ad avere soldi per pagarle e, soprattutto, collegandole con l’efficienza energetica. Sono i poveri a non avere i soldi per pagare il frigorifero che consuma meno. Ecco dove bisogna intervenire.</p>
      <p sl="fr">Terzo punto: quali leader politici dobbiamo essere franchi con i nostri cittadini. La crisi che stiamo attraversando non è una difficoltà di secondo piano sul petrolio. E’ una crisi strutturale. Abbiamo un modello economico che è stata concepito per un miliardo di persone della classe media di Stati Uniti, Giappone, Europa. Questo modello economico si sta estendendo a milioni di altre persone della classe media in Cina, India, Nigeria, Africa del Sud, Messico, Brasile. Questo modello economico ha un problema innato perché non integra le risorse e l’inquinamento dell’ambiente. Quindi, signor Commissario, occorre essere più ambiziosi sull’efficacia energetica e la domanda che voglio porre è la seguente: il Consiglio non dovrebbe chiedere alla Commissione di presentare un pacchetto di misure in settembre per una grande iniziativa europea di investimento nell’efficienza energetica?</p>
    </intervention>
    <intervention id="3-255" speaker_id="23747" name="Gintaras Didžiokas" is_mep="True" mode="spoken">
      <p sl="lt">a nome del gruppo UEN. – La politica dell’UE sulla tassazione dei prodotti energetici è stata introdotta nel 1993. A quel tempo, il prezzo di un barile di petrolio era di 16 dollari statunitensi. Oggi che il prezzo del petrolio ha raggiunto 140 dollari statunitensi, sorge la questione se l’attuale politica dell’UE sulla tassazione dei prodotti energetici possa essere giustificata. I cittadini e le imprese dell’UE stanno pagando per acquistare il carburante molto più che in altre parti del mondo.</p>
      <p sl="lt">Questo perché, oltre all’IVA, pagano le accise, di cui l’UE sta chiedendo in realtà un ulteriore aumento; stiamo affrontando una situazione realmente paradossale – più costoso diventa il carburante, più denaro i governi pretendono dai loro cittadini. L’ondata di scioperi che ha colpito l’Europa è una chiara dimostrazione del crescente malcontento della sua popolazione in una situazione in cui nessuna misura viene presa a livello di UE. Questo è un segnale molto chiaro. Come possiamo non riuscire a notarlo o ignorarlo?</p>
      <p sl="lt">La Commissione e il Consiglio non pensano che sia tempo che la politica dell’UE sulla tassazione dei prodotti energetici sia rivista, specialmente in relazione alle accise, all’IVA e ai dazi all’importazione? Come può la Commissione giustificare il rigido messaggio che sta inviando alle persone, ovvero che dovrebbero imparare a convivere con l’aumento continuo dei prezzi dei carburanti? La Commissione ha considerato la possibilità che l’aumento continuo dei prezzi dei carburanti potrebbe minare la fiducia dei cittadini nell’UE, dato che quest’ultima sembra interferire con i tentativi dei governi dei loro paesi di prendere misure drastiche? I fatti addotti per scusare le omissioni e la mancata volontà di agire per quanto riguarda la tassazione meritano ogni critica.</p>
      <p sl="lt">L’idea che, con la riduzione delle tasse, la situazione non migliorerebbe o addirittura peggiorerebbe non è un argomento valido. A livello mondiale, il petrolio e i prodotti petroliferi sono acquistati non solo dai paesi europei. Non vi è petrolio che sia per l’Europa o non sia per l’Europa. I prezzi del petrolio sono globali; è solo che l’Europa impone tasse più elevate sui prodotti petroliferi, che stanno pesando fortemente sulle spalle dei suoi cittadini,. I dazi alle importazioni limitano la concorrenza.</p>
      <p sl="lt">Forse i cambiamenti della politica di tassazione non risolverebbero tutti i problemi, ma ci consentirebbero di reagire più rapidamente agli sviluppi del mercato e faciliterebbero la sopravvivenza in tempi duri. Non è abbastanza importante? Non vi è dubbio che abbiamo bisogno di altre misure a lungo termine. Accolgo con favore l’introduzione di queste misure, ma è necessaria un’azione decisa. I cittadini dell’UE non hanno bisogno di belle parole. Hanno bisogno delle giuste decisioni che consentano una risposta celere ai problemi che potrebbero sorgere. La politica di tassazione, specialmente la politica in materia di IVA, non è stata dettata da Dio. Deve essere cambiata quando non è più in linea con la situazione reale.</p>
    </intervention>
    <intervention id="3-256" speaker_id="28586" name="Dimitrios Papadimoulis" is_mep="True" mode="spoken">
      <p sl="el">a nome del gruppo GUE/NGL. – Mi perdoni, signora Presidente, ma le posizioni assunte dal Consiglio e dalla Commissione sono state deludenti. Non vi era nulla se non parole e nemmeno un accenno a misure concrete. Non sorprendiamoci, allora, dei “no” ai referendum in Irlanda, Francia e nei Paesi Bassi. Non sorprendiamoci che in paesi come il Belgio, dove le dimostrazioni si verificano raramente, migliaia di persone siano sul piede di guerra.</p>
      <p sl="el">Né il Presidente in carica del Consiglio né il Commissario hanno menzionato il profitto. Come dobbiamo agire al riguardo? Perché non imponete tasse? Perché non proponete una tassazione nazionale coordinata a livello di UE, dove una parte dei proventi sosterebbero le fonti rinnovabili di energia, energia pulita e programmi di risparmio energetico?</p>
      <p sl="el">Inoltre, signori rappresentanti della Commissione e del Consiglio, l’aumento del prezzo del petrolio avvantaggia i fondi statali perché le tasse raccolte dagli Stati membri aumentano di conseguenza. Quindi, gli strati sociali più poveri sono colpiti maggiormente dall’inflazione e dagli elevati prezzi. L’inflazione per i poveri è del 40-50 per cento superiore rispetto all’indice generale di inflazione. Parte del maggiore reddito delle tasse degli Stati membri dovrebbe quindi essere restituito come aiuto diretto agli strati più vulnerabili della società. Dobbiamo agire, non indugiare nella retorica.</p>
      <p sl="el">Nei vostri discorsi conclusivi, mi aspetto che ci spieghiate perché siete stati pronti a rigettare le proposte presentate dai governi di destra, come quella del Presidente Sarkozy, e non dei governi di sinistra. Pensate che il Presidente Sarkozy sia troppo comunista? Se qualcosa deve venire fuori da questa crisi di speculazione dei prezzi degli alimenti e del petrolio, è che l’ottuso neoliberalismo ha fatto il suo tempo. Stiamo aspettando che anche voi lo capiate.</p>
    </intervention>
    <intervention id="3-257" speaker_id="1985" name="Pervenche Berès" is_mep="True" mode="spoken">
      <p sl="fr">Signora Presidente, signor Presidente in carica del Consiglio, signor Commissario, apriamo oggi questo dibattito sulla base di una comunicazione che, in effetti, è una nota di circostanza della Commissione, trasformata in comunicazione di fronte all’emozione che suscita, nell’opinione pubblica, la realtà della situazione che vivono i nostri cittadini giorno dopo giorno.</p>
      <p sl="fr">Al G8, è stata sollevata la questione della speculazione sui mercati del petrolio. La realtà della situazione che viviamo, la conosciamo bene, se vogliamo andare al fondo delle cose, e Claude Turmes ha colto nel segno. La crisi petrolifera in cui ci dibattiamo e di fronte alla quale i nostri cittadini provano angoscia è uno degli elementi, uno dei segnali di questa seconda era della globalizzazione in cui siamo entrati, in cui gli squilibri mondiali nei quali ci troviamo hanno condotto a una deregolamentazione del sistema, che si manifesta innanzitutto con una crisi finanziaria negli Stati Uniti che si è propagata a una velocità incredibile sui nostri mercati e che si è trasformata in uno spostamento della bolla speculativa che ha colpito i mercati immobiliari verso il mercato delle merci, e in particolare il prezzo del petrolio, ma anche dei prodotti alimentari. Parallelamente, l’equilibrio fra offerta e domanda su questo mercato specifico ha fatto il resto.</p>
      <p sl="fr">Di fonte a questa situazione, l’Unione europea ha giustamente anticipato gli eventi l’anno scorso dotandosi di una strategia che definirei strategia dei quattro 20 per il 2020: 20 per cento in meno di consumo energetico, 20 per ceno in più di efficienza energetica, 20 per ceno in più di energie rinnovabili.</p>
      <p sl="fr">Ma come ogni volta, troviamo le stesse carenze Quando creiamo il mercato interno, dimentichiamo che, perché un mercato interno sia accettabile, è necessaria una dimensione sociale. Quando vogliamo realizzare un mercato europeo dei servizi, dimentichiamo che forse è necessario tenere conto della realtà dei diritti sociali degli Stati membri, e quando vogliamo dotare l’Unione europea di una strategia giusta in materia energetica per il lungo periodo, dimentichiamo che questo, per usare il linguaggio degli economisti, ha un costo di transizione e che alla domanda relativa a quali poteri di acquisto saranno i più colpiti, possiamo rispondere che saranno quelli delle categorie più modeste, quelle che sono più colpite dall’aumento del prezzo del petrolio.</p>
      <p sl="fr">Oggi vi sono diverse categorie di cui si parla molto, le professioni che sono le più esposte nel loro lavoro quotidiano – i pescatori, i trasportatori stradali –, ma dietro queste vi sono anche tutte quelle famiglie modeste che, nel loro bilancio quotidiano, sono le prime a essere colpite perché per quelle famiglie il bilancio per l’alloggio o il bilancio per i trasporti sono immediatamente colpiti dall’aumento del prezzo del petrolio, in proporzioni più importanti che rispetto alle tasche degli speculatori che si accaparrano i proventi dell’aumento del prezzo del petrolio.</p>
    </intervention>
    <intervention id="3-258" speaker_id="23691" name="Jelko Kacin" is_mep="True" mode="spoken">
      <p sl="sl">Il rapido aumento del costo dei carburanti sta frenando i trasporti in Europa e nel mondo. I trasportatori stanno dimostrando con rabbia, i pescatori chiedono compensazioni, e i trasporti diventano sempre più costosi. I costi stanno letteralmente fermando il trasporto di merci. La cosa più spaventosa è che, accanto a questi prezzi, il costo per la produzione di petrolio è in realtà minimo. I costi di produzione sono letteralmente trascurabili.</p>
      <p sl="sl">Il trasporto di persone è l’essenza della libera circolazione delle persone ed è una condizione preliminare per la libera circolazione delle merci. I costi del carburante costituiscono una seria minaccia innanzitutto per il trasporto aereo, che è il più vulnerabile ai costi. Questo vale in particolare per i vettori a basso costo, che hanno consentito a nuovi gruppi di cittadini di scoprire l’Europa e il mondo. La crisi per i vettori a basso costo, che potrebbe verificarsi quest’autunno, non colpirà solo il turismo, colpirà l’industria dell’aviazione, l’industria finanziaria e di conseguenza l’intera economia.</p>
      <p sl="sl">In tali circostanze, l’Unione europea deve mostrare che comprende le sfide e che sa rispondere a livello operativo. In tali circostanze, attraverso un’azione adeguatamente coordinata possiamo migliorare la posizione delle istituzioni dell’Unione europea e calmare la situazione nei mercati. Un momento di crisi finanziaria ed economica è un’opportunità per l’Unione europea di dimostrare che è un contesto utile, necessario ed efficace per le nostre economie e, in particolare, che le istituzioni europeo sono lo strumento giusto ed efficace per le nostre economie.</p>
    </intervention>
    <intervention id="3-259" speaker_id="4521" name="Charles Tannock" is_mep="True" mode="spoken">
      <p sl="en">Signora Presidente, l’elevato prezzo del petrolio e del gas rimarrà tale e dubito molto che rivedremo di nuovo il prezzo al di sotto di 80 dollari statunitensi al barile. L’Occidente è stato colto di sorpresa e ha sottovalutato l’aumento dei consumi in Cina e India, i sotto investimenti nelle tecnologie dell’esplorazione e dell’estrazione, l’inabilità – o mancanza di volontà, forse – dell’Arabia Saudita di aprire i suoi pozzi quale produttore influente, e i rischi geopolitici di paesi come Venezuela, Nigeria o Iraq.</p>
      <p sl="en">Qual è la risposta a mio avviso? Dobbiamo ovviamente consumare di meno, investire nelle energie rinnovabili e nelle nuove tecnologie come le automobili a celle di idrogeno e guardare se i biocarburanti, a livello del loro impatto globale, sono buoni o cattivi sotto il profilo delle emissioni globali e dell’inflazione alimentare per il mondo in via di sviluppo.</p>
      <p sl="en">Coloro che in quest’Aula, in particolare a sinistra, credono che dipenda tutto dalla speculazione hanno torto perché non si può ammassare il petrolio fisico in grandi quantità come speculatore e trarre profitto. Solo gli Stati Uniti d’America hanno la struttura per farlo.</p>
      <p sl="en">Infine, accolgo con favore la decisione dell’Italia di costruire un reattore nucleare che, mi auguro, sarà seguita da altri Stati membri dell’UE.</p>
    </intervention>
    <intervention id="3-260" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Dovremo fare i conti con il fatto che il prezzo del petrolio rimarrà elevato nel lungo periodo. L’Unione europea e gli Stati membri devono prepararsi per tutte le eventualità. Come ha detto il Commissario Piebalgs, dobbiamo investire molto di più nello sviluppo di tecnologie a basso consumo ed ecologiche, nelle energie rinnovabili e nella creazione di impianti di biogas, come dichiarato nella relazione che ho elaborato in veste di relatore. Sono importanti anche gli sforzi incentrati sul risparmio energetico, fra cui il miglioramento dell’isolamento domestico, ad esempio. Non abbiamo soluzioni magiche e non possiamo trattenere l’energia ai nostri confini; nel contempo, tuttavia, dobbiamo anche cercare soluzioni a breve termine. Vorrei chiedere alla Commissione europea di consentire agli Stati membri, inclusa l’Ungheria, di ridurre temporaneamente le accise sul diesel, perché gli Stati Uniti hanno un enorme vantaggio competitivo al riguardo. Grazie per la vostra attenzione.</p>
    </intervention>
    <intervention id="3-261" speaker_id="28268" name="Danutė Budreikaitė" is_mep="True" mode="spoken">
      <p sl="lt">Una soluzione genuina al problema può essere raggiunta, senza dubbio, solo con misure a lungo termine. Tuttavia, alcuni potrebbero non essere in grado di sopravvivere talmente a lungo da vedere i risultati di tali misure. Per quanto riguarda le misure a breve termine, la sola proposta è stata quella di dare aiuti alle famiglie povere. Tuttavia, se il commercio, il sistema dei trasporti, i pescatori, le piccole e medie imprese e l’agricoltura falliscono, le misure a breve termine sarebbero necessarie per moltissime persone.</p>
      <p sl="lt">Le accise sono state introdotte per i carburanti, il petrolio minerale, nel 1992. Nel 2004 le tasse sono state applicate all’intero sistema energetico. Ciò significa forse che la tassazione non ha alcuna influenza? La tassazione ha un enorme impatto e a mio avviso è molto importante consentire una riduzione delle accise fino all’attuazione di misure a lungo termine.</p>
      <p sl="lt">Un’altra cosa – non si è menzionato l’idrogeno come fonte nuova (o rinnovabile). Si sa che la Cina e il Canada lo usano per azionare le automobili, mentre il Giappone lo usa per riscaldare gli edifici.</p>
    </intervention>
    <intervention id="3-262" speaker_id="31123" name="Pedro Guerreiro" is_mep="True" mode="spoken">
      <p sl="pt">Data l’impennata dei prezzi del petrolio e tenendo a mente i suoi effetti devastanti sulle persone e sulle imprese, i trasporti, la pesca, l’agricoltura e l’industria, non si può dimenticare che le grandi compagnie petrolifere hanno registrato un aumento massiccio dei loro profitti, sostanzialmente come risultato della pratica della speculazione dei prezzi che è basata sulla valutazione speculativa di stock di petrolio acquistati a buon mercato.</p>
      <p sl="pt">Sono quindi necessarie misure per combattere questa scandalosa speculazione, in particolare la proposta che abbiamo presentato per introdurre una tassa in ciascuno Stato membro che si applicherà solo ai guadagni speculativi derivanti dall’effetto stock e che li trasformeranno in proventi statali. Questi proventi devono poi essere distribuiti fra i settori economici più colpiti in ciascuno Stato membro.</p>
    </intervention>
    <intervention id="3-263" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, l’Europa e il mondo intero si trovano adesso in una situazione in cui il prezzo del petrolio può determinare non solo la crescita economica, ma anche l’ampiezza della crisi che sta iniziando a farsi sentire nel mercato dei prodotti alimentari e nel settore della pesca. E’ probabile che nel settore dei trasporti sorgeranno dei problemi molto presto.</p>
      <p sl="pl">Quale azione è richiesta? Nel lungo periodo, dovrebbe essere sviluppata una politica energetica stabile con un’ampia base. Vi è stato un acceso dibattito sull’argomento nell’Unione e in quest’Aula. Nel breve periodo, gli aiuti dovrebbero essere diretti a settori specifici. A titolo d’esempio, posso menzionare gli aiuti mirati agli agricoltori, ai pescatori e ai trasportatori. Gli aiuti dovrebbero essere resi disponibili già nel secondo semestre di quest’anno. Vorrei sottolineare che mi riferisco a aiuti specifici mirati in un tempo specifico dell’anno. Si dovrebbe anche agire per limitare la speculazione e le pratiche monopolistiche.</p>
      <p sl="pl">Infine, dovremmo riconoscere che è necessaria una revisione della politica fiscale, sia a livello di Unione che di singoli Stati membri.</p>
    </intervention>
    <intervention id="3-264" speaker_id="5570" name="José Ribeiro e Castro" is_mep="True" mode="spoken">
      <p sl="pt">Vorrei congratularmi con il Commissario per la sua dichiarazione, che sottolinea l’importanza dell’energia nucleare e la sua assoluta trasparenza.</p>
      <p sl="pt">I numeri non ingannano: i prezzi del petrolio e del gas continueranno a salire, la pressione creata dal consumo mondiale di energia continuerà ad aumentare; il nostro fabbisogno energetico continuerà a crescere, eppure nello stesso tempo non possiamo non rispettare le nostre responsabilità, in particolare l’urgente necessità di lottare contro le emissioni di CO2 .</p>
      <p sl="pt">Di conseguenza, l’energia nucleare deve essere sull’agenda e noi non possiamo evitarlo. Non possiamo escludere ogni fonte significativa di energia dal mix energetico, in particolare laddove questa è pulita e sicura. Ovviamente, abbiamo bisogno delle energie rinnovabili, ma non è abbastanza. Sì, abbiamo bisogno dell’efficienza energetica, ma non è abbastanza. Sì, abbiamo bisogno di buoni biocarburanti, ma non è abbastanza.</p>
      <p sl="pt">Dobbiamo quindi fare una scelta: o l’energia nucleare è cattiva e dobbiamo bandirla oppure, se non è bandita perché è sicura e perché la tecnologia e la scienza hanno compiuto progressi, ognuno deve beneficiare della sua produzione.</p>
      <p sl="pt">Dobbiamo avere un piano per il futuro o finiremo con l’andare dalla padella nella brace e poi al disastro totale.</p>
    </intervention>
    <intervention id="3-265" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Gli effetti dell’aumento del prezzo del petrolio e del gas naturale sono già avvertiti in tutte le attività economiche e nei programmi sociali e raggiungeranno i massimi livelli il prossimo inverno. A ragione, la Commissione europea discute di soluzioni strutturali tese a risparmiare e a diversificare l’energia. Tuttavia, nell’economia europea occorrono cambiamenti fondamentali; infatti, stiamo discutendo di una nuova struttura tecnologica della struttura europea, che deve essere ottenuta nel medio e lungo termine. Per questo motivo, penso che la Commissione europea debba rivedere e riesaminare la previsione finanziaria per il 2007-2013 per aumentare gli sforzi a favore di nuove tecnologie e investimenti in campo energetico.</p>
    </intervention>
    <intervention id="3-266" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Ho menzionato, nel mio discorso di apertura, i risultati di organi competenti secondo cui le cause dell’elevato prezzo del petrolio sono strutturali per natura. Si tratta di un risultato importante.</p>
      <p sl="sl">In questo dibattito, l’influenza della speculazione è stata citata diverse volte. Non desidero negarla né minimizzarla, ma vorrei sottolineare che la speculazione in sé non porta all’aumento dei prezzi energetici, a meno che non esistano motivi strutturali. E ve ne sono. Ciò richiede misure a più lungo termine.</p>
      <p sl="sl">L’era dell’energia economica, almeno quella delle fonti fossili, è probabilmente finita da lungo tempo. Questo, a sua volta, richiede un’azione a lungo termine dell’Unione europea, che ho già menzionato e che andrà in due direzioni. La prima: aumentare l’efficienza energetica e in questo modo ridurre il nostro consumo, fra l’altro. A sua volta sarà ridotta la dipendenza dell’Europa e dell’economia europea dall’energia importata da fonti fossili. La seconda direzione: la diversificazione e, specialmente, un’azione verso fonti di energia rinnovabili. Qui concordo con l’onorevole Papadimoulis, che si deve investire di più in fonti energetiche rinnovabili, ma sono incoraggiati più grandi investimenti proprio agli elevati prezzi dei combustibili fossili. Se quei prezzi tornano a essere economici, se li rendiamo economici con un abile colpo di mano, ridurremo il motivo per finanziare e investire in fonti rinnovabili.</p>
      <p sl="sl">Indipendentemente dal fatto che esiste un ampio consenso sulla necessità di adottare misure a lungo termine, non possiamo di certo dimenticare i problemi a breve termine che stiamo affrontando. Sono stati menzionati e io li ribadirei ancora una volta. L’elevato prezzo del petrolio è un problema particolare per gli strati più poveri della nostra Unione, è un problema particolare per i pescatori – e un dibattito su questo argomento sarà tenuto nel prossimo punto all’ordine del giorno – ed è un problema particolare per i trasportatori. Qui, ovviamente, ha senso studiare, considerare e adottare misure appropriate.</p>
      <p sl="sl">Fra queste misure non escluderemmo ovviamente la revisione della tassazione nell’Unione europea. Posso dire che il Consiglio esprimerà l’aspettativa di ricevere proposte dalla Commissione europea sulla questione, ovvero la tassazione dei prodotti energetici.</p>
      <p sl="sl">Consentitemi di concludere con il pensiero seguente. Credo che questo dibattito sia stato tenuto in un momento molto opportuno; il giorno prima dell’inizio dell’incontro del Consiglio europeo, nel quale uno dei punti principali di discussone sarà l’elevato prezzo del petrolio.</p>
    </intervention>
    <intervention id="3-267" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − Signora Presidente, è stato un dibattito affascinante e mi dispiace davvero che il tempo sia trascorso così rapidamente.</p>
      <p sl="en">Così come mi impone il mio lavoro, sono stato nei luoghi in cui si produce il petrolio: il Mar Caspio, il mare di Barents. l’Arabia Saudita. Credo che uno dei nostri errori sia pensare che è facile produrre. Costa miliardi e in ambienti molto difficili. I costi sforano, si procurano danni locali all’ambiente e le persone sono scontente di una serie di progetti. E’ molto chiaro quindi che, se parliamo di questioni petrolifere, non dovremmo cercare i responsabili, ma dovremmo cercare di trovare risposte adeguate nell’Unione europea. Se crediamo che questo stesso approccio potrebbe giovare a tutti, dovremmo seguirlo.</p>
      <p sl="en">Non esistono sono misure magiche. L’efficienza energetica è la misura numero uno. Senza di essa, il mondo avrà prezzi molto più elevati. E’ chiarissimo.</p>
      <a text="(Brusii dai banchi)"/>
      <p sl="en">Bene, stiamo facendo molto. L’energia rinnovabile e le fonti alternative come il nucleare sono importanti anche per alleviare il problema. Sono necessari investimenti nella nuova tecnologia, e per il settore è fondamentale affrontare misure strutturali, non solo sovvenzioni: sovvenzione è prendere da una tasca per mettere in un’altra tasca. Ad esempio, per quanto riguarda il dibattito di stasera sulla pesca, chiederei perché i pescatori non possono trasferire l’aumento del prezzo del carburante sul prezzo del pesce, perché questa è la questione fondamentale: cosa accade, cosa lo impedisce? Ciò significa che dovremmo affrontare misure settoriali.</p>
      <p sl="en">A livello globale, credo che sia molto chiaro cosa stiamo cercando di fare, per cercare di eliminare la politica OPEC di bloccare le forniture al mercato, di non consentire, in molti casi, alle compagnie occidentali di recarsi nei loro luoghi con la tecnologia e la conoscenza utili per la produzione del petrolio e quindi creare un’offerta migliore. Le nazioni industrializzate dovrebbero avere un ruolo guida nell’efficienza energetica e la mia proposta di partenariato internazionale è stata adottata dal G8. Ma poiché tutti si aspettavano che il prezzo del petrolio sarebbe sceso a 9 dollari statunitensi al barile, il mondo era in ritardo, e adesso sappiamo che dovremmo seguire questa politica.</p>
      <p sl="en">Per quanto riguarda la protezione dei consumatori, credo che la Commissione sia stata sempre molto coerente al riguardo. Ho molti casi di infrazione, dove i paesi non hanno nemmeno informato la Commissione, come è loro dovere, degli obblighi del servizio pubblico, significando che i documenti giuridici adottati dopo la proposta della Commissione contengono tutti gli elementi necessari e dovrebbero essere attuati.</p>
      <p sl="en">Credo che la risposta della Commissione e quella del Consiglio siano equilibrate e giuste. Ogni elemento del mercato ha il suo ruolo. So che nessuno ama difendere gli speculatori, ma qual è il ruolo futuro del mercato? Indica dove potrebbe andare il prezzo e consente di effettuare investimenti. Bene, potrei dire, “tassiamo tutti di più” – possiamo aumentare le tasse del 100 per cento per tutti, ma significherà che perderemo l’incentivo a investire. Cerchiamo invece di prevedere incentivi per gli investimenti, consentiamo modi positivi per fare investimenti. Ecco ciò che dobbiamo fare.</p>
      <a text="(Brusii dai banchi)"/>
      <p sl="en">Che siano le compagnie dell’Arabia Saudita, Saudi Aramco, che dovremmo tassare, oppure Gazprom, non possiamo tassarle perché hanno una legislazione nazionale in materia fiscale. Per quanto riguarda le compagnie europee, non abbiamo oggi compagine che lucrano un enorme profitto attivo a causa del petrolio e del gas.</p>
      <a text="(Brusii dai banchi)"/>
      <p sl="en">Hanno anche dovuto investire in altri progetti e se conoscete di queste compagnie, dovreste menzionarle. Se conoscete queste compagnie che hanno questa vita così bella …</p>
      <a text="(Brusii dai banchi)"/>
      <p sl="en">E.ON non lavora nel petrolio. Eni lavora nel settore petrolifero, ma investe miliardi in progetti, ad esempio per South Stream, per i progetti in Kashagan – investe miliardi – e in Libia. Ogni compagnia ha un suo ruolo nel mercato.</p>
      <p sl="en">Signora Presidente, è un dibattito fantastico. Sono lieto che avremo la possibilità di tornare sull’argomento perché non vi sono risposte semplici. Ma io credo che la nostra proposta sia bilanciata e sia quella giusta.</p>
    </intervention>
    <intervention id="3-268" speaker_id="4313" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-269" speaker_id="28257" name="Ivo Belet" is_mep="True" mode="written">
      <p sl="nl">L’elevato prezzo del petrolio fa male a tutti noi, ma i gruppi di popolazione più vulnerabili con un reddito basso saranno colpiti di sicuro più duramente. Il Vertice europeo deve inviare domani un segnale forte che le misure a favore dei più deboli della società sono realmente giustificate e necessarie.</p>
      <p sl="nl">Una riduzione dell’IVA o delle accise non è una soluzione ovvia, questo è comprensibile, perché potrebbe spingere i produttori di petrolio a imporre prezzi ancora più elevati.</p>
      <p sl="nl">Ma forse possiamo agire in modo diverso. Forse dobbiamo procedere ad uno spostamento dei prelievi, di modo che i biglietti aerei, in particolare, siano più costosi (dall’autunno, ad esempio), attraverso un’imposta, e che i relativi proventi siano utilizzati per alleggerire le fatture del riscaldamento per le persone che hanno redditi bassi e medi.</p>
      <p sl="nl">Il surplus potrebbe essere destinato a fornire premi per isolare le case. E’ la soluzione relativamente più economica e più efficiente.</p>
      <p sl="nl">Investire nell’energia rinnovabile e nel risparmio energetico: ecco il nostro compito, di sicuro nel medio periodo. Ma nel frattempo dobbiamo trovare soluzioni quelli che versano nelle situazioni più difficili. L’Europa non può rimanere sorda nei loro confronti.</p>
    </intervention>
    <intervention id="3-992" speaker_id="1318" name="James Nicholson" is_mep="True" mode="written">
      <p sl="it">Il recente aumento esponenziale del prezzo del petrolio e il conseguente indebolimento dei prezzi dei combustibili stanno avendo un impatto estremamente negativo sulle imprese e sulle industrie dell’UE, Certo, questa situazione ha gravi conseguenze anche per il consumatore medio. I cittadini avvertono la morsa dell’aumento dei prezzi dei prodotti alimentari e dei combustibili e del ridotto potere d’acquisto.</p>
      <p sl="it">Concordo con la Commissione che dobbiamo puntare a ridurre il nostro consumo e la dipendenza dal petrolio e incentrare i nostri sforzi sulla promozione dell’efficienza energetica e sullo sviluppo di fonti energetiche rinnovabili.</p>
      <p sl="it">Tuttavia, questa è una soluzione a lungo termine. Per il momento, vanno compiuti passi pratici e tangibili per alleviare la pressione su gruppi quali gli agricoltori, i pescatori e i membri della società che sono più vulnerabili a questi aumenti dei prezzi. Anche se le misure a breve termine, come i tagli fiscali, esulano dalla competenza dell’UE, l’Unione deve assumere un ruolo guida e incoraggiare i governi nazionali ad attuare soluzioni. L’attuale situazione è insostenibile e devono essere compiuti sforzi per affrontarla.</p>
    </intervention>
  </section>
  <section id="creitem24" title="12. La crisi del settore della pesca in seguito all’aumento del prezzo del gasolio (discussione)">
    <intervention id="3-271" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca:</p>
      <p sl="unknown">l’interrogazione orale dell’onorevole Philippe Morillon, a nome della commissione per la pesca, al Consiglio, sulla crisi del settore della pesca in seguito all’aumento del prezzo del gasolio (O-0063/2008 – B6-0162/2008), e</p>
      <p sl="unknown">l’interrogazione orale dell’onorevole Philippe Morillon, a nome della commissione per la pesca, alla Commissione, sulla crisi del settore della pesca in seguito all’aumento del prezzo del gasolio (O-0064/2008 – B6-0163/2008).</p>
    </intervention>
    <intervention id="3-272" speaker_id="4332" name="Philippe Morillon" is_mep="True" mode="spoken">
      <p sl="fr">autore. – Signora Presidente, concederò al Commissario Borg il tempo di accomodarsi. La presente interrogazione orale è stata sollecitata dalla richiesta unanime di quei gruppi in seno alla commissione che ho l’onore di presiedere e mi fa piacere che venga dopo una discussione straordinariamente ricca, che ha affrontato molte questioni di carattere generale.</p>
      <p sl="fr">Signora Presidente, signor Presidente in carica del Consiglio, signor Commissario, mio padre nacque più di un secolo fa in un villaggio vicino a Saint Malo, che ho conosciuto nella mia giovinezza come un luogo pieno di vita dedito essenzialmente all’agricoltura e alla pesca. Oggi questo villaggio sta morendo di un cancro causato dalla proliferazione di cellule morte che sono le seconde case e la graduale scomparsa di tutte le attività che permettevano di vivere per più delle sole sei settimane di vacanza.</p>
      <p sl="fr">Non si tratta di un fenomeno isolato, ma di una situazione che si può osservare lungo praticamente l’intera costa dell’Europa e che ha indotto il Commissario Borg, al quale rendo omaggio, a proporre la politica marittima integrata, che dovrebbe consentirci di ristabilire, preservare e rivitalizzare le comunità che vivono sulle coste europee. Se questa decisione ha significato trasformare la DG PESCA in DG MARE non vuol dire necessariamente che l’Unione europea sia determinata a vedere sparire quelle risorse che i nostri pescatori hanno continuato a sfruttare nei mari e negli oceani.</p>
      <p sl="fr">Perché l’Unione europea ha solo due politiche comuni, ossia la politica agricola comune e la politica comune della pesca? Quando ci si interroga su questo punto, la risposta è semplice: per permettere al nostro continente di continuare a ottenere sufficienti quantità di prodotti alimentari dallo sfruttamento del suolo e dalla pesca nei mari. E’ pertanto in questi settori in cui l’impatto del massiccio aumento dei prezzi del petrolio potrebbero tradursi in conseguenze catastrofiche, e in particolare, ovviamente, nel settore della pesca. Questa professione, già pesantemente scossa dalla riduzione delle risorse, oggi è sostanzialmente minacciata di estinzione e questo spiega – benché non giustifichi – le violente manifestazioni di disperazione cui si sono lasciati andare alcuni dei suoi rappresentanti e che ancora continuano in certi posti.</p>
      <p sl="fr">Questo è il motivo per cui sono lieto, signor Commissario, che la sua commissione esecutiva abbia proposto alcune misure intese all’immediato salvataggio delle industrie maggiormente minacciate, autorizzando, in particolare, gli Stati membri a concedere una speciale esenzione temporanea dalle norme imposte per l’attuazione del Fondo europeo per la pesca in conformità di procedure che verranno discusse, signor Presidente in carica del Consiglio, il 24 giugno a Lussemburgo in occasione del prossimo Consiglio dei ministri dell’Agricoltura e della Pesca.</p>
      <p sl="fr">Non perdiamo di vista il fatto che l’Unione europea – e il pianeta in generale – deve riuscire a continuare a sfruttare mari e oceani per ottenere le risorse alimentari di cui ha bisogno. Non servirà a nulla preservare e proteggere le risorse ittiche se non ci sono più pescatori per catturarle. Questo è un elemento che, a mio avviso, giustifica le proposte dettagliate che copriranno non solo il breve periodo, ma anche il medio e il lungo periodo, proposte su cui siamo impegnati insieme, signor Commissario, in seno alla commissione per la pesca, proposte che saranno ulteriormente elaborate dagli altri miei colleghi e nel progetto di risoluzione che sarà messo ai voti domani.</p>
    </intervention>
    <intervention id="3-274" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Innanzi tutto desidero ringraziare l’onorevole deputato del Parlamento europeo, Philippe Morillon, per l’interrogazione posta a nome della commissione per la pesca. Mi permetto di sottolineare subito che la Presidenza slovena non ignora la portata del problema legato all’aumento dei prezzi dei combustibili e il loro impatto negativo sulla pesca nell’UE.</p>
      <p sl="sl">Vi posso comunicare che ieri il Presidente del Consiglio “Agricoltura e pesca”, il Ministro Iztok Jarc, si è incontrato con alcuni omologhi a Venezia, onde discutere dell’argomento. Insieme hanno valutato ed elaborato una serie di proposte volte a migliorare l’attuale situazione difficile del settore della pesca dell’UE, e che saranno dibattute nei prossimi giorni. Vorrei tuttavia far presente che tale realtà non si limita al solo comparto della pesca. Gli alti prezzi del carburante sono dannosi per tutte le attività in generale, tra cui l’agricoltura, i trasporti e la produzione.</p>
      <p sl="sl">La crisi ha innescato una serie di situazioni in tutti i settori. Si tratta quindi di una questione a carattere orizzontale, che comprende elementi che riguardano la politica di concorrenza, gli aiuti di Stato e le misure fiscali. Sono la gravità del problema e il suo impatto negativo sul settore della pesca dell’UE che hanno indotto la Presidenza slovena a inserire all’ordine del giorno del Consiglio “Agricoltura e pesca” in programma per la prossima settimana, come ha già ricordato l’onorevole Morillon.</p>
      <p sl="sl">Per i ministri rappresenterà un’occasione per esporre le rispettive opinioni in merito all’attuale situazione e per uno scambio di idee con il Commissario Borg sulle soluzioni più opportune. Inoltre, la Presidenza ha deciso di cambiare il tema della riunione informale dei direttori della pesca che si svolgerà in Slovenia alla fine del mese, affinché anche i direttori della pesca possano confrontarsi su questo tema scottante. Tutto questo avviene dopo che il Consiglio ha affrontato di recente nell’ambito delle sue numerose riunioni delle diverse aree la questione dell’aumento dei prezzi dell’energia, di cui abbiamo discusso con il precedente punto previsto all’ordine del giorno.</p>
      <p sl="sl">Permettetemi di illustrare più in dettaglio le conclusioni del Consiglio ECOFIN. Rispetto ai prezzi del petrolio, il Consiglio ha espresso preoccupazione per la loro continua ascesa, e ha esplorato eventuali soluzioni per affrontare le relative conseguenze socioeconomiche. Ha sottolineato la necessità di promuovere l’efficienza energetica e di fonti alternative di energia, aumentare la trasparenza dei mercati petroliferi, rafforzare la concorrenza sui mercati dell’energia e incoraggiare il dialogo con i paesi produttori di petrolio.</p>
      <p sl="sl">Nella stessa riunione, il Consiglio ha anche incoraggiato la Commissione a riesaminare ulteriormente i mercati collegati ai prodotti e a considerare possibili risposte politiche volte a limitare la volatilità dei prezzi. Come già evidenziato dalla Presidenza nel dibattito di questa mattina, il tema verrà trattato anche nel corso del Vertice del Consiglio europeo, che inizia domani.</p>
    </intervention>
    <intervention id="3-275" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, desidero ringraziare il presidente della commissione per la pesca, l’onorevole Morillon, per la sua domanda, che mi offre l’opportunità di parlare della crisi dei carburanti.</p>
      <p sl="en">Desidero sottolineare sin dall’inizio che sono lieto di constatare che le ottime relazioni tra la Commissione e la commissione per la pesca del Parlamento europeo si vanno rafforzando.</p>
      <p sl="en">Tornando alla questione specifica, sono consapevole delle difficoltà che deve affrontare il settore della pesca a causa dell’aumento vertiginoso del prezzo del carburante, un aumento che rappresenta una crisi strutturale e duratura e assume una dimensione molto particolare – sarei tentato di dire persino unica nel suo genere – per quanto attiene alla pesca. Permettetemi di spiegare il perché.</p>
      <p sl="en">Da molti anni la flotta dell’UE è preda di un circolo vizioso della sovraccapacità, della pesca eccessiva e della redditività in declino. Allo stesso tempo, i pescatori non hanno potuto trarre beneficio da forniture ridotte e aumenti dei prezzi al dettaglio per i prodotti della pesca. Di conseguenza, in molti segmenti i margini sono ridotti all’osso, il che rende il settore più vulnerabile di altri a una drastica impennata dei costi, come abbiamo visto nel caso del petrolio.</p>
      <p sl="en">La Commissione comprende la necessità di un’azione coordinata a livello dell’UE onde evitare una crisi pesante per il settore, e garantire che il problema non è semplicemente rinviato ma preso in considerazione seriamente. Questo significa non solo offrire la possibilità di un aiuto d’emergenza, ma anche impegnarsi ad affrontare definitivamente la questione basilare della sovraccapacità, che sta minando tutti i nostri tentativi di riportare il settore a una condizione sostenibile e redditizia.</p>
      <p sl="en">Per queste ragioni, come ha evidenziato l’onorevole Morillon, il Collegio ha approvato ieri in linea di principio il contenuto di un pacchetto di misure di emergenza, intese a far fronte alle immediate difficoltà socioeconomiche scatenate dal drammatico aumento del prezzo del petrolio e a esaminare i problemi strutturali di base della flotta europea. Credo che sia essenziale concentrare gli aiuti sulle flotte che più dipendono dal carburante e di conseguenza sono le più interessate dall’attuale problema della sovraccapacità.</p>
      <p sl="en">Proponiamo quindi che gli Stati membri introducano piani di adeguamento per la flotta (FAS), nel cui quadro verranno eliminate le restrizioni all’accesso ai premi di arresto permanente – ossia la demolizione. Per i pescherecci coperti da questi piani di adeguamento per la flotta sarebbero disponibili altri aiuti per l’arresto temporaneo e sarebbe prevista l’erogazione di un aiuto per il disarmo parziale in caso di sostituzione di un vecchio peschereccio con un peschereccio nuovo più piccolo e a più alta efficienza energetica. Sarebbero anche disposizioni per consentire riduzioni temporanee dei contributi socioprevidenziali dei lavoratori.</p>
      <p sl="en">Più nello specifico, gli aiuti all’arresto temporaneo sarebbero disponibili per tutti i pescherecci per un periodo massimo di tre mesi per tutto il resto del 2008, a condizione che i pescherecci in questione siano inclusi in un piano di ristrutturazione. Tali aiuti saranno adattati in modo da garantire il sostegno alla ricostituzione degli stock e/o condizioni di commercializzazione, laddove possibile.</p>
      <p sl="en">In base ad un’analisi economica più approfondita la Commissione valuterà se sia opportuno modificare il regime de minimis nel settore della pesca autorizzando la concessione di un massimale di 30 000 EUR per tre anni per nave anziché per impresa, all’interno di un massimale di 100 000 EUR per impresa.</p>
      <p sl="en">Sono previste anche alcune iniziative specifiche volte a promuovere il valore del pesce nei punti di prima vendita, e la Commissione ha in programma di riservare altri 20-25 milioni di euro del bilancio della PCP per finanziare progetti ad hoc in questo ambito, che vanno ad aggiungersi ai fondi disponibili a titolo del FEP. Dovrebbero inoltre essere introdotte misure finalizzate a incoraggiare il passaggio a tecnologie a risparmio energetico, ad attutire l’impatto socioeconomico della crisi, e a facilitare una riprogrammazione e l’erogazione dei fondi FEP.</p>
      <p sl="en">Il pacchetto di misure consisterà principalmente in deroghe temporanee alle norme del FEP, al fine di favorire un più rapido adeguamento della flotta comunitaria all’attuale situazione e dare un sollievo temporaneo che consenta di attenuare l’impatto socioeconomico nella fase di transizione.</p>
      <p sl="en">Presenterò il pacchetto in questione al Consiglio dei ministri della Pesca il 24 giugno a Lussemburgo nell’intento di adottare una proposta formale in materia entro luglio. Considerata la situazione eccezionale che deve affrontare il settore della pesca, confido di poter contare sull’appoggio del Consiglio e del Parlamento al fine di adottare tali misure il più rapidamente possibile.</p>
    </intervention>
    <intervention id="3-276" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE . – Signor Presidente, il gruppo del Partito popolare europeo ha sollecitato il presente dibattito in quanto ritiene che la nostra Istituzione non possa continuare a mostrare indifferenza alla luce della gravità della crisi.</p>
      <p sl="es">Penso che avessimo ragione, dato che solo ieri, e per la prima volta, la Commissione ha annunciato una serie di misure che questo Parlamento chiedeva da anni, alcune delle quali sono identiche a quelle contenute nella proposta di risoluzione comune.</p>
      <p sl="es">Come indicato in quest’ultima, il prezzo del carburante utilizzato dai pescatori è aumentato di oltre il 300 per cento negli ultimi cinque anni e di oltre il 38 per cento da gennaio, mentre i prezzi sono rimasti gli stessi da 20 anni, con diminuzioni in alcuni casi che raggiungono il 25 per cento a seguito dei massicci ingressi di importazioni, spesso costituite da prodotti della pesca illegale.</p>
      <p sl="es">Il mio gruppo ha sottolineato che non c’è alcun settore che possa sopravvivere in queste condizioni ed è il motivo per cui ha voluto riunire tutti oggi, compresi il Consiglio e la Commissione, al fine di saperne di più in merito a questo settore e di discutere del pacchetto di misure.</p>
      <p sl="es">Siamo particolarmente soddisfatti che le misure contemplino almeno un aumento degli aiuti de minimis che così passano a 100 000 euro, sebbene preferiremmo venissero assegnati per nave anziché per impresa, come richiesto da questo parlamento e come definito nella risoluzione comune.</p>
      <p sl="es">Siamo totalmente a favore delle riduzioni dei costi sociali e dell’annuncio di una maggiore flessibilità del Fondo europeo per la pesca (FEP) affinché tutti coloro che lo desiderano possano scegliere di ristrutturare le proprie imprese, sostituire i motori con altri più efficienti o ricevere aiuti addizionali, come ha indicato lei, per l’arresto temporaneo.</p>
      <p sl="es">Nondimeno riteniamo, signor Commissario, che ci sia un altro insieme di misure che meriterebbe la stessa attenzione e lo stesso livello di sviluppo al pari di quelle intese alla ristrutturazione del settore: mi riferisco alle misure orientate al mercato, quali la riforma dell’OCM, che consentono ai pescatori di svolgere un ruolo più incisivo nella definizione dei prezzi, misure più specifiche concernenti l’etichettatura e, soprattutto, misure che dimostrino la chiara volontà del Consiglio e della Commissione di contrastare la pesca illegale.</p>
      <p sl="es">Accogliamo pertanto con favore alcune delle misure che sono un passo nella giusta direzione, ma dobbiamo chiederci se avremmo potuto evitare al settore di trovarsi in una situazione così critica se fossimo intervenuti molto prima.</p>
    </intervention>
    <intervention id="3-277" speaker_id="4349" name="Rosa Miguélez Ramos" is_mep="True" mode="spoken">
      <p sl="es">a nome del gruppo PSE . – Signor Presidente, anch’io sono soddisfatta, e accolgo con favore, le misure annunciate dalla Commissione. Sembra che in alcuni casi vadano persino oltre rispetto a quanto richiesto dal Parlamento nella proposta di risoluzione. Il fatto che siamo riusciti a trovare uno spazio per una discussione su questo tema nel corso di una sessione così fitta di appuntamenti, indica quale importanza quest’Aula riservi alla problematica.</p>
      <p sl="es">Penso che in questi tempi in qualche modo instabili gli europei dovrebbero affrontare la crisi insieme ricorrendo a un meccanismo efficace ed equo, che potrebbe assumere la forma della tanto richiesta maggiore flessibilità del Fondo europeo per la pesca (FEP) che ci consentirebbe di adottare misure urgenti a livello comunitario.</p>
      <p sl="es">Le soluzioni su piano nazionale come quelle proposte da alcuni Stati membri non porterebbero altro che squilibri.</p>
      <p sl="es">Ci auguriamo, signor Commissario, che alla riunione del Consiglio dei ministri in programma il prossimo lunedì la Commissione riesca a concentrarsi su queste problematiche e a raggiungere un accordo con il Consiglio dei ministri su come utilizzare il FEP per aiutare i segmenti della flotta più colpiti.</p>
      <p sl="es">Sembra altresì urgente esaminare una volta per tutte il meccanismo di fissazione dei prezzi.</p>
    </intervention>
    <intervention id="3-278" speaker_id="4547" name="Elspeth Attwooll" is_mep="True" mode="spoken">
      <p sl="en">a nome del gruppo ALDE . – Signor Presidente, dobbiamo sottolineare il fatto che una percentuale molto elevata dei nostri pescatori è dedita a piccole attività, con un diritto di pesca limitato. Per esercitare tale diritto devono investire in imbarcazioni, attrezzi di pesca e dispositivi di sicurezza, il che può comportare la restituzione di prestiti elevati. Devono anche pagare le licenze e, in alcuni casi, devono farlo anche per il contingente. Devono poi accollarsi notevoli costi di gestione, quali contributi, riparazioni e, ovviamente, carburante.</p>
      <p sl="en">Le norme relative a contingenti e giorni in mare possono costringerli a percorrere lunghe distanze per riuscire a trovare catture commerciabili. Soprattutto in caso di cattivo tempo, potrebbero non riuscire nel loro intento. Anche quando la pesca ha esito positivo, ancora non hanno controllo sul prezzo del pesce catturato e nella maggior parte dei casi dipendono da quanto si può ricavare alle aste. In questo modo, semplicemente, non hanno possibilità di compensare gli aumenti dei costi.</p>
      <p sl="en">La risoluzione indica vari strumenti pratici di assistenza attraverso la regola de minimis e la sua revisione verso l’alto. Esorto tutti gli Stati membri a sfruttare le opportunità offerte dalla regola, onde mantenere condizioni paritarie.</p>
      <p sl="en">Sono anche urgenti azioni volte a frenare la pesca INN, non solo per contribuire a mantenere il prezzo del pesce catturato legalmente, ma anche ai fini della conservazione degli stock . Lo stesso dicasi riguardo al miglioramento dei requisiti di etichettatura. Tra le altre misure suggerite figura la ristrutturazione, ma al di là di quello che è l’aspetto dell’efficienza energetica e delle fonti di energia alternative, servono anche prospettive ambientali. Con la loro adozione possiamo portare vantaggi ai nostri tormentati pescatori e anche al nostro pianeta minacciato.</p>
    </intervention>
    <intervention id="3-279" speaker_id="28213" name="Marie-Hélène Aubert" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, signor Commissario, come ha sottolineato, questa crisi strutturale è profonda e duratura. Pertanto richiede soluzioni che a loro volta siano durature, non solo per il settore della pesca ma per tutti i settori interessati.</p>
      <p sl="fr">E’ anche opportuno ammettere che l’attuale crisi è esattamente il risultato della cecità rispetto alla dipendenza del settore della pesca dal carburante – e a buon prezzo – e allo slancio sfrenato verso una sorta di corsa agli armamenti, con navi sempre più potenti che possono coprire distanze sempre maggiori e riportare quantità di pesce sempre più consistenti. Anche questi sono alcuni degli aspetti che dobbiamo affrontare.</p>
      <p sl="fr">Il problema del carburante costoso è imprescindibile da tutte le altre questioni che riguardano il settore della pesca – gestione degli stock ittici, politiche in materia di prezzi, commercio mondiale, controllo della pesca illegale – ed è difficile trattate l’argomento separandolo dal resto.</p>
      <p sl="fr">Le sovvenzioni e gli aiuti che la Commissione propone di fornire, e che mi sembrano vadano nella giusta direzione, saranno accettabili – soprattutto per quanto riguarda l’opinione pubblica – solo se subordinati a un radicale rioerientamento delle politiche della pesca e delle pratiche adottate nel settore. Da parte nostra, deploriamo che la risoluzione di compromesso comune non ponga infatti condizioni alla concessione degli aiuti e delle sovvenzioni a questo rioreintamento nonché alla necessità di porre fine alla sovraccapacità delle flotte e di muoversi verso una migliore gestione degli stock ittici e una protezione più adeguata degli ecosistemi marini. Inoltre, questa è proprio la condizioni dalla quale dipende la redditività economica e sociale della pesca. Infine, gradiremmo vedere gli Stati membri che si assumono in toto le proprie responsabilità e abbandonano la pratica demagogica di promettere denaro di cui non dispongono senza proporre alcuna prospettiva sostenibile per il settore della pesca.</p>
    </intervention>
    <intervention id="3-280" speaker_id="31123" name="Pedro Guerreiro" is_mep="True" mode="spoken">
      <p sl="pt">a nome del gruppo GUE/NGL . – Svolgiamo il presente dibattito, perché i pescatori, tra cui quelli portoghesi, si sono mobilitati per chiedere misure, proposte qualche tempo fa, in risposta all’aumento del prezzo del carburante, sia benzina che gasolio, e alla crisi socioeconomica del settore, considerato l’atteggiamento di indifferenza, soprattutto da parte dell’Unione europea.</p>
      <p sl="pt">Il nostro gruppo ha presentato la propria proposta di risoluzione in cui indica una serie di proposte, alcune delle quali adottate in precedenza dal Parlamento europeo, e illustra nuove misure volte a rispondere alle esigenze del settore.</p>
      <p sl="pt">Queste misure garantiscono sostegno alle navi alimentate a benzina, analogamente a quanto avviene con il gasolio, stabiliscono un livello massimo di prezzo o uno sconto aggiuntivo per il carburante, ossia 40 centesimi al litro, migliorano i prezzi al punto di prima vendita senza alcuna ripercussione sui prezzi al consumatore finale, assicurano che i costi di produzione siano considerati in quanto variabili in sede di fissazione dei prezzi indicativi e garnatiscono un reddito equo per gli equipaggi.</p>
      <p sl="pt">L’aumento dei prezzi del carburante e il processo di formazione dei prezzi del pesce al punto di prima vendita richiedono l’adozione di decisioni in risposta a questi problemi, che sono i due principali fattori al centro del peggioramento della crisi del settore.</p>
    </intervention>
    <intervention id="3-281" speaker_id="4515" name="Jeffrey Titford" is_mep="True" mode="spoken">
      <p sl="en">a nome del gruppo IND/DEM . – Signor Presidente, i pesanti aumenti del prezzo del carburante di cui stiamo discutendo oggi possono rappresentare la famosa goccia che fa traboccare il vaso per molti pescatori britannici. Sono già distrutti dalle normative infinite e dai tagli dei contingenti eruttati da queste istituzioni e che mettono in ginocchio il loro settore.</p>
      <p sl="en">Ora sono nella spiacevole posizione di non poter andare in mare per catturare i miseri quantitativi di pesce che sono ancora autorizzati a sbarcare, perché il costo del carburante rende il tutto non redditizio ancor prima di cominciare. Il governo britannico li ha abbandonati da molti anni e ha reiterato questo atteggiamento rispetto alle sovvenzioni per il carburante per aiutarli ad attraversare l’attuale crisi.</p>
      <p sl="en">Alcuni pescatori della mia zona sono stati costretti a tentare un riesame giuridico della loro situazione, perché secondo la PCP a loro dovrebbe essere garantita la possibilità di vivere della pesca.</p>
      <p sl="en">Il partito dell’Indipendenza del Regno Unito ritiene che la PCP sia un totale disastro che la Gran Bretagna dovrebbe abbandonare al fine di riacquisire il controllo delle proprie acque mentre ha ancora qualche pescatore.</p>
    </intervention>
    <intervention id="3-282" speaker_id="4546" name="Struan Stevenson" is_mep="True" mode="spoken">
      <p sl="en">Signor Presidente, mi fa molto piacere che il Commissario oggi abbia affrontato la crisi di vaste proporzioni che colpisce il settore, aggravata dal vertiginoso aumento del costo del gasolio. Come ha giustamente sottolineato l’onorevole Titford – e di rado sono d’accordo con lui, ma in questo caso non posso farne a meno, in alcune nazioni di pesca l’enorme costo del carburante si è aggiunto ai problemi della diminuzione dei contingenti e della caduta dei prezzi del pesce. La situazione è talmente negativa che oggi nel Regno Unito alcuni membri di equipaggio guadagnano meno di 100 GBP la settimana, il che costringe centinaia di loro a lasciare il settore proprio nel momento in cui abbiamo più bisogno che i giovani entrino nel settore. Molti pescherecci, come tutti in quest’Aula sappiamo, non possono più permettersi di uscire in mare; perdono denaro a ogni viaggio. Pescatori infuriati bloccano i porti, conducenti di automezzi pesanti scioperano e si rifiutano di trasportare il carico: questo significa che i mercati del pesce vengono gettati nel più completo scompiglio nel periodo più produttivo dell’anno.</p>
      <p sl="en">Mi sento tuttavia fortemente incoraggiato dalle disposizioni e dalle proposte illustrateci questo pomeriggio dal Commissario Borg. Gli Stati membri che hanno avanzato proposte per piani di adeguamento delle flotte o intese a una totale ristrutturazione del settore della pesca possono ricevere aiuti a titolo del Fondo europeo per la pesca, e ciò dovrebbe contribuire ad alleviare la crisi acuta che colpisce attualmente il settore.</p>
      <p sl="en">Mi vergogno profondamente che il governo britannico rifiuti di accettare questi aiuti, rifiuti di applicare a tal fine gli aiuti cofinanziati. E’ terribile che i nostri pescatori finiscano per pescare nelle stesse acque le stesse specie che cattureranno anche i pescatori di altre nazioni vicine che riceveranno questi aiuti. E’ una situazione che distorce ulteriormente il mercato.</p>
      <p sl="en">Dobbiamo pertanto sostenere la creazione di una flotta più piccola e più efficiente in termini di carburante che risponda più adeguatamente alle possibilità di pesca. Ritengo che le proposte della Commissione consentiranno di realizzare questo obiettivo.</p>
    </intervention>
    <intervention id="3-283" speaker_id="4447" name="Paulo Casaca" is_mep="True" mode="spoken">
      <p sl="pt">Credo che, in questa crisi, dobbiamo comprendere che l’aumento dei prezzi del carburante è il catalizzatore di una situazione che è ben lungi dall’essere sana e che già suscita alcune grosse preoccupazioni.</p>
      <p sl="pt">Si tratta anche – e credo che lo si debba sottolineare – di una crisi di dimensioni europee, quindi non è corretto cercare di rispondere a livello nazionale.</p>
      <p sl="pt">Terzo, desidero congratularmi con il Commissario e la Commissione per il piano presentato. Ritengo che siano previste misure opportune, anche se possono non spingersi tanto in là, ma comunque contribuiranno a risolvere il problema alla base e nonché i fattori strutturali che ne sono la causa.</p>
      <p sl="pt">Mi auguro che continueremo lungo questo cammino che reputo quello giusto.</p>
    </intervention>
    <intervention id="3-284" speaker_id="28215" name="Jacky Hénin" is_mep="True" mode="spoken">
      <p sl="fr">Signor Presidente, ogni porto di pesca dell’Unione europea chiede con urgenza due cose: il gasolio a un prezzo standard a livello europeo di 40 centesimi al litro e una gestione concertata delle quote.</p>
      <p sl="fr">Queste richieste legittime sono di importanza capitale per il settore della pesca e per i posti di lavoro che offre. L’impennata dei prezzi del petrolio e la conservazione degli stock ittici sono problemi concreti. Il libero mercato si dimostra incapace di controllare l’impatto dell’aumento dei prezzi del carburante. Gonfie di profitti, le compagnie petrolifere rispondono speculando sulla crescente domanda relativa ai loro prodotti nelle nazioni emergenti, nella speranza di rompere gli argini. Riducendo le imposte sul carburante, che continuano ad aumentare, e tassando i colossali profitti delle società petrolifere potremmo soddisfare facilmente le richieste dei pescatori senza ricorrere a sovvenzioni, particolarmente aleatorie.</p>
      <p sl="fr">Inoltre, i pescatori non accetteranno più di essere trattati come delinquenti del mare da una Commissione che copre le vere canaglie che solo le bandiere di convenienza e i cartelli del settore della pesca. Nessuno è più interessato dei pescatori alla conservazione degli stock marini. Il sistema deve essere completamente riformato e la Commissione dovrebbe lavorare democraticamente con i lavoratori qualificati del settore della pesca anziché imporre una dittatura basata sulle regole dei suoi pseudo-esperti.</p>
    </intervention>
    <intervention id="3-285" speaker_id="28570" name="Ioannis Gklavakis" is_mep="True" mode="spoken">
      <p sl="el">Signor Presidente, do il benvenuto al Commissario e al Presidente in carica del Consiglio.</p>
      <p sl="el">Negli ultimi cinque anni, la pesca ha subito le conseguenze dell’aumento dei prezzi del carburante, che dal 2004 sono aumentati del 240 per cento. La Commissione e il Parlamento europeo stanno adottando misure per superare il problema, ma la situazione finora non è migliorata. Al contrario, è peggiorata.</p>
      <p sl="el">Dall’inizio del 2008 abbiamo assistito a un aumento del 40 per cento nella regione. Molti pescatori – francesi, italiani, portoghesi, greci e spagnoli – hanno cominciato a lasciare ormeggiate le loro navi. Perché? Perché il costo dell’attività di pesca è più elevato del prezzo che riescono a ottenere per il pesce catturato.</p>
      <p sl="el">Sono molto preoccupato perché temo che un gruppo sociale molto importante andrà in rovina. Difende le tradizioni, e mi riferisco ai nostri pescatori. Dobbiamo salvarli evitando la catastrofe. Appoggio l’idea proposta dai miei colleghi di intensificare tutte le misure volte a contrastare la pesca illegale e i problemi ad essa collegati. Desidero tuttavia aggiungere un punto molto importante. Occorre attivare il Fondo europeo per la pesca al fine di garantire le risorse, e grazie a questo denaro aiuteremo i nostri pescatori a sopravvivere. In caso contrario, dovremo affrontare una crisi.</p>
    </intervention>
    <intervention id="3-286" speaker_id="28578" name="Stavros Arnaoutakis" is_mep="True" mode="spoken">
      <p sl="el">Signor Presidente, signor Commissario, onorevoli colleghi, sulla scia degli aumenti incontrollati del prezzo del carburante si assiste sempre più a veementi proteste e segni di disperazione da parte dei pescatori di molti Stati membri. Non possiamo più rimanere osservatori passivi di queste vigorose rimostranze. E’ essenziale che l’UE adotti misure immediate volte ad alleviare la situazione di coloro che esercitano questa attività. Subiscono difficoltà senza avere altra alternativa o strumenti per risolvere la situazione.</p>
      <p sl="el">Se l’UE non offre soluzioni immediate, dovremo affrontare un problema politico concernente l’efficacia dell’Unione nel trattare emergenze quale questa in cui ci troviamo. Questo spostamento di responsabilità dalla Commissione agli Stati membri e viceversa deve finire una volta per tutte. In ogni caso, qualcuno deve assumersi la responsabilità e l’iniziativa, e conformemente alla nostra visione europea, che è il lavoro dell’UE. Politiche europee, signor Commissario! Ritengo che le sue proposte siano un passo nella giusta direzione.</p>
    </intervention>
    <intervention id="3-287" speaker_id="39534" name="Cornelis Visser" is_mep="True" mode="spoken">
      <p sl="nl">Signor Presidente, il settore della pesca sta vivendo un dramma a causa degli elevati costi del carburante. Solo nel 2008 il prezzo del gasolio è aumentato di oltre il 38 per cento. Al momento non ci sono segni che indichino la fine di questa tendenza in salita. Nel mio paese, i Paesi Bassi, circa 15 unità della flotta dei pescherecci a traino sono già state disarmate, perché ogni uscita per la pesca comporta una perdita. Tuttavia, non è solo la vertiginosa crescita dei prezzi a essere responsabile della tragica situazione, ma lo è in parte anche l’importazione di massicci quantitativi di pesce dall’esterno dell’Unione europea a prezzi bassi. Nei Paesi Bassi vengono importati grandi volumi di limande e passere del Giappone vendute talvolta come sogliole e passere di mare. Questo comporta una concorrenza sleale rispetto alle sogliole e alle passere di mare catturate dai pescatori olandesi. Si dovrebbero effettuare più controlli sull’uso dei nomi di queste specie ittiche.</p>
      <p sl="nl">Anche la flotta olandese deve modificare degli aspetti. Le navi esistenti sono eccessivamente grandi e dipendono troppo dai combustibili fossili. Infatti, occorrerebbe sostituirle tutte con pescherecci più piccoli e multifunzione che impiegano metodi di pesca sostenibili.</p>
      <p sl="nl">Purtroppo la Commissione ha rilasciato solo permessi temporanei per cinque navi che usano sistemi a impulsi elettrici per la pesca della passera. Vorremmo vedere qualcosa di più.</p>
      <p sl="nl">Il settore ha bisogno di risorse finanziarie per sopravvivere e si deve intervenire in questo senso a breve termine. Accolgo positivamente le proposte del Commissario. Si potrebbero considerare anche riduzioni di emissioni di CO2 nel settore della pesca. Sarebbe opportuno esaminare ancora un po’ tale aspetto. La flotta di pesca olandese è responsabile dell’1 per cento delle emissioni di CO2 complessive. Vogliamo ridurlo del 20 per cento. Se si osserva il prezzo del CO2 a 25 euro la tonnellata, ci sono margini in questo ambito. Soprattutto se si pensa che con la ristrutturazione quella flotta scompare, la riduzione delle emissioni di CO2 è totale. Potremmo procedere al calcolo sulla base di una diminuzione di sette anni. Mi auguro che la Commissione approfondirà queste proposte. Il Parlamento le sosterrà di certo, ma forse voi potete anche tirare fuori qualcosa da questo.</p>
    </intervention>
    <intervention id="3-288" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, la politica comune della pesca ha miseramente fallito e ha contribuito al forte declino degli stock ittici europei. Non è adatta allo scopo.</p>
      <p sl="en">Il recente aumento dei prezzi del carburante marino – un aumento di oltre il 240 per cento su livelli del 2004, secondo la Commissione, di oltre il 30 per cento negli ultimi mesi – ha solo esacerbato la devastazione già ben documentata delle nostre attività della pesca e del settore stesso in Europa.</p>
      <p sl="en">Tutti concordiamo sul fatto che occorra adottare certe misure urgenti a breve termine a livello di UE e di Stati membri intese ad alleviare la situazione di pescatori, comandanti e relativi equipaggi – ad esempio livelli adeguati di aiuti di Stato, eventuale riduzione delle imposte sul carburante oltre un determinato prezzo, sostegno finanziario volto a bloccare le importazioni di prodotti della pesca illegale e maggiore controllo di queste ultime, solo per nominarne alcune – noi, in quanto decisori politici, dobbiamo anche guardare al futuro. E’ ora che consideriamo nuove opzioni nell’ambito di piani di ristrutturazione a medio e lungo termine, nonché di concedere le necessarie sovvenzioni al disarmo onde conformare la capacità delle flotte alle risorse disponibili.</p>
      <p sl="en">Cosa dire di un approccio basato sul mercato con un sistema di scambio di contingenti che prosegue la pratica del dispotismo della regolamentazione, che al contempo ha decimato il settore della pesca e accelerato il grave declino degli stock ittici? L’attuale PCP incentiva in modo perverso la pratica immorale e insostenibile di rigettare le catture accessorie e il novellame in quanto è illegale sbarcarli. Ne abbiamo trattato di recente nella relazione Schlyter. Il problema è acuito dalle importazioni illegali, dalla pesca non dichiarata e non regolamentata, come discusso all’ultima sessione.</p>
      <p sl="en">Secondo alcuni esperti, come Thorvaldur Gylfason, docente di economia presso l’Università d’Islanda, una politica commerciale basata su canoni, fissati da un’autorità indipendente, renderebbe prezioso ogni chilogrammo di pesce sostenibile, il che fungerebbe da deterrente per i rigetti o per lo sbarco illegale. La Commissione e il Consiglio non pensano che un sistema di scambio di quote, fondato su una ratio economica e ambientale con una gestione basata sugli ecosistemi, potrebbe, da un lato, preservare le preziose risorse marine per le generazioni presenti e future mentre, dall’altro lato, offrirebbe un minimo sollievo ai pescatori produttivi ed efficienti che invocano la riforma?</p>
      <p sl="en">Sì, ci occorrono misure di emergenza a breve termine per affrontare l’attuale crisi del carburante marino, insieme a piani di ristrutturazione a medio e lungo termine, basati su una ratio ambientale ed economica, anziché trattare da criminali i nostri pescatori più produttivi ed efficienti che a letto, insonni, si chiedono, come ha riportato un portavoce dei pescatori irlandesi: “Se ne andrà via prima la barca o la casa?”</p>
    </intervention>
    <intervention id="3-289" speaker_id="2000" name="Daniel Varela Suanzes-Carpegna" is_mep="True" mode="spoken">
      <p sl="es">Signor Presidente, su iniziativa del mio gruppo, e con il sostegno di tutti, ci stiamo confrontando sulla grave crisi del settore della pesca separando il problema dalla crisi generale dei carburanti, perché se anche il prezzo dei carburanti ha acuito la situazione, si tratta solo della goccia che fa traboccare il vaso.</p>
      <p sl="es">La crisi è molto più profonda e deve essere affrontata con urgenza. Al fine di salvare il settore la Commissione, il Consiglio e gli Stati membri devono adottare, di comune accordo, un programma che soddisfi i seguenti 10 requisiti che ho dedotto dalla discussione finora svolta.</p>
      <p sl="es">Uno: maggiori controlli sulle importazioni illegali. Due: maggiori controlli sulle importazioni legali, Tre. riforma dell’OCM con maggiore attenzione al problema dei prezzi ai pescatori nei punti di prima vendita. Quattro: riorientamento degli aiuti a titolo del Fondo europeo per la pesca. Cinque: riprogrammazione dei programmi operativi nazionali. Sei: pagamento e aumento dell’importo degli aiuti de minimis per nave; purtroppo, sembra che la Commissione lo abbia compreso ma la proposta deve essere migliorata, perché non è esattamente quello che vogliamo. Sette: adozione degli aiuti fiscali. Otto: adozione degli aiuti sociali. Nove: più trasparenza e garanzie al consumatore, etichettatura e tracciabilità. Dieci: campagne promozionali per i consumatori e sostegno settoriale.</p>
      <p sl="es">Questi 10 requisiti si possono sintetizzare in due soli: aumento dei pagamenti e degli aiuti ai nostri pescatori e sanzioni per i trasgressori.</p>
      <p sl="es">Signor Commissario, signor Presidente del Consiglio, o interveniamo in questo modo ora o dovremo letteralmente farci carico del settore della pesca dell’Unione europea. So che il Commissario Borg non ignora queste problematiche, ma ritengo che dobbiamo contribuire a migliorare la proposta in questione. Mi auguro che il Consiglio farà la stessa cosa la prossima settimana e che approfitteremo della Presidenza francese, che promuove questa riforma, per attuarla in toto .</p>
      <p sl="es">Dobbiamo sfruttare le opportunità a disposizione perché la rapidità è essenziale.</p>
    </intervention>
    <intervention id="3-290" speaker_id="28403" name="Duarte Freitas" is_mep="True" mode="spoken">
      <p sl="pt">Signor Presidente, signor Commissario, onorevoli colleghi, il futuro della pesca deve fra fronte a due minacce: da un lato, la sostenibilità delle risorse e, dall’altro, la sopravvivenza dei pescatori. Dobbiamo pertanto garantire il futuro in due modi: innanzi tutto, limitando la pesca e, poi, aiutando i pescatori a sopravvivere e a pescare meglio.</p>
      <p sl="pt">Sembra che finalmente la Commissione sia consapevole di questi problemi e che alcuni governi, come il governo portoghese che ha completamente ignorato la questione, stiano iniziando a rendersi conto del disastro.</p>
      <p sl="pt">Sarebbe opportuno osservare che in alcuni paesi, ad esempio il Portogallo, l’85 per cento della flotta è artigianale e quasi la metà delle navi è alimentata a benzina. Ne consegue che occorre considerare anche questo aspetto e definire misure che si possano applicare allo stesso modo a tutti, affinché i governi non abbiano scuse.</p>
      <p sl="pt">Dovremmo anche pensare di estendere a questo ambito parte del sostegno previsto per la marina mercantile, ad esempio in relazione ai contributi integrati di previdenza sociale. Questo perché le misure strutturali non serviranno a nulla e non avranno futuro se non garantiamo un domani ai pescatori. Questa è la posta in gioco.</p>
    </intervention>
    <intervention id="3-291" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, l’aumento dei prezzi del carburante riguarda tutti. Perché allora il settore della pesca viene preso di mira per un trattamento speciale? Perché semplicemente non sovvenzioniamo chiunque?</p>
      <p sl="en">I pescatori costieri locali subiranno in misura inferiore le conseguenze dell’aumento dei prezzi rispetto agli operatori d’alto mare, che ne risentiranno al massimo. Questi ultimi gestiscono navi enormi, coprono grandi distanze, impiegano relativamente pochi addetti ma catturano enormi quantitativi di pesce, causando l’estinzione di massa delle risorse alieutiche nei mari.</p>
      <p sl="en">La nostra risposta all’aumento dei prezzi dl carburante dovrebbe essere quella di liberare il mercato e far sì che le leggi della domanda e dell’offerta sortiscano i loro effetti. L’ultima cosa da fare è erogare sovvenzioni che contribuiranno all’estinzione delle risorse ittiche – è la politica della follia. Una volta che tutto il pesce sarà sparito dovremmo ricordarci che abbiamo fatto del nostro meglio affinché ciò accadesse.</p>
    </intervention>
    <intervention id="3-292" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, accolto con favore il pacchetto proposto dalla Commissione. Desidero tuttavia sottolineare – essendo io irlandese – che l’Irlanda non ha mai ricevuto la sua quota adeguata dalla politica comune della pesca e questo ha trovato espressione nel voto della scorsa settimana.</p>
      <p sl="ga">E’ ormai ora che l’Unione europea dimostri che può fornire assistenza al settore della pesca in questo periodo di necessità, in quanto il comparto in questione sta effettivamente versando in condizioni difficili. Sono i pescatori artigianali i più poveri al riguardo.</p>
      <p sl="ga">L’Irlanda ha l’11 per cento dei mari europei ma meno del 4 per cento dei contingenti. La politica non funziona. Tuttavia, è importante ora che l’Unione europea si unisca e dimostri che può correre in aiuto dei pescatori in periodi di necessità. Chiedo di fare tutto il possibile al fine di promuovere il presente pacchetto e che possa essere visto in funzione.</p>
    </intervention>
    <intervention id="3-293" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, ci sono molti aspetti del pacchetto della Commissione che meritano un’accoglienza positiva, ma per me la questione chiave è la distribuzione. Come si possono fissare livelli comuni di distribuzione tra i vari Stati membri dell’UE, con alcuni, come il mio, il Regno Unito, sempre restio ad adottare qualsiasi passo di assistenza finanziaria, anche quando si è autorizzati?</p>
      <p sl="en">Potrei chiedere oggi al Commissario di non essere neutrale al riguardo, ma di chiedere espressamente a tutti gli Stati membri di intraprendere quanto è oro permesso a titolo del suo pacchetto e di non rimanere più lì con le mani in mano?</p>
      <p sl="en">Altrimenti continueremo ad avere una politica comune ancora meno comune, che acuisce le disparità e porta maggiore disastro per il settore.</p>
      <p sl="en">Per quanto attiene a quel punto – perché alcuni amano passare la palla tra governi nazionali e la Commissione – potrebbe il Commissario individuare all’interno del nuovo pacchetto quali sono esattamente le misure che dipendono interamente dai contributi degli Stati membri e quali, se ce ne sono, ne sono esenti?</p>
    </intervention>
    <intervention id="3-294" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, la pesca è un settore molto specifico della nostra economia. Le entità economiche presenti al suo interno sono frammentate e ampiamente disseminate. Spesso si tratta di imprese locali a conduzione familiare. La loro capacità è limitata e quindi non sono in grado di aumentare la produzione e, di conseguenza, di ricavare un reddito accettabile nonostante costi più elevati. Si potrebbe obiettare che se i costi sono aumentati allora potrebbe dovrebbe salire il prezzo del pesce, ma c’è un limite a tale processo. Quanto è disposto a pagare il consumatore? Chi ha ragione in tutto questo?</p>
      <p sl="pl">Propongo di prevedere specifici pagamenti per il carburante da concedere ai pescatori onde aiutarli ad affrontare la difficile situazione che stanno attraversando in questo momento. Questi pagamenti sarebbero collegati al prezzo del gasolio. I pescatori e le loro famiglie non hanno la possibilità di ricavare altri redditi da attività diverse. In sintesi, occorre un nuovo approccio riguardo alla politica della pesca.</p>
    </intervention>
    <intervention id="3-295" speaker_id="38724" name="Colm Burke" is_mep="True" mode="spoken">
      <p sl="en">Signor Presidente, nel luglio 2007 mi sono recato a Castletownbere nel West Cork, che è la parte sudoccidentale dell’Irlanda, e mi sono incontrato con una comunità di pescatori locale. All’epoca si trovavano in pesanti difficoltà. Da allora i prezzi del petrolio sono aumentati vertiginosamente. Infatti, negli ultimi cinque anni il petrolio è aumentato in Irlanda di oltre il 300 per cento. Al tempo stesso, il costo del pesce o il prezzo che ne ricavano non è salito.</p>
      <p sl="en">Non si tratta solo di coloro che lavorano su pescherecci da traino e di proprietari di pescherecci da traino, si tratta delle comunità costiere. Sono loro a essere interessate e questo è estremamente importante.</p>
      <p sl="en">Accolgo con favore le proposte della Commissione, ma penso anche che dovrebbero essercene altre su come affrontare l’intera questione delle catture accessorie rigettate, e ritengo che non sia stata considerata e che occorra farlo immediatamente.</p>
      <p sl="en">Dobbiamo rendere il settore più efficiente e più redditizio, ma dobbiamo anche far sì che le persone possano vivere di tale comparto: non solo coloro che sono coinvolti nell’industria, ma anche la gente che vive nelle comunità costiere.</p>
    </intervention>
    <intervention id="3-296" speaker_id="5570" name="José Ribeiro e Castro" is_mep="True" mode="spoken">
      <p sl="pt">Vorrei chiedere di sentire buone notizie sulla pesca artigianale e sulla pesca costiera in Portogallo anche il 24 giugno.</p>
      <p sl="pt">come ha già sottolineato il mio collega Duarte Freitas, abbiamo sentito parlare molto di gasolio, del sostegno al gasolio, ma l’85 per cento delle navi in Portogallo opera nel segmento della pesca artigianale e oltre la metà è alimentata a benzina. Si tratta di piccole imbarcazioni con motori fuoribordo. Non ricevono alcun aiuto per quanto riguarda la benzina e sono state completamente dimenticate. Per la benzina usata nel settore della pesca è quindi essenziale elaborare un analogo piano equivalente a quello per il gasolio.</p>
      <p sl="pt">Venerdì scorso sono andato a pescare con pescatori di Esposende e posso testimoniare gli enormi sacrifici che compiono. La Commissione non raggiungerà questi addetti a meno che il 24 giugno non adotti misure a favore della pesca artigianale.</p>
    </intervention>
    <intervention id="3-297" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Nella mia dichiarazione conclusiva vorrei anche far presente che il Consiglio è consapevole della difficile posizione del settore della pesca nell’Unione europea, ma occorre distinguere due aspetti: uno è quello delle caratteristiche specifiche del settore, e l’altro riguarda i prezzi alti del carburante, che, come già evidenziato, sta interessando molti, praticamente tutti i settori, compresa, ovviamente, la pesca.</p>
      <p sl="sl">Il Consiglio è stato molto attivo nel cercare soluzioni: sono in corso intense consultazioni che culmineranno la prossima settimana alla riunione del Consiglio “Agricoltura e pesca”, mentre vengono esplorate misure a breve, medio e lungo termine laddove l’obiettivo è salvaguardare la pesca europea, superare l’attuale fase difficile e preservare sia la pesca costiera che quella pelagica.</p>
      <p sl="sl">Posso garantirvi di avere seguito con estrema attenzione la discussione e che il presidente del consiglio “Agricoltura e Pesca” verrà informato dettagliatamente in merito alle opinioni espresse qui oggi, tra cui le vostre prime reazioni alle proposte e ai piani presentati dal Commissario.</p>
    </intervention>
    <intervention id="3-298" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, desidero innanzi tutto ringraziare tutti per i commenti, per i vari punti sollevati e anche per la generale manifestazione di sostegno a favore del pacchetto che la Commissione intende proporre.</p>
      <p sl="en">Vorrei far presente che questa non è la fine dell’intero processo, ma solo l’inizio. Dobbiamo ancora far passare le proposte in questione attraverso il Consiglio e il Parlamento e mi permetto di ribadire che abbiamo bisogno del vostro totale appoggio per realizzare tali proposte il prima possibile, soprattutto in quelle parti che richiedono un emendamento legislativo.</p>
      <p sl="en">Quanto ho esposto rappresenta, a mio avviso, i limiti della flessibilità nell’affrontare la crisi a breve termine, in vista di attuare un piano di ristrutturazione a medio e lungo termine, al fine di recuperare la sostenibilità delle risorse e la redditività del settore. Convengo che queste misure non andrebbero viste isolate ma anche nel contesto delle discussioni in corso concernenti la pesca INN, i rigetti, l’etichettatura ecologica e vari altri sistemi che siamo in procinto di adottare.</p>
      <p sl="en">Per quanto riguarda la pesca INN, ad esempio, mi auguro che giovedì della prossima settimana il Consiglio prenda una decisione sulla proposta di regolamento per lottare efficacemente contro questo genere di pesca, a cui il Parlamento europeo ha offerto il proprio sostegno incondizionato.</p>
      <p sl="en">Vorrei fare presente all’onorevole Davies che non proponiamo di destinare denaro al problema, ma di fornire assistenza in vista di un processo di ristrutturazione – come ho detto, volto a riacquisire una pesca sostenibile e redditizia. Desidero invitare l’onorevole Davies a esaminare cosa intendiamo proporre e, qualora abbia specifiche osservazioni da formulare, sarò lieto di accoglierle. Sì, ci impegneremo onde consentire ai meccanismi adeguati di mercato di funzionare anziché continuare a permettere a pochi operatori giganteschi di dominare il mercato fissando i prezzi del pesce.</p>
      <p sl="en">In risposta alle affermazioni dall’onorevole Allister, il pacchetto rende più interessante per gli Stati membri adottare quanto disponibile a titolo del Fondo europeo per la pesca, e pertanto auspichiamo che gli Stati membri si impegni a fondo. Affronteremo questo aspetto nell’ambito del Consiglio della prossima settimana al fine di attuare con efficacia le misure che proponiamo.</p>
      <p sl="en">Mi soffermerò brevemente sulle misure previste.</p>
      <p sl="en">Innanzi tutto, stiamo considerando le misure di emergenza, con cui offriamo assistenza per il fermo temporaneo dei pescherecci (e anche questo va nella direzione della sostenibilità) per un periodo massimo di tre mesi in aggiunta a quanto già previsto a titolo del Fondo europeo per la pesca e non collegato esclusivamente a ragioni biologiche. Tale misura può finanziare i costi dell’equipaggio e i costi fissi delle navi; si applicherà solo in casi in cui c’è un impegno esplicito a includere le imprese che ne beneficeranno in un piano di ristrutturazione entro un periodo di sei mesi.</p>
      <p sl="en">Un secondo provvedimento riguarda l’aumento dell’intensità degli aiuti nel quadro del FEP per attrezzature a risparmio energetico. La Commissione propone di diminuire il tasso di partecipazione finanziaria privata obbligatoria e di portarlo al 40 per cento del suo attuale livello.</p>
      <p sl="en">Proponiamo anche di ampliare alcune misure socioeconomiche ammissibili nel quadro del FES. Riguardo agli aiuti de minimis , stiamo cercando di elaborare disposizioni di modo che se, a un’analisi economica, la nostra proposta si dimostra realizzabile, estenderemmo gli aiuti de minimis a 30 000 euro per nave anziché per impresa, all’interno di un massimale di 100 000 euro per impresa.</p>
      <p sl="en">Le misure a lungo termine si riferiscono ai premi a titolo del FEP per l’arresto definitivo delle flotte in ristrutturazione, e ci consentirebbero di levare ogni limitazione all’accesso ai premi per l’arresto definitivo, nonché ad aiuti supplementari per l’arresto temporaneo, affinché oltre i primi tre mesi che ho menzionato, proporremo di aggiungere altri tre mesi durante il periodo di ristrutturazione, laddove le navi dovranno essere necessariamente disarmate a causa del processo di ristrutturazione. Questo si applicherebbe fino al 1° gennaio 2010, e saranno concessi tre mesi supplementari se la ristrutturazione va oltre tale data. In questo modo sarebbe concesso un massimo di sei mesi oltre i tre mesi accordati come aiuto di emergenza.</p>
      <p sl="en">Stiamo anche valutando di aumentare l’intensità degli aiuti per i piani di ammodernamento. Attualmente la partecipazione finanziaria privata è del 60 per cento per la sostituzione degli attrezzi da pesca e dell’80 per cento per la sostituzione del motore. Proponiamo di ridurre la partecipazione privata finanziaria al 40 per cento. Abbiamo deciso in questo senso perché capiamo che il settore privato – gli imprenditori privati, i pescatori – non sono in una posizione che consente loro di cofinanziare in misura significativa lavori di ristrutturazione pagando di tasca propria. Stiamo cercando di facilitare il più possibile ai pescatori il fatto di affrontare una ristrutturazione fornendo la quota maggiore delle spese che emergeranno.</p>
      <p sl="en">Stiamo anche prevedendo di erogare aiuti per il disarmo parziale. In altre parole, se c’è un gruppo di navi che rappresenta, diciamo, 100 000 tonnellate, e si decide di disarmarne 50 000 o 60 000 tonnellate, lasciando 40 000 tonnellate in forza delle quali si vogliono costruire nuove navi, per la quota parzialmente disarmata – per le 50 000 o 60 000 tonnellate – verranno riconosciuti aiuti per il disarmo. Ovviamente, questo significa che la dimensione della flotta verrà ridotta. Si avrà una flotta più nuova, ma questo vorrà dire che la compensazione versata corrisponderà al volume di riduzione.</p>
      <p sl="en">Proponiamo anche aiuti sociali sotto forma di sgravio degli oneri contributivi. In altre parole, offriamo la possibilità di esenzione per i contributi a carico dei pescatori, e non per i contributi a carico delle imprese presso le quali sono impiegati, a condizione che la retribuzione dei pescatori non subisca riduzione e che i pescatori continuino a beneficiare delle prestazioni sociali previste dai regimi esistenti.</p>
      <p sl="en">Per quanto attiene alle misure di mercato – un punto sollevato dall’onorevole Fraga – vorrei sottolineare che le nostre proposte ne prevedono varie: rafforzamento della posizione contrattuale dei pescatori rispetto all’industria di trasformazione e ai distributori unendo le forze con organizzazioni di categoria o associazioni locali di commercializzazione più grandi; introduzione di un sistema di controllo dei prezzi per comprendere meglio i fattori che determinano i prezzi di mercato; rafforzamento della chiarezza in materia di approvvigionamenti per prodotti di origine UE per l’industria; promozione delle iniziative a favore della qualità riguardanti ad esempio l’etichettatura, una migliore manipolazione e una migliore trasformazione; promozione dell’informazione dei consumatori; sanità e nutrizione; pesca responsabile; audit /valutazione del mercato; elaborazione di strumenti di analisi della catena del valore e dei prezzi; monitoraggio per garantire il rispetto delle disposizioni in materia di etichettatura e per contrastare la pesca INN.</p>
      <p sl="en">Mettiamo anche a disposizione a titolo dei nostri fondi – da altri fondi per la pesca –, per il primo anno, 20-25 milioni di euro al fine di avviare altri specifici progetti in cooperazione con il settore nell’area del controllo del mercato, dell’etichettatura, e così via. Siamo disposti a riaprire le discussioni con gli Stati membri – anche se le abbiamo appena concluse – sugli attuali programmi operativi nell’ottica di garantire che il Fondo europeo per la pesca sia destinato maggiormente a questi programmi di ristrutturazione. Stiamo elaborando misure volte a facilitare l’impiego del Fondo europeo per la pesca. Per esempio – solo per citare un altro punto – è stato proposto di raddoppiare l’importo del prefinanziamento versato dalla Commissione dopo l’adozione dei programmi operativi, portandolo cioè dal 7 per cento al 14 per cento del contributo totale del FEP.</p>
      <p sl="en">Due ultime osservazioni. L’onorevole Fraga ha affermato che avremmo potuto fare di più. Vorrei solo aggiungere una sfumatura a tale asserzione; avremmo potuto agire diversamente prima. Avremmo potuto evitare di incentivare e incoraggiare la sovraccapacità e non gettare prezioso denaro pubblico in ingiustificati aumenti giganteschi di capacità al di là di quanto i nostri stock ittici possano sostenere ragionevolmente.</p>
      <p sl="en">Per quanto attiene ai commenti dell’onorevole Doyle – che la PCP ha miseramente fallito – mi limito a far presente che non sono d’accordo. E’ a causa della PCP che possiamo presentare proposte di soluzioni comuni come stiamo facendo ora, anziché assistere a una gara tra i singoli Stati membri che caracollano nella direzione della totale distruzione della pesca.</p>
    </intervention>
    <intervention id="3-299" speaker_id="28380" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione , ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-300" speaker_id="28325" name="Sylwester Chruszcz" is_mep="True" mode="written">
      <p sl="pl">La presente discussione è molto importante sia per gli Stati costieri che per i consumatori. Come hanno sottolineato gli oratori precedenti, tutti abbiamo vissuto nell’illusione che il prezzo del petrolio non sarebbe mai aumentato. Ovviamente, questa situazione è emersa quale risultato di tanti anni di negligenza e mancanza di immaginazione da parte delle istituzioni competenti. Al giorno d’oggi, il solo fatto di far uscire in mare i pescherecci è diventato antieconomico. Il prezzo del pesce non compensa gli investimenti. Molti pescatori potrebbero trovarsi costretti ad abbandonare la professione, il che sbilancerebbe l’intero settore economico. Mi sembra che si sia prestata scarsa attenzione alle richieste avanzate in passato dai pescatori. E’ stato solo con il profilarsi di questa ultima crisi che le coscienze di molti si sono svegliate, anche se il settore ha iniziato a versare in difficoltà molti anni fa. Non è ancora stato svolto un ampio dibattito onesto in merito al settore. Dobbiamo risolvere questa profonda crisi immediatamente e impegnarci per garantire il futuro del settore della pesca.</p>
    </intervention>
    <intervention id="3-301" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">In quattro anni il prezzo del gasolio in Italia è aumentato del 240% a causa della forte speculazione delle compagnie petrolifere. Ciò impedisce alla flotta peschereccia, in particolare quella artigianale, non solo di svolgere la propria attività ma addirittura di recuperare gli elevati costi di gestione. Le marinerie europee sono al collasso e il caro gasolio erode i pochi margini economici a disposizione dei pescatori.</p>
      <p sl="it">La Francia e l’Italia hanno annunciato un’iniziativa in comune per ottenere dall’Unione europea risorse aggiuntive. In particolare, l’idea è di raddoppiare la soglia nazionale degli aiuti de minimis al settore. Si tratterebbe, comunque, di una misura insufficiente per ovviare alle gravi difficoltà in cui si trova il settore della pesca, peraltro già provato da una crisi.</p>
      <p sl="it">Il commissario europeo per la Pesca, Joe Borg, ritiene che degli aiuti rapidi siano possibili ma sostiene anche che, a lungo termine, la soluzione della crisi del settore risieda nella ristrutturazione della flotta: più piccola e meno consumatrice di energia.</p>
      <p sl="it">Se la proposta di utilizzare imbarcazioni meno divoratrici di gasolio è condivisibile, permane comunque l’urgenza di trovare soluzioni eque che aiutino i pescatori a superare la grave crisi e che sottraggano numerose famiglie al rischio di uno spaventoso impoverimento.</p>
    </intervention>
  </section>
  <section id="creitem25" title="13. Preparazione del Vertice UE/Russia (26 e 27 giugno 2008) (discussione)">
    <intervention id="3-303" speaker_id="28380" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione del Vertice UR-Russia (26 e 27 giugno 2008).</p>
    </intervention>
    <intervention id="3-304" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − E’ un vero piacere per me illustrare i preparativi per il ventunesimo Vertice UE-Russia che si svolgerà alla fine del mese, il 26 e il 27 giugno, a Khanty-Mansiisk, città della Siberia occidentale.</p>
      <p sl="sl">La Presidenza ritiene che l’imminente Vertice sia la giusta occasione per entrambi gli interlocutori di aprire un nuovo capitolo nelle relazioni reciproche. In particolare, dovremmo essere preparati a sfruttare il potenziale slancio positivo che la recente elezione del Presidente russo Medvedev dà alle relazioni UE-Russia.</p>
      <p sl="sl">Obiettivo principe del Vertice è ovviamente il lancio dei negoziati sul nuovo accordo quadro con la Russia. Siamo molto lieti che il Consiglio del 26 maggio abbia adottato il mandato negoziale UE per il nuovo accordo. Negli ultimi mesi, la Presidenza, insieme alla Commissione, si è impegnata a fondo ai massimi livelli nel tentativo di ovviare ai restanti ostacoli da parte dell’UE.</p>
      <p sl="sl">Con l’avvio di negoziati su un nuovo accordo, l’UE farà tutto il possibile per rafforzare ulteriormente la propria cooperazione con la Russia in aree di comune interesse, affrontando con maggiore efficacia le tematiche in cui le nostre posizioni divergono. come di consueto, il Vertice offrirà un’opportunità di fare il punto sullo stato di avanzamento dei quattro spazi comuni. Permettetemi di tracciarne brevemente le loro principali caratteristiche.</p>
      <p sl="sl">Per quanto riguarda il primo spazio comune, lo spazio economico, il Vertice solleciterà il meccanismo di allarme rapido nel campo dell’energia, nell’ottica di sfruttare appieno tutte le possibilità che offre. Riaffermeremo l’importanza capitale di norme stabili e prevedibili per gli investimenti esteri in Russia. Inoltre, l’UE intende insistere affinché i negoziati formali su un accordo di libero scambio profondo e globale inizino non appena la Russia abbia completato il suo processo di adesione all’OMC.</p>
      <p sl="sl">Quanto all’annoso problema delle tasse di sorvolo, l’UE continuerà a esercitare pressione affinché si firmi l’attuale accordo.</p>
      <p sl="sl">Nel quadro del secondo, lo spazio comune di libertà, sicurezza e giustizia, l’UE deve manifestare la propria preoccupazione per la situazione relativa al rispetto dei diritti umani, alla democrazia e allo Stato di diritto in Russia, in particolare nel contesto delle recenti elezioni. Mi permetto di aggiungere che tale preoccupazione è condivisa dalla Presidenza e dal Parlamento europeo. Il Vertice offrirà altresì l’opportunità di valutare lo stato di avanzamento degli accordi in merito al rilascio facilitato dei visti e alla riammissione.</p>
      <p sl="sl">Nell’ambito del terzo, lo spazio comune di sicurezza esterna, l’UE sottolineerà la necessità di intraprendere azioni più concrete al fine di consolidare la cooperazione nel vicinato comune. Soprattutto, cercheremo di porre in rilievo che la Russia deve sforzarsi al massimo per trovare una soluzione al conflitto nella regione trasnistriana e in Georgia. Al tempo stesso, accoglieremmo positivamente la partecipazione della Russia all’operazione EUFOR in Ciad, e concordiamo sul fatto di potenziare la cooperazione nel quadro della politica europea di sicurezza e difesa.</p>
      <p sl="sl">Per quanto attiene il quadro, lo spazio comune di ricerca, istruzione e cultura, il Vertice esprimerà il proprio favore riguardo al primo Consiglio permanente di partenariato sulla ricerca, svoltosi a maggio in Slovenia. Infine, il Vertice offrirà l’occasione di affrontare questioni internazionali, quali i conflitti congelati, il Medio Oriente, l’Iran, l’Afghanistan e altri ancora.</p>
      <p sl="sl">Onorevoli deputati, permettetemi di concludere con quanto segue. Il Vertice si concentrerà in particolare sugli sforzi di entrambi gli interlocutori volti a garantire lo stabile sviluppo democratico di paesi dello spazio comune di vicinato. La cooperazione concreta tra l’UE e la Russia nell’ambito del vicinato comune è essenziale onde affrontare problemi di reciproco interesse e reciproca preoccupazione, e in particolare i conflitti congelati.</p>
      <p sl="sl">Con questo concludo e mi accingo ad ascoltare con interesse la vostra discussione.</p>
      <a text="(Applausi)"/>
    </intervention>
    <intervention id="3-305" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signor Presidente, con un nuovo Presidente russo in carica, come è stato ricordato poc’anzi, e anche con il nostro mandato finalmente inteso a negoziare un nuovo accordo con la Russia penso che abbiamo l’opportunità di ridefinire questo partenariato fondamentale con il nostro maggiore vicino sulla base di alcuni interessi comuni. Far funzionare le relazioni UE-Russia è una delle sfide più importanti della politica estera europea: lo sappiamo tutti.</p>
      <p sl="en">Il lancio di negoziati sarà il fulcro del primo Vertice UE-Russia con il Presidente Medvedev in calendario alla fine di giugno a Khanty-Mansiysk. Subito dopo, i negoziatori inizieranno la prima sessione della loro missione.</p>
      <p sl="en">Il nuovo accordo tra l’UE e la Russia ci dà la possibilità di aggiornare il quadro giuridico alla base delle nostre relazioni, in modo da riflettere i sostanziali cambiamenti occorsi sia in Russia che nell’Unione europea, perché abbiamo modificato molti aspetti da quando l’attuale accordo di cooperazione e partenariato è stato negoziato negli anni ‘90. Ritengo che contribuirà anche a sbloccare il potenziale delle nostre relazioni, che è enorme, e a perseguire gli interessi dei nostri Stati membri con molto più vigore.</p>
      <p sl="en">I tratti peculiari dovrebbero essere: cooperazione politica orientata ai risultati, profonda integrazione economica, condizioni paritarie per le nostre relazioni in materia di energia che contemplino almeno i principi del trattato sulla Carta dell’energia e relazioni sempre più strette nel campo della libertà, della sicurezza e della giustizia, nonché una graduale apertura reciproca dei nostri sistemi educativi e scientifici.</p>
      <p sl="en">Al tempo stesso, dobbiamo proseguire nella cooperazione con la Russia nel quadro dei quattro spazi comuni, che il Presidente in carica del Consiglio ha menzionato or ora, e nell’attuazione delle rispettive tabelle di marcia; è previsto un ampio ventaglio di azioni che danno espressione concreta al partenariato strategico.</p>
      <p sl="en">Il nuovo accordo dovrebbe anche fornire il quadro giuridico per i futuri sviluppi.</p>
      <p sl="en">Il Vertice offrirà l’opportunità di ascoltare direttamente quali sono per il Presidente Medvedev le priorità della Russia nei confronti dell’Unione europea. Penso che dobbiamo prestare attenzione a quanto ha affermato, per esempio, in un’importante intervista al Financial Times in cui ha dichiarato che vuole più Stato di diritto in Russia e anche una maggiore modernizzazione dell’economia del paese. Ovviamente, lo giudicheremo dalle sue azioni.</p>
      <p sl="en">Inizialmente, si assisterà ovviamente a una forte continuità delle politiche in Russia, ma il nuovo Presidente ha sottolineato il proprio impegno nei confronti dello Stato di diritto e della modernizzazione dell’economia russa e penso che dovremmo incoraggiarlo a far sì che le sue parole corrispondano a una precisa azione, e che a questa si dia corso immediatamente.</p>
      <p sl="en">Perseguiamo i nostri interessi comuni con la Russia, nondimeno dobbiamo mantenere una posizione netta e determinata riguardo alla democrazia e ai diritti umani. Continueremo a ricordare alla Russia gli impegni assunti da entrambi, ad esempio, con il Consiglio d’Europa e anche con l’OSCE.</p>
      <p sl="en">Spesso siamo partner vicini alla Russia quando si tratta di affrontare sfide internazionali, per esempio quali membri del Quartetto del Medio Oriente – è altamente probabile che ci incontreremo di nuovo la prossima settimana a Berlino – ma dobbiamo vedere, come ha affermato il nostro collega, una Russia che sviluppa un’agenda positiva con gli altri suoi vicini; pertanto effettivamente temiamo che le recenti mosse russe in Georgia possano minare la stabilità nella regione. Quindi, durante la mia visita a Mosca di una decina di giorni fa, ho avuto una lunga conversazione con il ministro degli Esteri Lavrov, nel corso della quale ho affrontato questa questione importante.</p>
      <p sl="en">Dobbiamo instaurare gradualmente con la Russia un dialogo ad alto livello che non sia aggressivo e copra tutti gli aspetti della risoluzione del conflitto, tra cui i meccanismi di pace e di mantenimento della pace, in quanto la Russia chiaramente rimarrà un attore fondamentale in qualsiasi sforzo di pace concernente i conflitti congelati.</p>
      <p sl="en">D’altro canto, è logico che Tbilisi sia seriamente preoccupata in merito al mantenimento della propria integrità territoriale e nel confronto al Vertice sui conflitti congelati sottolineeremo di certo con fermezza che la sovranità e l’integrità territoriali di Georgia e Ucraina devono essere rispettate, ma credo che dobbiamo al contempo essere pragmatici, realistici e avere un approccio inclusivo dalla parte georgiana.</p>
      <p sl="en">Nei miei contatti regolari con Georgia e Russia, esorto infatti al pragmatismo e a porre fine alle condizioni di reciproca esclusione: questa situazione non funzionerà.</p>
      <p sl="en">In conclusione, il Vertice UE-Russia è un’opportunità per avviare relazioni costruttive con la nuova amministrazione, difendendo i nostri valori e promuovendo i nostri comuni interessi. Attendo con ansia il vostro contributo e la discussione in Aula.</p>
      <a text="(Applausi)"/>
    </intervention>
    <intervention id="3-306" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo PPE-DE . – Signor Presidente, le relazioni UE-Russia si annoverano tra le sfide più impegnative dell’UE e in quest’Aula circolano opinioni molto diverse se brandire il grosso bastone e affrontare l’orso o parlare in modo pacato adottando un misto di carota e bastone nel trattato con la Russia sotto il suo nuovo Presidente Medvedev, che in russo significa piuttosto a proposito “orso”.</p>
      <p sl="en">Nondimeno, dobbiamo concedergli il beneficio del dubbio su quanto efficacemente affermato in merito al miglioramento dello Stato di diritto, i diritti umani e la lotta contro la corruzione – con un maggiore impegno dell’UE nell’ambito del partenariato strategico e del nuovo accordo di partenariato e cooperazione con quello che è tuttora il paese più grande al mondo, che ora fa scatena rinnovata fiducia grazie alla sua economia da trilioni di dollari trainata da minerali e risorse.</p>
      <p sl="en">Tra le priorità del vertice devono figurare la sicurezza energetica, in quanto partner commerciale affidabile per petrolio e gas, ma anche, considerata l’imminente adesione della Russia all’OMC, la certezza giuridica per le società occidentali attive nel settore delle risorse naturali riguardo ai loro investimenti diretti esteri in Russia.</p>
      <p sl="en">Si deve esercitare pressione sulla Russia affinché rispetti la sovranità e l’integrità territoriale dei suoi vicini e in seno all’ONU contribuisca a risolvere i problemi nel Medio Oriente e la questione della proliferazione nucleare in Iran e nella Corea del Nord.</p>
      <p sl="en">La Russia svolge un ruolo chiave nei Balcani occidentali, non ultimo per quanto attiene alla risoluzione della questione del Kosovo, non dovrebbe temere l’espansione della NATO intesa a includere Ucraina e Georgia e potrebbe persino rivelarsi preziosa per migliorare il clima politico repressivo nella vicina Bielorussia.</p>
      <p sl="en">Ci sono molti temi da affrontare al Vertice di Khanty-Mansiysk. Auguriamoci che il nuovo duo Putin-Medvedev si presenti mosso da autentico spirito di riconciliazione con l’Unione europea e non nella speranza che il “no” in Irlanda sia sinonimo di fine di un fronte comune dell’UE per i 27 Stati membri rispetto alla Russia.</p>
    </intervention>
    <intervention id="3-307" speaker_id="1952" name="Jan Marinus Wiersma" is_mep="True" mode="spoken">
      <p sl="en">a nome del gruppo PSE . – Signor Presidente, vorrei replicare a quanto affermato dal Presidente in carica del Consiglio e dalla signora Commissario. Anche noi speriamo, con un nuovo Presidente in Russia e, finalmente, un mandato negoziale per la definizione di un nuovo accordo contrattuale con la Russia, di avviare un periodo più positivo di cooperazione con i russi.</p>
      <p sl="en">Negli ultimi dieci anni abbiamo visto crescere enormemente l’interdipendenza tra l’Unione europea e la Russia. Per questo motivo, ritengo sia saggio confrontarsi con il paese forti di un preciso mandato volto a definire più concretamente il lavoro che intendiamo svolgere nelle quattro aree degli spazi comuni che stiamo sviluppando negli anni recenti. Ovviamente, vogliamo anche sfruttare le nuove possibilità per continuare – e magari intensificare – a essere partner sulla scena internazionale.</p>
      <p sl="en">Dobbiamo anche impegnarci per creare un quadro sicuro e trasparente relativo alle relazioni nel campo energetico, tra cui, com’è ovvio, il commercio, ma dobbiamo migliorare l’ambiente degli investimenti Russia, laddove l’ammissione e l’ingresso nell’OMC potrebbe rivelarsi molto utile.</p>
      <p sl="en">Ritengo altresì che dobbiamo collaborare onde impegnarci sui problemi nel campo del vicinato condiviso. Abbiamo già parlato della Transnistria e del Caucaso, ma dobbiamo anche esplorare eventuali canali per pervenire a un compromesso nel prossimo futuro in merito alla questione del Kosovo.</p>
      <p sl="en">Dobbiamo anche creare necessari meccanismi per affrontare con efficacia il problema delle violazioni dei diritti umani e anche – per usare un’espressione più positiva per contribuire a promuovere lo Stato di diritto in Russia.</p>
      <p sl="en">Due commenti finali. Desidero sottolineare, come abbiamo fatto tante volte in precedenza, che, per far sì che questi negoziati sortiscano risultati da parte nostra, dobbiamo parlare con una voce. Vorrei anche aggiungere – e l’ho fatto presente prima – che dobbiamo anche mantenere un atteggiamento in qualche modo pragmatico. La nostra influenza è limitata: la Russia non è un paese candidato; non vuol aderire all’Unione europea; segue il proprio corso. Vuole cooperare e non integrarsi. Penso che negli anni a venire dovremmo tenerne conto nelle nostre consultazioni e nei colloqui con loro.</p>
    </intervention>
    <intervention id="3-308" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">a nome del gruppo ALDE . – Il prossimo Vertice UE-Russia sarà la prima occasione per i leader degli Stati membri dell’UE di incontrare le nuove autorità russe nominate dopo le recenti elezioni. Il vertice sarà pertanto un’eccellente opportunità per ottenere maggiori ragguagli in merito alla direzione della politica russa, e sulla sua eventuale attuazione.</p>
      <p sl="pl">Alcune informazioni su come potrebbe presentarsi questa politica si possono, come dire, cogliere dal discorso che il Presidente Medvedev ha pronunciato a Berlino. Conteneva una serie di riferimenti che facevano ben sperare in merito alla lotta alla corruzione e al governo conformemente allo Stato di diritto. Il problema è che il Presidente Putin, predecessore di Medvedev, ha affermato praticamente lo stesso all’inizio del proprio mandato, ma tutti sappiamo quale corso abbiano preso le cose e come si presenti l’attuale situazione. Il suddetto discorso dipingeva anche una visione del mondo che differiva da quella che avremmo desiderato sentire. Nella visione del mondo illustrata dal Presidente Medvedev, l’Unione europea, o, per meglio dire, gli Stati membri dell’Unione europea sono ridotti al ruolo di semplici partner economici della Russia, che auspica per sé un’attività politica in un’area sostanzialmente più vasta che spazia da Vancouver a Vladivostok.</p>
      <p sl="pl">C’è un secondo aspetto che vale la pena citare. E’ molto più specifico, ma urgente, e riguarda le relazioni tra la Russia e la Georgia. A seguito di un accordo raggiunto nel 1994, in Abkhazia sono di istanza truppe russe inviate dalla Comunità di Stati indipendenti, un’associazione di paesi post-sovietici. L’Abkhazia è parte della Georgia. Ci sono non pochi elementi che indicano che tali contingenti non svolgono il ruolo di forze di mantenimento della pace e che in realtà partecipano al conflitto tra i separatisti abkhazi e il governo della Georgia, come dimostra l’abbattimento di un velivolo georgiano teleguidato per intervento di un aereo russo. Sulla base di una recente decisione adottata unilateralmente dalle sole autorità russe, queste forze sono state notevolmente aumentate.</p>
      <p sl="pl">Sarebbe non poco diversa la situazione se l’Unione europea partecipasse al processo di risoluzione del conflitto, agendo quale entità affidabile e coscienziosa.</p>
    </intervention>
    <intervention id="3-309" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signor Presidente, sono lievemente irritata che negli interventi sentiti finora sui negoziati e le prossime discussioni, si sia detto così poco sul fatto che all’Europa manca una posizione unitaria o unanime su molte questioni che emergeranno in quelli che, a mio avviso, sono colloqui importanti con il Presidente Medvedev. Questo riguarda in particolare l’intera area della politica energetica. Ritengo si tratti di un problema grave: parliamo molto spesso della nostra dipendenza dalle importazioni di petrolio e gas dalla Russia, ma non abbiamo ideato una strategia comune al riguardo. Per contro, i grandi Stati membri, singoli Stati membri, perseguono le proprie strategie in questo ambito e rispetto agli acconti con la Russia non è stata elaborata alcuna strategia europea autenticamente unita in merito alla sicurezza dell’approvvigionamento.</p>
      <p sl="de">Lo stesso discorso vale per un’area molto sensibile. Accolgo positivamente il fatto che, oltre alla questione della Georgia, siano stati menzionati anche gli altri conflitti, così quando parliamo di Georgia, comprendiamo Abkhazia e Ossezia. C’è un altro punto che pensavo fosse stato omesso dalle dichiarazioni introduttive del Consiglio e della Commissione, ossia alcuni commenti su come dovremmo affrontare con la Russia questi conflitti congelati a seguito della decisione sul Kosovo. In quanto Parlamento, ci occorrono più informazioni al riguardo, e in qualità di membro della delegazione recatasi di recente a Mosca, sono particolarmente interessata riguardo al destino riservato in Russia alle organizzazioni non governative, in quanto subiscono le conseguenze di un’orribile legge, penso che si dovrebbe inserire in agenda anche questo tema.</p>
    </intervention>
    <intervention id="3-310" speaker_id="23788" name="Adam Bielan" is_mep="True" mode="spoken">
      <p sl="pl">a nome del gruppo UEN . – Signor Presidente, da qualche tempo a questa parte conosciamo la preoccupante tendenza della società russa Gazprom di raccogliere ex leader dei paesi dell’Unione europea. L’esempio più lampante di questa propensione è il caso dell’ex Cancelliere tedesco Schröder. Quest’ultimo ha innanzi tutto firmato un accorto con la Russia relativo alla costruzione del gasdotto Nord Stream, e poi ha assunto un incarico in seno al consiglio di amministrazione della società stessa. Si stanno riproponendo situazioni analoghe nel sud dell’Europa, relativamente alla prossima impresa della Gazprom , ossia il gasdotto South Stream. Vorrei far presente che nessuna società energetica occidentale vanta legami così stretti con il proprio Stato di origine come la Gazprom con il Cremlino. Nel caso dei piani di tale società, dobbiamo scontrarci con freddi calcoli politici; i normali principi di mercato semplicemente non si applicano.</p>
      <p sl="pl">E’ ora che l’Unione comprenda questa realtà e intervenga per prevenire una situazione in un cui una società sponsorizzata dallo Stato possa usare gasdotti al fine di esercitare pressione politica. Il controllo dell’energia da parte della Russia si tradurrà inevitabilmente in un ulteriore aumento nel costo dell’energia in Europa. La Russia riuscirà anche a ottenere persino maggiori concessioni politiche in cambio di forniture di gas e petrolio.</p>
      <p sl="pl">E’ chiaro che l’Unione europea deve costruire solide relazioni con la Russia. Onde farlo effettivamente, tuttavia, deve dimostrare unità, un’unità che ci manca al momento. Mi auguro in tutta onestà che il prossimo Vertice UE-Russia sia un’opportunità per dimostrare la solidarietà dell’Unione europea rispetto all’egemonia della Russia nel settore dell’energia.</p>
    </intervention>
    <intervention id="3-311" speaker_id="28330" name="Vladimír Remek" is_mep="True" mode="spoken">
      <p sl="cs">a nome del gruppo GUE/NGL . – Onorevoli colleghi, sono lieto di constatare che gli ostacoli utilizzati da alcuni Stati membri per impedire l’avvio dei colloqui con la Russia sul nuovo accordo di partenariato e cooperazione siano finalmente stati superati. Dopo 18 mesi, alla vigilia del vertice, la Commissione ha infine ricevuto il mandato per negoziare con la Russia. Potrebbe essere vantaggioso per entrambi gli interlocutori, ma non siamo troppo ottimisti. Se le nostre discussioni su problemi complessi come, ad esempio, la cooperazione in materia di energia, il cambiamento climatico o questioni legate alla sicurezza vengono condotte da posizioni irremovibili, da cui ci attacchiamo con veemenza con varie (spesso irreali) richieste, culminando poi in ultimatum , non andremo da nessuna parte. Per contro, tra noi ci sono alcuni che non lo comprendono ancora. Il risultato logico quindi può essere una situazione di stallo come negli scacchi. Quello che occorre, tuttavia, è un nuovo livello di relazioni, adatto al XXI secolo, e abbiamo la possibilità di raggiungerlo. Ritengo che serviremo nel modo migliore gli interessi dei cittadini dell’UE approfittando di queste circostanze.</p>
    </intervention>
    <intervention id="3-312" speaker_id="34720" name="Bernard Wojciechowski" is_mep="True" mode="spoken">
      <p sl="en">a nome del gruppo IND/DEM . – Signor Presidente, “la Russia è un rebus avvolto in un mistero che sta dentro a un enigma”, affermò Churchill una volta. L’Unione europea si è accordata su quello che vuole dalla Russia. La domanda è, quanto rapidamente?</p>
      <p sl="en">La politica in materia di energia rende la Germania sorda alle richieste di polacchi e lituani, Nord Stream, Depal – sembra che tutte le condutture dalla Russia portino ai capi dei capi dei paesi dell’Europa centrale. Non è una chimera, come sosteneva l’uomo della perestroika , MikhailGorbaciov. The Economist ammette che il gasdotto è stato deciso in segreto. Le richieste della Lituania riguardo a termini più precisi nel settore dell’energia sembrano quindi pertinenti. Molti eurocrati fumavano di rabbia a causa di questo, rafforzando l’idea dei paesi post-comunisti nevrotici.</p>
      <p sl="en">D’altro canto, il ministro tedesco dell’Economia dichiara minaccioso che il suo paese non permetterà cje la Commissione dell’UE imponga decisioni da dietro le quinte a Bruxelles. Senza dubbio non intendeva i diritti umani, suppongo.</p>
      <p sl="en">L’iniziativa del “partenariato orientale” lanciata dalla Polonia e dalla Svezia può essere un’ottima idea. Il coraggio è positivo, ma i cervelli sono meglio.</p>
      <p sl="en">Il partenariato tra l’UE e la Russia è difficile. Non porterà ad alcun risultato senza la Polonia, che è il vicino naturale della Russia via terra, acqua e aria. E’ un aspetto che ovviamente tutte le parti devono prendere in considerazione, soprattutto oggi che il Trattato di Lisbona è stato abbattuto e i mattoni che cadono possono danneggiare qualsiasi cosa trovino sul loro passaggio. Le buone relazioni sono tentativi inutili se interferiscono con le nazioni sovrane.</p>
      <p sl="en">“Ma forse c’è una chiave; e la chiave è l’interesse nazionale della Russia”, aggiunse Churchill. L’opinione che “nulla è impossibile in Russia, se non la riforma” non sembra più vera. A prescindere dall’approccio, l’UE deve cooperare con la Russia, e viceversa.</p>
    </intervention>
    <intervention id="3-313" speaker_id="1164" name="Bruno Gollnisch" is_mep="True" mode="spoken">
      <p sl="fr">Signor Presidente, onorevoli colleghi, come l’onorevole Wojciechowski, l’oratore precedente, ha affermato, le relazioni con la Russia sono estremamente delicate e avvolte nell’ambiguità. Comprendo l’atteggiamento dei nostri colleghi del’Europa centrale e orientale e degli Stati baltici in particolare, che hanno subito pesantemente la dominazione russa nella forma del controllo sovietico nonché un sistema crudele e oppressivo, che ora è opportunamente scomparso. Ritengo che dobbiamo cogliere questa opportunità onde instaurare relazioni più amichevoli con il grande popolo russo che è indubbiamente un popolo europeo e, in qualche modo, anche la sentinella dell’Europa. La Russia deve confrontarsi con i nostri stessi problemi: deve affrontare la questione del calo delle nascite, e gli immensi spazi aperti della Siberia potrebbero rivelarsi una prospettiva attraente per il miliardo e mezzo di cinesi che ritengono che sia stato sottratto loro una parte del proprio territorio.</p>
      <p sl="fr">Penso che l’incomprensione che può esistere e persistere con la Russia, e che si spera sarà chiarita al Vertice UE-Russia il 4 novembre, sia anche in parte imputabile a noi. Abbiamo attaccato il carro a quello della politica americana e ci siamo reintegrati nell’Organizzazione del Trattato Nord Atlantico – mi riferisco alla Francia in questo caso – che era una risposta al Patto di Varsavia. Una volta scomparso il Patto di Varsavia, credo che nella Russia siano legittimamente sorti alcuni sospetti riguardo alle nostre intenzioni e mi piacerebbe vedere queste incomprensioni chiarite da entrambe le parti.</p>
    </intervention>
    <intervention id="3-314" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signora Commissario, signor Presidente in carica del Consiglio, dato che alcuni nostri colleghi che si sono opposti al Trattato di Lisbona hanno chiesto di adottare una politica uniforme nei confronti della Russia, permettetemi di rinfrescarvi la memoria: a Mosca hanno stappato bottiglie di champagne dopo il risultato del voto irlandese, perché è stato ritenuto l’ennesima prova della debolezza dell’Europa, consentendo alla Russia di tornare alla situazione abituale con i singoli paesi.</p>
      <p sl="de">Mi fa piacere che ora si possa negoziare l’accordo id partenariato e cooperazione, in cui affrontiamo una serie di questioni critiche quali la sicurezza energetica. E’ il Trattato di Lisbona che ci conferirà la competenza per occuparci di questa tematica, insieme al rispetto dei diritti umani.</p>
      <p sl="de">Sono sicuro che al pari del Cancelliere Merkel, la Presidenza slovena rappresenterà gli interessi dell’Europa e che la stessa Angela Merkel, a Sochi, difenderà i diritti umani e gli interessi politici. Non ho dubbi che sarà un successo, e dobbiamo ricordare al presidente Medvedev quello che lui stesso ha affermato, ossia che i paesi vanno valutati in base allo sviluppo della democrazia e dello Stato di diritto. Dovremmo prendere seriamente le sue dichiarazioni.</p>
      <p sl="de">Dovremmo tuttavia anche spiegare che abbiamo interessi comuni con la Russia, non solo in termini di questioni legate all’energia, ambito in cui dobbiamo ottenere la sicurezza dell’approvvigionamento. In fin dei conti, la Russia è un membro del Consiglio di sicurezza. Come possiamo fermare la proliferazione delle armi di distruzione di massa se non con la Russia al nostro fianco, o addentrarci in questioni come l’Iran, il Medio Oriente e in varie altre aree? Dobbiamo chiarirlo. Al tempo stesso, tuttavia, la Russia non dovrebbe garantirsi un potere eccessivo tramite Gazprom . I russi devono essere soggetti alle stesse regole sulla concorrenza di tutti gli altri.</p>
      <p sl="de">Consentitemi un’ultima osservazione: se cerchiamo di affermare i nostri comuni interessi con la Russia tramite un partenariato strategico, deve essere chiaro che non c’è più margine per una politica del “vicino estero” e per le sfere di influenza. In un’Europa di Stati indipendenti, ogni paese deve avere, in conformità dell’accordo di Helsinki, il diritto di aderire o meno a un’alleanza, come ritiene opportuno. Nessun altro paese ha un diritto di veto sulle decisioni indipendenti adottate da un altro paese europeo. Anche questo deve essere chiarito molto bene.</p>
    </intervention>
    <intervention id="3-315" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, in quest’Aula ci sono molti colleghi che vengono da paesi che hanno avuto una pessima esperienza con l’Unione Sovietica. La signora Commissario e io siamo entrambi di un paese che ha vissuto esperienze negative e positive con la defunta Unione Sovietica. La Russia di oggi è in qualche modo una reminiscenza della vecchia URSS. Nondimeno, è una nuova Russia e ha un nuovo potenziale.</p>
      <p sl="de">La missione ora consiste nell’investire tutte le nostre forze per riuscire a ottenere una nuova Russia che non ci ricordi più l’Unione Sovietica del passato. A tale scopo sono necessarie due cose: una posizione netta e inequivocabile e una volontà a impegnarsi nel dialogo con questa nuova Russia. Per quanto riguarda il problema del Kosovo, ad esempio, la nostra posizione diverge da quella della Russia, ma dobbiamo ancora confrontarci e quindi possiamo risolvere i problemi. La politica di vicinato è un altro esempio: abbiamo un’offerta diversa da proporre ai paesi vicini, laddove la Russia spesso adotta un atteggiamento imperialista verso il “vicino estero”.</p>
      <p sl="de">Se vogliamo aiutare questi paesi, dobbiamo offrire un chiaro sostegno a paesi quali la Georgia, ad esempio, ma dobbiamo anche parlare alla Russia delle possibili vie per pervenire a una soluzione pacifica di questi conflitti, che si tratti di Abkhazia o di Ossezia meridionale.</p>
      <p sl="de">Per quanto attiene alle questioni dell’energia, dobbiamo garantirci di ricevere le nostre risorse; abbiamo bisogno di un gasdotto Nabucco, per esempio, in modo da poter contare su una posizione contrattuale più forte nei confronti della Russia. Dobbiamo tuttavia negoziare con la Russia in merito all’energia e ad altre questioni. Il mio gruppo e io pertanto non escludiamo l’eventualità che siano necessarie entrambe le cose – una posizione chiara e inequivocabile e una politica indipendente – e, malgrado questa posizione forte, sviluppare negoziati e consultazioni con la Russia. Mi auguro che ci sia possibile realizzare il nostro obiettivo.</p>
    </intervention>
    <intervention id="3-317" speaker_id="28262" name="Henrik Lax" is_mep="True" mode="spoken">
      <p sl="sv">La questione dell’energia sarà un tema importante al vertice. L’UE ha bisogno del gas della Russia, e la Russia ha bisogno delle entrate delle esportazioni per l’Europa. Il vertice può rivelarsi cruciale per decidere se il gasdotto Nord Stream, che dalla Russia dovrebbe raggiungere la Germania attraverso il Baltico, diventerà una realtà.</p>
      <p sl="sv">Il progetto in questione può provocare gravi sconvolgimenti al vulnerabile ecosistema del Mar Baltico, ma la minaccia più pesante che incombe sul progetto stesso è la mancanza di fiducia tra la Russia e i paesi intorno al Baltico. Affinché il gasdotto diventi una realtà concreta, è necessario che le due controparti, Russia e Germania, adottino precise misure volte a costruire la fiducia. La Russia deve, inter alia , ratificare la Convenzione di Espoo che regolamenta la suddivisione delle responsabilità in progetti transnazionali suscettibili di avere un impatto ambientale nei paesi vicini, e la Russia deve sospendere qualsiasi partecipazione della marina o dell’esercito russi alle consultazioni relative alla costruzione del gasdotto. Non sarà mai autorizzato, perlomeno, non nelle acque territoriali della Finlandia. La Germania, da parte sua, deve prima di tutto riconoscere che il progetto riguarda tutti gli Stati membri dell’UE intorno al Mar Baltico e che si tratta di una questione comune dell’UE. Sempre la Germania deve inoltre dimostrare di essere solidale con la Polonia e i tre Stati baltici e convincerli che il progetto non comporterà nei loro confronti alcuna discriminazione nei loro approvvigionamenti di energia. La Germania deve rispettare la risoluzione che stiamo dibattendo, secondo cui l’UE deve essere unita nella propria azione rispetto alla Russia nei progetti su larga scala in materia di energia. Il gasdotto non deve compromettere il mercato interno dell’UE. E’ l’UE e non la Gazprom in Russia che deve stabilire le norme per il commercio dell’energia nel mercato interno.</p>
    </intervention>
    <intervention id="3-318" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Onorevoli colleghi, l’intervento del Commissario Ferrero-Waldner ci induce a supporre che la risoluzione del Parlemento un esempio illustre di correttezza politica; forse perfino qualcosa di simile a un inchino nei confronti del nuovo Presidente della Russia Medvedev. Dovremmo tuttavia tenere presente il fatto che il primo Ministro Putin – il Presidente e Vladimir Putin – sono davvero la stessa persona, e che sta conducendo una politica del tipo divide et impera rivolta direttamente agli Stati membri dell’UE. In queste circostanze, è molto importante che l’accordo di partenariato sortisca risultati positivi. L’Unione europea non dovrebbe rivelare alcuna debolezza. Nei colloqui deve dimostrare l’unità degli Stati membri e la sua solidarietà come una forza. Deve ridurre l’incoerenza manifestata a oggi dalla Russia e promuovere un mercato integrato e il libero accesso alle infrastrutture e agli investimenti in Russia. Deve chiedere che la Russia esprima la volontà di rispettare i requisiti dell’Organizzazione mondiale del commercio. Dobbiamo consolidare la posizione unificata dell’Unione europea sulle questioni strategiche in relazione a paesi con regimi antidemocratici. L’Unione europea deve confermare di essere una roccaforte della democrazia e di valori comuni.</p>
    </intervention>
    <intervention id="3-319" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signor Presidente, l’incontro in Siberia tra i rappresentanti dell’Unione europea e la Russia dovrebbe essere un appuntamento tra amici alla ricerca di un’autentica comprensione. Se vogliamo migliorare le nostre relazioni, dobbiamo trattare i nostri partner seriamente. Ho sentito affermare in Aula che l’Unione europea vuole insegnare alla Russia le regole della democrazia. Tuttavia, a Bruxelles c’è un deficit democratico. E proprio in questo Emiciclo ho anche sentito mettere in dubbio i risultati del referendum irlandese.</p>
      <p sl="pl">In quest’Aula è anche stato affermato che i membri sono preoccupati per la situazione in Georgia. Non è il colmo dell’ipocrisia? Un giorno si viola l’integrità territoriale della Serbia con il riconoscimento del Kosovo, e quello dopo al popolo dell’Abkhazia si nega la possibilità d’indipendenza e si racconta che al paese si applica un diverso insieme di norme. Onorevoli colleghi, dovete comprendere che fu Stalin a sopraffare l’Abkhazia e ad annetterla alla Georgia. Non possiamo oggi intrometterci in un mondo che non capiamo. Ritegno che se dobbiamo trattare con i russi, dobbiamo comprenderne non solo la storia ma anche la mentalità. Ovviamente, la Russia è al momento ben governata. La vita migliora per il popolo russo, e il paese sta diventando uno Stato democratico. Non è assolutamente giustificato il tono didattico adottato dai funzionari dell’Unione. Tutto quello che si ottiene è un ghigno irritato di Mosca.</p>
    </intervention>
    <intervention id="3-320" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, signora Commissario, è solo confrontandoci che evitiamo le incomprensioni. Sono in programma intense discussioni perché, con l’apertura dei colloqui sull’accordo di partenariato e cooperazione, ci accingiamo ad avviare il dialogo con la Federazione russa. E’ positivo che ora i negoziati stiano per cominciare. Negli ultimi 10 anni sono cambiate moltissime cose, sia in Russia che nell’Unione europea, ma dipendiamo anche più che mai dall’altro. E’ per questo motivo che sono necessari per entrambe le parti validi accordi vincolanti sull’energia, ma anche sul cambiamento climatico. Signor Presidente, in sede di definizione di questi accordi non dobbiamo dimenticare certi punti fondamentali. Sebbene alcuni Stati membri possano dubitarne, ora più che mai dobbiamo impegnarci a fondo per difendere i valori comunitari, per rafforzare lo Stato di diritto, lottare contro la corruzione e sottolineare l’indipendenza del dibattito sociale nella Russia stessa.</p>
      <p sl="nl">Signor Presidente, i negoziati non saranno facili. Un nuovo accordo non deve essere enciclopedico, per quanto mi riguarda, ma deve contenere una serie di elementi assolutamente essenziali e vincolanti per entrambe le parti.</p>
      <p sl="nl">Signor Presidente, non possiamo aspettare fino a quando l’accordo non sarà sul tavolo, perché ci devono giungere voci positive dal Cremlino ora in merito ad alcune altre questioni: la Cecenia, il caso di TNK contro BP e l’Abkhazia. Vorrei sentire dal Presidente che cosa intende lui esattamente con azione comune .</p>
    </intervention>
    <intervention id="3-321" speaker_id="34232" name="Kristian Vigenin" is_mep="True" mode="spoken">
      <p sl="bg">Signor Presidente, signora Commissario, onorevoli colleghi, desidero innanzi tutto sottolineare che il mondo oggi è un luogo molto diverso e che la giustapposizione di blocchi è un ricordo del passato. Anche la Russia è cambiata molto. La Russia del giugno 2008 è molto diversa dalla Russia del 2000, ad esempio. L’Unione europea deve affrontare la sfida di costruire e sviluppare un nuovo genere di relazioni senza termini di paragone nel passato. Dobbiamo sviluppare queste relazioni comprendendo chiaramente che ci sono molti aspetti che ci uniscono e molti che ci dividono. Ci sono molti problemi che possiamo risolvere solo in cooperazione con la Russia, tra cui figurano anche tematiche globali quali il cambiamento climatico, la lotta contro la fame e le pandemie, il terrorismo. Ve ne sono altri che sono di carattere regionale eppure hanno un enorme significato per l’Unione europea: sicurezza energetica, legami commerciali ed economici, relazioni con vicini comuni. Ci sono anche questioni che ci dividono: diritti umani, libertà di parola, cosa intendiamo per democrazia e sistemi democratici. Ma dobbiamo essere sufficientemente pragmatici e sviluppare il dialogo non scontrandoci ma concentrandoci sugli obiettivi comuni.</p>
      <p sl="bg">E’ un dato di fatto che negli ultimi anni si sia fatta strada la diffidenza, ma ora abbiamo l’opportunità di avviare un dialogo con il nuovo inquilino del Cremlino. Vorrei richiamare l’attenzione sul ruolo della Russia nei Balcani occidentali. Ritengo che ci occorra un autentico dialogo attivo onde coinvolgere la Russia nella ricerca di soluzioni ai problemi della regione, persuaderle a sostenere gli sforzi dell’Unione europea volti a garantire stabilità a lungo termine, tra cui attraverso la missione EULEX in Kosovo. Vorrei che il prossimo vertice affrontasse anche la questione del ruolo della Russia nella regione del Mar Nero e che stabilisse che spetta a noi decidere se applicare o meno la politica del divide et impera .</p>
    </intervention>
    <intervention id="3-322" speaker_id="23830" name="István Szent-Iványi" is_mep="True" mode="spoken">
      <p sl="hu">Signor Presidente, signora Commissario, nel suo discorso d’insediamento il Presidente Medvedev ha dichiarato la propria lealtà alla democrazia, affermando che reputava il ripristino dello Stato di diritto la usa missione principe. Se queste non sono solo parole vuote ed effettivamente riesce a realizzare tale obiettivo, allora si profila realmente la possibilità che le relazioni con la Russia possano essere sostanzialmente migliorate. Le nostre aspettative sono modeste, ma siamo aperti e ottimisti. Avere la Russia quale solido partner affidabile che contribuisce a risolvere i conflitti giunti a un’impasse e a prevenire la proliferazione nucleare è nel nostro interesse fondamentale. Consideriamo la Russia un partner , ma anche il paese deve decidere ci reputa un partner o un insieme di nemici da far ribellare uno contro l’altro e aizzare. Accogliamo con favore l’intenzione di instaurare un nuovo accordo di partenariato UE-Russia; tale accordo dovrebbe essere esteso in modo da contemplare le problematiche legate all’energia e da contenere anche i principi fondamentali della carta per l’energia. L’Europa deve assumere una posizione unita e determinata nel quadro dei negoziati se vuole ottenere risultati concreti.</p>
      <p sl="hu">Penso sia un segno positivo che il vertice si tenga nella capitale di Khanty-Mansi, dove, in concomitanza, si svolgerà anche il congresso mondiale dei popoli ugro-finnici. Mi auguro che non si tratti solo di un gesto irripetibile da parte della Russia nei confronti dei popoli ugro-finnici, ma che corrisponda a una vera intenzione di migliorare la situazione e di garantire i diritti di tali popolazioni. A questo punto, desidero esortare il Commissario Ferrero-Waldner e la Commissione ad accelerare i lavori relativi all’attuazione della “azione preparatoria” volta ad assistere i popoli ugro-finnici, perché ci sembra che le carenze in quest’area siano di proporzioni enormi. Grazie.</p>
    </intervention>
    <intervention id="3-323" speaker_id="28617" name="Inese Vaidere" is_mep="True" mode="spoken">
      <p sl="lv">Onorevoli colleghi, il minisero russo degli Affari esteri ha elaborato una strategia globale su come impiegare i propri concittadini nell’Unione europea, in particolare negli Stati baltici, con l’obiettivo di rafforzare l’influenza economica e politica della Russia. Il Presidente Medvedev ha firmato di recente un decreto che abolisce i visti d’ingresso in Russia per i cittadini di paesi terzi di Lettonia ed Estonia, che in sostanza li riconosce quali cittadini russi. Pertanto, questi cittadini di paesi terzi, che per ottenere la cittadinanza devono semplicemente imparare un po’ della lingua del posto, acquisiranno privilegi molto maggiori rispetto ai cittadini e avranno nientemeno che un incentivo a ottenere la cittadinanza. Questo gesto – al pari di chiedere di concedere loro il diritto di voto nelle elezioni governative locali – è un autentico ostacolo all’integrazione dei cittadini di paesi terzi. La “democrazia guidata” della Russia ha annunciato sempre maggiori restrizioni alla libertà di stampa, di espressione e di assemblea. I veri democratici della Russia hanno chiesto il nostro sostegno in varie occasioni, rivolgendosi alla sottocommissione per i diritti umani e all’epoca della visita a Mosca. Il pragmatismo pianificato della risoluzione ci ha tuttavia consentito di dimenticare i nostri principi, anche se nella pratica tutte la crescita economica in Russia si basa sui nostri pagamenti di risorse di energia.</p>
    </intervention>
    <intervention id="3-324" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli colleghi, l’Unione europea – con questa espressione intendo il Consiglio – deve definire con precisione la sua idea di relazioni con la Russia. Dovrebbe essere chiaro se i negoziati concernenti, ad esempio, gli approvvigionamenti di gas, il Kosovo, la libertà di parola e i diritti umani verranno condotti separatamente dai singoli Stati membri o se esiste una possibilità di raggiungere un’intesa, perlomeno a livello base, su alcuni interessi comuni. Ritengo che sia negli interessi dei cittadini che l’Unione parli con una voce sola quando tratta con la Russia. Purtroppo non è così. Dobbiamo insistere affinché in Russia si instauri un clima politico e imprenditoriale più stabile, che preveda meno barriere alle importazioni e conceda maggiore spazio agli investitori dell’Unione. Questo sarebbe di ceto agevolata dall’adesione della Russia all’Organizzazione mondiale del commercio. Ovviamente, tutti noi dovremmo insistere con forza sul rispetto dei diritti umani e delle libertà quali elementi di un simile partenariato. L’Unione, che è una forte entità caratterizzata dalla diversità, e la Russia, che è una superpotenza, dovrebbero smettere di comportarsi come due città collegate da nient’altro se non una strada stretta e un gasdotto. Entrambe dovrebbero aspirare a una maggiore integrazione economica reciproca e il partenariato dovrebbe essere un matrimonio di convenienza, non d’amore.</p>
    </intervention>
    <intervention id="3-325" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, nell’accogliere le parole del Presidente Medvedev sull’importanza dei diritti civili e dello Stato di diritto, l’UE dovrebbe assolutamente chiarire che la credibilità delle sue dichiarazioni si può misurare solo dimostrando, innanzi tutto, rispetto totale dei verdetti della Corte europea dei diritti umani e contribuendo alla riforma di tale istituzione.</p>
      <p sl="en">Il punto di partenza più importante se si aspira a instituire relazioni migliori è l’unità tra gli Stati membri dell’UE. Sottolineiamo in particolare la necessità di dare priorità ai benefici a lungo termine di una risoluzione comune rispetto ai possibili vantaggio a breve termine di accordi bilaterali su singole questioni.</p>
      <p sl="en">Tali priorità sono particolarmente rilevanti nel campo dell’economia e dell’energia, dove i principi di trasparenza e reciprocità possono essere l’unica base per una cooperazione sul lungo periodo, insieme alla parità di accesso ai mercati, alle infrastrutture e agli investimenti.</p>
    </intervention>
    <intervention id="3-326" speaker_id="2301" name="Reino Paasilinna" is_mep="True" mode="spoken">
      <p sl="fi">Signor Presidente, signora Commissario, ho qui dinanzi a me uno studio condotto quest’anno sugli uomini d’affari russi. Fatto sorprendente, le loro riflessioni sono simili alle nostre. Quale genere di Russia vorrebbero vedere entro il 2020? Tra il 50 per cento e il 70 per cento di loro desidera che i russi siano liberi; al secondo posto, istruiti, al terzo posto, integrati; al quarto, rispettosi della legge e al quinto posto, in buona salute. Non c’è la benché minima cattiva intenzione qui. Solo il 30 per cento di questi uomini d’affari sperava di essere ricco. Pertanto, non c’è più alcuno strascico delle oligarchie che noi tutti ricordiamo.</p>
      <p sl="fi">L’intenzione della Russia è di avviare un processo di modernizzazione, e questo obiettivo accomuna i leader del paese e i cittadini. Le preoccupazioni degli imprenditori interpellati ci sono note: il 70 per cento di loro ritiene che l’invecchiamento della popolazione sia un grosso problema, esattamente come noi. Per quanto riguarda la corruzione agli alti livelli, qui il tasso è inferiore, ma lì è molto comune. Oltre il 50 per cento reputa fondamentale l’indipendenza del sistema giudiziario e i diritti civili. Anche gli scarsi livelli di istruzione sono motivo di preoccupazione. Possiamo dare un esempio e fornire assistenza laddove le infrastrutture sono inadeguate e la burocrazia rigida. Per questo ritengo che abbiamo un’opportunità, ora che dipendiamo dalla Russia per l’energia, di offrire la nostra competenza per il processo di modernizzazione del paese, che è l’obiettivo della Russia stessa.</p>
    </intervention>
    <intervention id="3-327" speaker_id="1429" name="Christopher Beazley" is_mep="True" mode="spoken">
      <p sl="en">Signor Presidente, il Commissario Ferrero-Waldner ha parlato dell’importanza di instaurare relazioni corrette tra l’UE e la Russia.</p>
      <p sl="en">Un ambito che mi sembra particolarmente importante è la questione della società civile. Prevede la possibilità di avviare alcuni programmi o progetti specifici che potremmo cominciare a considerare in termini di scambi universitari, scambi culturali e artistici, e se così, quali?</p>
      <p sl="en">Credo che sia opportuno ribadire la nostra delusione in questo contesto. Gli uffici del British Council a San Pietroburgo e a Ekaterinburg sono stati chiusi, in contrasto con qualsiasi normale pratica diplomatica.</p>
      <p sl="en">Vale altresì la pena riflettere sulla relazione in merito all’energia. In quanto buon cliente, vantiamo una posizione forte. La Gazprom non chiaramente riuscita a convincere questo Parlamento, in sede di commissione per gli affari esteri, commissione per l’industria, la ricerca e l’energia, e commissione per le petizioni. Devono pensarci di nuovo. Ci occorre una buona relazione dove non facciamo la parte degli ingenui, dove non ci basiamo su pii desideri e dove i nostri partner e colleghi russi non siano sospettosi, non si sentano minacciati o debbano mostrarsi aggressivi.</p>
    </intervention>
    <intervention id="3-328" speaker_id="33990" name="Adrian Severin" is_mep="True" mode="spoken">
      <p sl="en">Signor Presidente, il prossimo Vertice Unione europea-Russia si svolgerà tra una Federazione russa in ascesa – anche solo temporaneamente – e un’UE non solo colpita dal “no” irlandese sul Trattato di Lisbona ma anche dalla mancanza di una chiara visione su come uscire da questa crisi.</p>
      <p sl="en">La Russia stessa è motivo di divergenza nell’Unione europea. In effetti, ci ha divisi tra ideologisti e pragmatici; tra geostrateghi pronti allo scontro e conciliatoristi; tra vecchi combattenti della guerra fredda e nuovi opportunisti utilitaristi.</p>
      <p sl="en">Per un altro verso, un grosso problema è che la Russia non ha una politica concernente l’Unione europea, ma preferisce trattare separatamente con ciascun membro dell’Unione. Non riusciremo a cambiare questa situazione fino a quando non avremo introdotto una reale politica europea comune nei confronti della Russia. Dobbiamo dire alla Russia che, nell’ottica di fare buoni affari con noi e di beneficiare della reciproca apertura dei mercati, occorre un’interoperabilità istituzionale e politica che garantisca la separazione tra politiche economiche e strategie geopolitiche.</p>
      <p sl="en">Occorre quindi uno spazio comune di giustizia, libertà e sicurezza caratterizzato da trasparenza, responsabilità e apertura.</p>
    </intervention>
    <intervention id="3-329" speaker_id="28400" name="Francisco José Millán Mon" is_mep="True" mode="spoken">
      <p sl="es">Signor Presidente, la relazione tra l’Unione europea e la Russia deve essere costruttiva, ma anche esigente. Come noi, è membro del Consiglio d’Europa e ne deve quindi rispettare i principi e i valori.</p>
      <p sl="es">Accolgo on favore il fatto che di recente il Presidente Medvedev abbia sottolineato l’importanza dei diritti umani e dello Stato di diritto.</p>
      <p sl="es">L’Unione europea e la Russia hanno il potenziale per instaurare una relazione forte e ora noi dobbiamo affrontare la sfida di negoziare il nuovo accordo di cooperazione e di partenariato che ci consentirà di accelerare gli sviluppi nell’ambito dei cosiddetti “quattro spazi comuni”.</p>
      <p sl="es">Desidero sottolineare l’importanza di uno di tali spazi, quello relativo alle relazioni economiche. Oltre la metà degli scambi della Russia avviene con l’Unione. La creazione di un mercato integrato, con regole trasparenti e non discriminatorie, migliorerà e diversificherà le relazioni economiche e commerciali tra la Russia e l’Unione europea. Un altro aspetto essenziale è una maggiore certezza giuridica in Russia.</p>
      <p sl="es">Onorevoli colleghi, Mosca è un protagonista fondamentale sulla scena internazionale. Membro permanente del Consiglio di sicurezza, la sua cooperazione è cruciale per raggiungere la pace e la stabilità in Europa e nel mondo.</p>
      <p sl="es">Per quanto attiene all’UE, i 27 Stati membri devono adottare un fronte unito nelle loro relazioni con la Russia. Tutti gli analisti, tra cui l’ultimo, Mark Leonard, con un interessante studio, sottolineano che l’assenza di una posizione comune danneggia l’Unione …</p>
      <a text="(Il Presidente toglie la parola all’oratore)"/>
    </intervention>
    <intervention id="3-330" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, l’imminente vertice sblocca l’impasse che perdurava da oltre un anno e mezzo, e speriamo che porti sviluppi concreti nelle relazioni tra l’Unione europea e la Russia. L’Unione europea ha bisogno della Russia, ma non inganniamoci, la Russia ha bisogno almeno altrettanto dell’Europa, come partner economico e come consumatore di energia. Dipendiamo gli uni dagli altri non solo nel campo dell’energia ma anche in molti altri. Per questo motivo, credo che i timori di un aumento dell’influenza della Russia siano esagerati, sebbene sembrino giustificati, se si analizzano molte dichiarazioni pronunciate dalla leadership russa. Negli interessi del futuro sviluppo delle relazioni strategiche tra l’UE e la Russia, è di capitale importanza istituire quanto prima un regime che preveda la reciproca esenzione dall’obbligo del visto; questo è un passo cruciale per la crescita delle relazioni UE-Russia. In conclusione, quale presidente dal forum ugro-finnico presso il Parlamento europeo, vorrei ribadire la richiesta avanzata dal mio collega Szent-Iványi ai capi di Stato dell’UE presenti al vertice: sostenere i popoli ugro-finnici. Grazie per la vostra attenzione.</p>
    </intervention>
    <intervention id="3-331" speaker_id="2229" name="Bernd Posselt" is_mep="True" mode="spoken">
      <p sl="de">Signor presidente, anch’io ritengo che il gasdotto tra la Germania e la Russia si debba costruire solo se gli altri Stati membri dell’UE interessati sono d’accordo. Tuttavia, quegli Stati membri non dovrebbero poi negoziare con un’altra grande potenza, vale a dire gli USA, riguardo a missili o visti. L’Europa potrà assumere una posizione risoluta nei confronti di USA e Russia solo se finalmente adotta un fronte unito.</p>
      <p sl="de">Vorrei dire una cosa con molta chiarezza: è nostro compito dire ai russi che nei loro interessi fondamentali costruire un buon partenariato con l’Europa. Tuttavia, questo significa che non posso parlare a nome di altri paesi che nel passato la Russia ha occupato, come l’Ucraina o la Georgia. Questi paesi sono Stati sovrani e hanno la facoltà di prendere decisioni riguardo al loro stesso destino.</p>
      <p sl="de">Il Presidente Medvedev ha affermato a Berlino che vuole vedere miglioramenti nelle relazioni. Se così è, può iniziare su due fronti, di cui il primo è quello dello Stato di diritto, che significa intervenire nella questione dei detenuti della Yukos . Il secondo fronte è un ambito molto importante: Presidente Medvedev, per favore, la smetta di bloccare la più grande missione di pace nella storia dell’UE, ossia la missione del Kosovo!</p>
    </intervention>
    <intervention id="3-332" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, la complessa relazione tra l’Unione europea e la Russia richiede un’azione diplomatica coesiva e gestita con perizia. Il prossimo vertice tra l’Unione europea e la Russia ha suscitato grosse apprensioni, in quanto in quella sede verranno negoziati accordi di grande importanza sia per l’Unione europea che per la Russia. Tra le varie questioni, l’Unione deve sforzarsi di garantire sicurezza energetica per l’Europa. In un’epoca in cui prezzi dei carburanti e dell’energia hanno un’ascesa inarrestabile, la sicurezza in materia di energia è di significato strategico non solo per l’economia dell’intera Unione europea ma anche per le economie nazionali dei rispettivi Stati membri.</p>
      <p sl="pl">Alla vigilia del Vertice UE-Russia, dobbiamo comprendere quanto sia importante che in futuro l’Unione parli con una voce sola sulla scena internazionale. A tale proposito, è un peccato che l’entrata in vigore del Trattato di Lisbona sia incerta. Quest’ultimo contiene disposizioni che farebbero dell’Unione europea un partner forte nelle relazioni internazionali. Sono lieto che l’Unione abbia sostenuto la Polonia nella sua controversia con la Russia sulle esportazioni dei nostri prodotti. Confido nel fatto che nei prossimi anni la Polonia sviluppi una relazione positiva tra le Russia e l’Unione europea.</p>
    </intervention>
    <intervention id="3-333" speaker_id="28348" name="Josef Zieleniec" is_mep="True" mode="spoken">
      <p sl="cs">Questo vertice UE-Russia sarà il primo del Presidente russo Dmitri Medvedev. L’Unione dovrebbe approfittare dell’inizio del suo mandato e mirare a un reciproco spostamento verso un partenariato pragmatico, realistico e strategico. In effetti, sul lungo periodo questo partenariato è più importante per la Russia stessa. La priorità del Presidente Medvedev è il rispetto dello Stato di diritto 8come afferma lui stesso) e la modernizzazione dell’economia. Al fine di conseguire questo obiettivo, lui ha bisogno dell’Europa. Anche nel settore delle relazioni internazionali e commerciali, la Russia ha bisogno di un partner più stabile e affidabile rispetto alla Cina o all’Iran. L’Unione europea non rappresenta una minaccia per la Russia. Al contrario, l’Unione può aiutare la Russia a mantenere il suo status di attore chiave che il paese altrimenti rischierebbe di perdere gradualmente a causa di elementi legati alla sua economia unilaterale e alla democrazia. Un partenariato strategico, tuttavia, può essere costruito solo sulla base di una dialogo simmetrico tra pari. In tale contesto, la Russia deve mostrare la via, cessare i suoi meschini tentativi di dividere l’Europa e minacciare l’Unione come un’entità culturale. Le schermaglie miopi e le provocazioni posticipano inutilmente la creazione di un autentico partenariato con l’UE. Nelle discussioni sul nuovo accordo di partenariato e di cooperazione tra l’UE e la Russia, l’attenzione dovrebbe essere su questioni che sono importanti nel lungo periodo.</p>
    </intervention>
    <intervention id="3-334" speaker_id="28173" name="Zita Pleštinská" is_mep="True" mode="spoken">
      <p sl="sk">Il partenariato strategico UE-Russia è un fattore importante nell’area della diversificazione e della sicurezza delle importazioni di fonti di energia nell’UE. Al tempo stesso, dobbiamo ricordarci che questa cooperazione è importante per la Russia tanto quanto per l’UE, dal momento che il 60 per cento del greggio russo è destinato all’UE.</p>
      <p sl="sk">Credo che i leader europei debbano continuare a ribadire alla Russia che il paese non deve usare le proprie forniture di energia come uno strumento di repressione politica, nei confronti degli Stati membri dell’UE o dei paesi dell’ex Unione Sovietica, in particolare l’Ucraina.</p>
      <p sl="sk">Al momento i negoziati condotti dagli Stati membri sulle forniture di gas e petrolio russi sono bilaterali. In occasione della visita per la Duma di Stato della Federazione russa nell’aprile 2007, ho potuto constatare di persona che anche la Russia è estremamente interessata a trattare con l’UE nel suo complesso in merito alla questione dell’energia.</p>
      <p sl="sk">Infine, vorrei far presente che temo, al pari del mio collega Elmar Brok, che a seguito del risultato negativo del referendum irlandese sul Trattato di Lisbona la posizione dell’UE in quanto partner strategico possa risultate indebolita, dato che il Trattato di Lisbona è il documento in cui sono sancite le competenze dell’UE nell’area dela politica comune in materia di energia.</p>
    </intervention>
    <intervention id="3-335" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, mi auguro che riusciremo a concludere in tempi ristretti l’accordo di cooperazione tra l’Unione europea e la Russia. E’ importante che l’UE e la Russia possano basarsi su relazioni schiette, praticabili e oneste. Il partenariato deve essere sano e vantaggioso per entrambe le parti.</p>
      <p sl="fi">Nonostante il suo approccio pragmatico, l’UE non deve dimenticare, e non l’ha fatto, la questione dei diritti umani, e deve tendere, a questo riguardo, a un dialogo attivo con la Russia.</p>
      <p sl="fi">La sicurezza in campo energetico è un aspetto importante che interessa tutta l’Europa, e quando parliamo di energia di norma parliamo anche di Russia e di cooperazione tra l’UE e la Russia. L’UE è ben determinata a mantenere la propria sicurezza dell’approvvigionamento, riducendo al contempo la propria dipendenza dall’energia esterna. E’ auspicabile che il confronto al vertice sia aperto, franco e, soprattutto, proficuo.</p>
    </intervention>
    <intervention id="3-336" speaker_id="28239" name="Milan Horáček" is_mep="True" mode="spoken">
      <p sl="de">Signor Presidente, durante l’intervento dell’onorevole Swoboda, mi sono ricordato che svoboda è la parola russa per “libertà” e ho pensato che la libertà è qualcosa di cui, ovviamente, abbiamo bisogno tutti. I diritti umani e la libertà sono i principali pilastri dell’UE e devono sostenere anche il nostro dialogo con la Russia.</p>
      <p sl="de">Proprio perché questo prossimo dialogo si svolgerà in Siberia, mi viene in mente che anche Chita – la struttura di detenzione dove sono rinchiusi i carcerati della Yukos , Mikhail Khodorkovsky e Platon Lebedev – si trova in Siberia. Vorrei pertanto esortarvi a fare tutto il possibile al fine di garantire che vengano rilasciati, ma anche a incoraggiare la Russia a rendere la libertà di opinione e la libertà di stampa una realtà e a non ostacolare il lavoro delle ONG, in quanto tutti questi aspetti sono estremamente importanti per il nostro comune futuro europeo.</p>
    </intervention>
    <intervention id="3-337" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Signor Presidente, siamo una Comunità che rispetta lo Stato di diritto in quanto una delle fondamenta sui cui abbiamo costruito la nostra identità. Dovremmo aspettarci lo stesso dai nostri partner politici ed economici. Chiedo ai rappresentanti dell’Unione europea di sollevare in occasione del vertice la questione del pieno rispetto da parte della Russia delle sentenze della Corte europea dei diritti dell’uomo.</p>
      <p sl="pl">Questa Corte non è stata istituita per fungere da istituzione farsa, le cui sentenze vengono rispettate sono da coloro che commettono reati minori e talvolta discutibili violazioni dei diritti umani. E’ stata creata al fine di garantire che torturatori, stupratori e assassini venissero dissuasi dal perpetrare altri reati perché consapevoli che le adeguate sentenze sarebbero state attuate nei loro confronti.</p>
      <p sl="pl">La Federazione russa deve pertanto collaborare a stretto contatto con la Corte e ne deve rispettare le sentenze. Chiaramente, un paese che non onora gli accordi non può essere trattato come un partner affidabile. Le azioni della Russia sono in netto contrasto con le sue dichiarazioni in cui asserisce di essere un fornitore affidabile di fonti di energia. Questa è una delle affermazioni che i diplomatici russi amano pronunciare. Se la Russia intende dimostrarsi affidabile come nel caso della Cecenia, di Anna Politovskaya o di Aleksandr Litvinenko, l’Unione europea passerà alla storia come l’istituzione più ingenua che sia mai esistita.</p>
    </intervention>
    <intervention id="3-338" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, sollevo una questione a nome di Marina Litvinenko, il cui marito, Aleksandr Litvinenko, è stato assassinato a Londra nel dicembre 2006. L’arma del delitto è stato il polonio-210, una sostanza radioattiva prodotta per il 97 per cento nell’impianto nucleare di Avangard, in Russia. L’omicidio ha tutte le caratteristiche di un assassinio altamente sofisticato, del genere di quelli compiuti dai servizi segreti russi. Il principale sospettato, Andrei Lugovoi, è un membro del parlamento russo e, in conformità della costituzione russa, non può essere estradato.</p>
      <p sl="en">Se mi è permesso, mi rivolgo direttamente al Commissario Ferrero-Waldner: la signora Litvinenko chiede che, in occasione del vertice, il Consiglio e la Commissione portino all’attenzione del Presidente Medvedev la questione dell’omicidio di Aleksandr Litvinenko. Marina Litvinenko vuole che l’assassinio del marito venga risolto e i colpevoli assicurati alla giustizia. Il vertice è un’opportunità ideale per far avanzare il processo. Vi prego di aiutarla.</p>
      <a text="(Applausi)"/>
    </intervention>
    <intervention id="3-339" speaker_id="23746" name="Vytautas Landsbergis" is_mep="True" mode="spoken">
      <p sl="en">Signor Presidente, proseguo sulla scia delle osservazioni del precedente oratore. Il governo russo dovrebbe fare tutto quanto in suo potere per dimostrare di non aver ordinato l’assassinio terroristico di un cittadino britannico – che significa anche un cittadino europeo –, ossia Aleksandr Litvinenko. Poiché il governo russo non è riuscito a dimostrare di non averlo commissionato e rifiuta persino di cooperare a dover con le autorità investigative britanniche, il coinvolgimento ufficiale della Russia nell’omicidio è politicamente comprovato.</p>
      <p sl="en">La nuova Russia, come dicono molti, si comporta ripetutamente come uno Stato terrorista e al vertice di Khanty-Mansiysk l’UE deve chiedere al Presidente Medvedev di porre fine a tali pratiche.</p>
      <p sl="en">Contro le madri di Beslan, che tentano di scoprire chi ha ordinato l’attacco alla scuola e l’uso di bazooka e mitragliatrici pesanti contro chiunque presente tra quelle mura, compresi i loro figli, non dovrebbe essere stato avviato alcun procedimento. L’UE deve almeno sostenere coloro che sono più deboli di se stessa, del governo britannico e delle madri di Beslan.</p>
    </intervention>
    <intervention id="3-340" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Sarò molto breve, considerata l’ora tarda. Penso sia stato l’onorevole Severin ad affermare che – lo citerò in inglese – “Russia is a divisive issue in the European Union ”. Nondimeno, ritengo che nel corso del dibattito odierno siano emersi soprattutto due elementi che sono oggetto di un consenso molto ampio, davvero molto ampio.</p>
      <p sl="sl">Innanzi tutto, occorrono buone relazioni tra l’Unione europea e la Federazione russa. Posso solo essere d’accordo su questa affermazione, ovviamente. La Federazione russa, com’è stato detto più volte, è una potenza mondiale, uno dei protagonisti chiave sulla scia internazionale, come ha affermato l’onorevole Millán Mon, ed è inoltre il nostro vicino. In breve, siamo condannati a coesistere con la Federazione russa, e questa coesistenza sarà di alto livello solo se basata su partenariato e cooperazione. Questa Presidenza è determinata a coltivare un dialogo volto a promuovere il partenariato e la cooperazione, un dialogo che includa tutte le questioni di interesse per entrambe le parti, tra cui quelle su cui divergiamo e di cui ho accennato nel mio intervento introduttivo.</p>
      <p sl="sl">L’altro elemento importante di questo consenso molto ampio, che ho percepito qui in Aula, è l’importanza attribuita dagli eurodeputati alla posizione comune dell’Unione europea. Non potrei essere maggiormente d’accordo in questo caso. L’ambito in cui questo è emerso più frequentemente con particolare rilievo è il settore dell’energia. Il fatto è che nessun singolo Stato membri potrebbe raggiungere in colloqui distinti con fornitori del calibro della Federazione russa un accordo interessante come quello che può concludere l’Unione quale entità unica. E’ quindi ora che la politica comune in materia di energia nasca davvero.</p>
      <p sl="sl">In questo contesto, si è fatto riferimento anche alle condutture di gas e petrolio. Posso solo aggiungere questo: se nell’Unione europea fossimo stati finora in grado di creare un mercato interno dell’energia davvero adeguato, sarebbe del tutto trascurabile dove passano certi gasdotto o oleodotti.</p>
      <p sl="sl">Permettetemi di concludere con la seguente osservazione: la Presidenza slovena è lieta che il proprio semestre termini con il Vertice UE-Federazione russa, un appuntamento che questa volta, a causa di determinate circostanze, un nuovo presidente in Russia e il mandato che siamo infine riusciti a ottenere dopo estenuanti negoziati, si presenta molto promettente, e mi auguro che queste aspettative non vadano deluse.</p>
    </intervention>
    <intervention id="3-341" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signor Presidente, ritengo che la chiave nelle nostre relazioni sia la reciproca interdipendenza, menzionata da molti oratori qui. Da una parte, è nei nostri interessi avere valide relazioni con la Russia, un partner strategico e un vicino, come ha giustamente sottolineato il nostro Presidente. Tuttavia, è anche importante che la Russia si comporti da partner nella soluzione dei problemi e non nel porli, e questa è l’altra parte.</p>
      <p sl="en">Ho seguito con molta attenzione e ho preso nota di tutti i vostri commenti. Non potrò rispondere a tutte le domande e le osservazioni ora, ma permettetemi alcune riflessioni di carattere generale e più specifico.</p>
      <p sl="en">Innanzi tutto, la Russia oggi è un partner molto importante nel settore dell’energia e, a seguito dell’assegnazione del mandato negoziale per la conclusione di un nuovo accoro, abbiamo già una posizione comune dell’UE sull’energia, perché disponiamo di un mandato comune. Non è stato facile ottenerlo, ma ora lo abbiamo ed il quadro dei nostri negoziati. Pertanto, è stato fondamentale ottenerlo. Come ho detto in precedenza, vogliamo incorporare i principi della Carta per l’energia nel nuovo accordo. Le relazioni UE-Russia si basano su questo – non è una via a senso unico. Siamo un importante mercato e una fonte di investimenti, esattamente come la Russia è un fornitore essenziale per noi. Pertanto, di nuovo, riemerge questa interdipendenza lì e dobbiamo avere gli stessi principi: reciprocità, trasparenza e non discriminazione.</p>
      <p sl="en">Uno degli obiettivi della politica dell’Unione europea in materia di energia è diversificare i percorsi di approvvigionamento e fonti di energia nell’ottica di rafforzare la concorrenza e la sicurezza nel mercato UE dell’energia. Non si tratta di una politica antirussi. Ritengo che la Russia rimarrà un nostro fornitore chiave, ma qualsiasi consumatore sensato suddivide i rischi, soprattutto nel caso di aumenti vertiginosi dei prezzi dell’energia. Data la nostra crescente interdipendenza dalle importazioni, soprattutto di gas, è verosimile che cresca il volume di gas russo che intendiamo comprare, pertanto ci occorre una chiara politica di diversificazione.</p>
      <p sl="en">Vorrei adesso passare alla questione degli scambi in generale. E’ molto importante che la Russia diventi un membro dell’OMC; è importante non solo per la Russia stessa anche per noi. Continueremo, pertanto, a impegnarci a fondo a Ginevra e a lavorare sul piano bilaterale per pervenire a un accordo. Penso che la Russia abbia bisogno di aderire all’OMC per modernizzare la propria economia, e con questo Presidente ritengo che sia possibile, come lo era anche con il Presidente Putin, che ha sostenuto in prima persona tale aspetto.</p>
      <p sl="en">Vorrei accennare rapidamente alle questioni delle ONG e del rispetto dei diritti umani: siamo regolarmente in contatto con ONG russe e diamo voce alle loro preoccupazioni nei nostri colloqui con le autorità russe. Siamo disposti a sollevare casi specifici, laddove necessario, e continuiamo a sostenerle finanziariamente attraverso il nostro strumento europeo per la democrazia e i diritti umani.</p>
      <p sl="en">Sulla questione dei diritti umani in generale: abbiamo avuto consultazioni al riguardo con i russi. Abbiamo di fatto affrontato casi specifici, ci siamo occupati di difensori dei diritti umani e talvolta di casi giudiziari. Siamo preoccupati in particolare per la situazione nel Caucaso settentrionale. Ho solo cinque minuti e potrei parlare a lungo del Caucaso settentrionale, della Georgia, dell’Abkhazia, dell’Ossezia meridionale e anche di Nagorno-Karabakh e della Moldavia, quindi non pensiate che ignorassimo le problematiche. Tutto questo sarà ed è molto importante.</p>
      <p sl="en">Volevo anche accennare alla questione del British Council : l’UE ha sostenuto il governo del Regno Unito nella sua controversia con la Russia riguardo al caso degli uffici del British Council di San Pietroburgo e Ekaterinburg. Penso che ora abbiamo un buon dialogo con la Russia sulla cooperazione culturale, che mi auguro offrirà l’opportunità di porre in rilievo il valore di questi contatti. Considereremo, ovviamente, se non si possa intervenire in qualche modo.</p>
      <p sl="en">Riguardo alle minoranze ugro-finniche, sapete bene, che siamo impegnati nella realizzazione dell’azione preparatoria per 2,5 milioni di euro, che il Parlamento ha iscritto nel bilancio di quest’anno e contempliamo in tale contesto l’attuazione della convenzione sulle minoranze del Consiglio d’Europa, di cui è una parte anche la Russia. Penso che dovrebbe coprire anche le minoranze nazionali in Russia.</p>
      <p sl="en">Sugli scambi universitari, vorrei solo far presente che promuoviamo tali scambi con la Russia attraverso, da un lato, l’Erasmus Mundus e i programmi Tempus. Nei prossimi anni rafforzeremo la nostra cooperazione nell’ambito di tali programmi. Inoltre, la Russia ha anche dimostrato grande interesse nell’eventuale partecipazione al Settimo programma quadro di ricerca e sviluppo, che forse in futuro risulterà un segno importante per SIGMA. Abbiamo un istituto di studi europei e noi, sia la Russia che l’Unione europea, potremmo approfondire l’attività con questa struttura e persino raddoppiare il nostro contributo.</p>
      <p sl="en">Un’ultima riflessione generale prima di concludere: l’avvio ufficiale di questo nuovo accordo è, come penso concorderanno tutti qui, un’occasione di estrema importanza ed è un’opportunità. il potenziale è enorme e convengo con la Presidenza che sarà un’occasione davvero fondamentale.</p>
      <p sl="en">Sappiamo che i negoziati non saranno facili. Devono essere di ampio respiro e poiché lo sono – perché abbiano un mandato di portata immensa – saranno in qualche modo complessi e non termineranno in tempi brevi. Tuttavia, questo solido mandato dimostra anche che siamo forti di un’unità qui. L’unità del mandato è concreta. E’ stato difficile ottenerlo, ma ora che ne disponiamo, andiamo avanti e vi esorto a sostenerci in questo.</p>
      <p sl="en">Infine, come tutti sappiamo, le relazioni devono essere strategiche. Facciamo quindi un passo indietro rispetto ai fastidi quotidiani e alle notizie dalle microspie e guardiamo all’ampio contesto storico dell’Europa e della Russia, nonché ai tanti interessi che condividiamo. Dobbiamo trovare un modo di gestire le nostre divergenze e, al contempo, mantenere aperta una porta al dialogo. Abbiamo l’opportunità di farlo. Dobbiamo coglierla e insieme sono sicura che costruiremo un solido partenariato.</p>
    </intervention>
    <intervention id="3-342" speaker_id="21918" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-991" speaker_id="39717" name="Ramona Nicole Mănescu" is_mep="True" mode="written">
      <p sl="ro">Il Vertice UE-Russia che si terrà il 26 e 27 giugno a Khanty-Mansiik, in Siberia, segnerà un duplice inizio: da una parte, è il primo contatto che l’Unione europea ha con il nuovo Presidente russo Medvedev e, dall’altra, è previsto il negoziato relativo a un nuovo accordo di partenariato, che dovrebbe istituire il quadro per lo sviluppo delle relazioni tra l’Unione europea e la Russia.</p>
      <p sl="ro">Poiché il 40 per cento del gas naturale importato dalle società europee viene dalla Russia, quest’ultima deve facilitare gli investimenti dell’UE adottando una legislazione trasparente e aprendo il suo sistema di condutture, consentendo alle imprese europee di acquistare gas direttamente dai produttori dell’Asia centrale.</p>
      <p sl="ro">L’Unione europea non deve rimanere indifferente al destino di coloro che vivono in regioni di conflitto; insieme con la Russia e gli altri attori coinvolti, dobbiamo trovare un modo di risolvere i conflitti “congelati”, nonché il conflitto in Moldavia e nel Caucaso.</p>
      <p sl="ro">Mi auguro che l’accordo di partenariato offra le condizioni adatte per lo sviluppo delle relazioni tra l’Unione europea e la Russia; nondimeno, non dobbiamo dimenticare che il nostro obiettivo non è firmare un accordo di partenariato, ma farvi includere clausole che possano portare alla democrazia, alla sicurezza e a un livello di vita più elevato in Europa, dal Caucaso all’Atlantico.</p>
    </intervention>
    <intervention id="3-343" speaker_id="37200" name="Katrin Saks" is_mep="True" mode="written">
      <p sl="et">Signor Presidente, tra circa una settimana a Khanty-Mansiysk si svolgerà il vertice regolare tra l’Unione europea e la Russia, seguito dal quinto congresso mondiale dei popoli ugro-finnici in programma nello stesso luogo. Tra i popoli ugro-finnici si annoverano gli abitanti originari di questa regione, i Khanty e Mansi, pastori di renne cha hanno dato il nome al posto, collocato fra le zone paludose della Siberia e la tundra.</p>
      <p sl="et">A questo congresso mondiale parteciperà anche una delegazione di cinque membri dell’Unione europea; gli ungheresi, i finlandesi e gli estoni appartengono ai popoli ugro-finnici e la loro terra d’origine è in Siberia. Spero che riusciremo in questo modo a richiamare l’attenzione sulle piccole nazioni la cui lingua rischia di scomparire e la cui cultura millenaria viene sostituita da eventi collettivi.</p>
      <p sl="et">L’Unione europea deve restare fedele ai propri valori e difenderli, e non farsi abbagliare in una regione che è la fonte della maggior parte delle risorse di energia della Russia. I fiumi di petrolio lì hanno portato a un conflitto tra lo stile di vita tradizionale dei nativi e il bisogno sempre maggiore di petrolio dell’umanità.</p>
    </intervention>
  </section>
  <section id="creitem26" title="14. Tempo delle interrogazioni (interrogazioni al Consiglio)">
    <intervention id="3-345" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0161/2008).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="3-347" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Le norme riguardanti la protezione e la prestazione di assistenza nel trasporto aereo a persone con disabilità e a quelle con mobilità ridotta sono definite dal regolamento del Parlamento europeo e del Consiglio relativo ai diritti delle persone con disabilità e delle persone a mobilità ridotta nel trasporto aereo. La normativa è stata adottata nel 2006; alcune parti sono già applicate dal luglio 2007, mentre il resto verrà applicato a partire dal luglio di quest’anno.</p>
      <p sl="sl">Desidero sottolineare che la verifica dell’adeguata attuazione del regolamento in questione è responsabilità della Commissione europea, che può prendere misure appropriate, tra cui rimedi giuridici volti a garantire la corretta applicazione del diritto comunitario in questo ambito. Per questo motivo, il Consiglio semplicemente non è competente a rispondere alla presente domanda.</p>
      <p sl="sl">Nondimeno, vorrei evidenziare che l’Unione europea è consapevole dell’importanza del settore della protezione e della garanzia di assistenza alle persone disabili e a quello con mobilità ridotta. Come si evincere dalla pratica, il regolamento che ho citato viene già applicato e rappresenta uno strumento importante per i soggetti disabili e per quelli con mobilità ridotta in viaggio.</p>
    </intervention>
    <intervention id="3-348" speaker_id="2099" name="Robert Evans" is_mep="True" mode="spoken">
      <p sl="en">Ringrazio la Presidenza, ma ovviamente conosco la normativa perché era il relatore che ne ha guidato l’iter in quest’Aula.</p>
      <p sl="en">Sono infatti le agenzie nazionali che sono responsabili. Non conosco la situazione in tutti i paesi, ma nel Regno Unito è l’autorità preposta all’aviazione civile che se ne occupa. Pertanto, queste sono agenzie nazionali e la responsabilità è dei governi nazionali, che è il motivo per cui ho posto la domanda al Consiglio.</p>
      <p sl="en">In una settimana in cui l’Europa si batte chiaramente per convincere tutto il suo mezzo miliardo di cittadini dell’autentico valore dell’Unione europea, questa è un’iniziativa pregevole. E’ una normativa molto importante intesa a sostenere le persone disabili e i passeggeri con mobilità ridotta, pertanto esorto il signor Ministro a tornare in sede di Consiglio e a comunicare a tutti i suoi 26 colleghi del Consiglio “Trasporti” nonché ai membri che devono applicare questa legislazione.</p>
    </intervention>
    <intervention id="3-349" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Sulla scia della domanda posta dal mio collega, onorevole Robert Evans, vorrei chiedere al Consiglio se è disposto a rafforzare i diritti dei passeggeri con mobilità ridotta nel settore marittimo. Sollevo questo interrogativo perché la Commissione ha in passato sostenuto questa possibilità, ad esempio nella comunicazione del 2005 sui diritti dei passeggeri, e il Parlamento se ne sta occupando, in particolare nell’ambito delle competenze e delle discussioni sul pacchetto Erika III.</p>
    </intervention>
    <intervention id="3-350" speaker_id="28251" name="Jörg Leichtfried" is_mep="True" mode="spoken">
      <p sl="de">Ho una domanda per il signor Ministro. Ho sentito che riguardo al trattamento riservato dalle compagnie aeree ai passeggeri con mobilità ridotta, esistono in realtà delle diversità e che le cosiddette società low cost lasciano un po’ a desiderare rispetto ad altri vettori. Sarei interessato a sapere se il Consiglio può per caso portare esempi concreti al riguardo, o se si tratta semplicemente di percezioni a livello personale della situazione.</p>
    </intervention>
    <intervention id="3-351" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Risponderò alla domanda supplementare dell’onorevole Fernandes: ovviamente non posso escludere la possibilità che si introduca qualcosa di analogo per le persone disabili e le persone con mobilità ridotta che viaggiano per mare. Di certo è una questione che deve essere valutata innanzi tutto dalla Commissione, che deve poi elaborare una proposta. E’ tuttavia un’idea che senz’altro merita di essere presa in considerazione. Questa è la mia risposta spontanea.</p>
      <p sl="sl">L’onorevole ha menzionato le compagnie economiche. Desidero sottolineare che il regolamento che ho citato e che si riferisce a come facilitare il viaggio aereo di persone disabili e di persone con mobilità ridotta riguarda tutte i vettori, senza alcuna distinzione. Le violazioni saranno ovviamente trattate a condizioni paritarie, a prescindere che si tratti di compagnie economiche o di altro genere.</p>
    </intervention>
    <intervention id="3-352" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Marie Panayotopoulos-Cassiotou (H-0346/08)</p>
      <p sl="unknown">Oggetto: Politica immigratoria comune e lavoro illegale</p>
      <p sl="unknown">Come valuta la Presidenza del Consiglio europeo i progressi compiuti nel corso del suo mandato semestrale in materia di politica immigratoria comune al fine di contrastare il lavoro illegale?</p>
    </intervention>
    <intervention id="3-353" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Riguardo alla politica in materia di immigrazione e al lavoro legale, nel corso di questo mandato, ossia durante la Presidenza slovena, la Presidenza ha proseguito i negoziati nel Consiglio e con il Parlamento europeo riguardo a un progetto di direttiva che introduca sanzioni contro i datori di lavoro di cittadini di paesi terzi residenti illegalmente nell’Unione europea.</p>
      <p sl="sl">La direttiva in oggetto vieta l’impiego di cittadini di paesi terzi che risiedono illegalmente nell’Unione, e questo è ovviamente uno dei modi di contrastare l’immigrazione illegale. A tal fine la direttiva stabilisce sanzioni minime comuni nonché misure che gli Stati membri devono applicare nei confronti dei datori di lavoro che impiegano cittadini di paesi terzi che si trovano illegalmente nel territorio degli Stati membri.</p>
      <p sl="sl">Durante questo periodo gli organi competenti del Consiglio hanno continuato a esaminare la proposta e instaurato stretti contatti con il Parlamento europeo nell’ottica di far pervenire le due istituzioni a una posizione comune. Il lavoro non è ancora terminato, ma posso affermare che la Presidenza è soddisfatta degli sviluppi registrati finora.</p>
    </intervention>
    <intervention id="3-354" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, signor Presidente in carica del Consiglio, la ringrazio per la risposta fornita. Sappiamo tuttavia che i cittadini di paesi terzi che entrano nel territorio europeo senza sostegno o documentazione legale di fatto lavorano per vari datori di lavoro dopo essere usciti dal carcere. In questo modo si guadagnano il prezzo del biglietto per viaggiare verso paesi europei dove si vedranno riconosciuto il loro diritto di residenza. Come affrontiamo l’occupazione illegale quando è parzialmente giustificata e salvaguardata?</p>
    </intervention>
    <intervention id="3-355" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Una volta adottata la direttiva in questione, sarà indubbiamente possibile intervenire in questi casi, e mi auguro che questo avvenga quanto prima. in ogni caso, questo implica un’azione rivolta a persone che impiegano coloro che si trovano illegalmente sul territorio degli Stati membri dell’Unione europea, e questo sarà logicamente in contrasto con la lettera della direttiva, se e quando sarà adottata. Ribadisco, il Consiglio auspica che ciò avvenga il prima possibile, e riteniamo anche che in questi sei mesi siano stati compiuti notevoli progressi.</p>
    </intervention>
    <intervention id="3-356" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Marian Harkin (H-0350/08)</p>
      <p sl="unknown">Oggetto: Sicurezza dei pazienti</p>
      <p sl="unknown">Visto che per molti decenni l’Unione europea ha svolto un ruolo attivo nel garantire la mobilità dei lavoratori, concorda il Consiglio sul fatto che la sicurezza dei pazienti rappresenta una questione rilevante che non è stata però affrontata adeguatamente dalle direttive europee? In particolare, concorda il Consiglio sul fatto che, per garantire la sicurezza dei pazienti su tutto il territorio dell’Unione europea, è necessario provvedere allo scambio di informazioni tra gli Stati membri e tra i loro organismi di regolamentazione per gli operatori sanitari?</p>
    </intervention>
    <intervention id="3-357" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Desidero ringraziare sinceramente l’onorevole Harkin per la domanda posta. E’ un tema importante, come confermato dal programma della Presidenza di 18 mesi elaborato insieme a Germania e Portogallo e in cui abbiamo sottolineato che la sicurezza dei pazienti è un settore importante.</p>
      <p sl="sl">A tal fine, il gruppo di lavoro per la sicurezza dei pazienti presso il gruppo ad alto livello sui servizi sanitari e assistenza medica ha elaborato una relazione sul miglioramento della sicurezza dei pazienti nell’Unione europea. Nel contesto di queste raccomandazioni, una delle principali aree individuate è quella dell’istruzione e della formazione degli operatori sanitari.</p>
      <p sl="sl">Le raccomandazioni indicano anche la necessità di promuovere un’educazione multidisciplinare sulla sicurezza dei pazienti a tutti i livelli di istruzione degli addetti nel settore sanitario. Il gruppo di lavoro ha anche raccomandato per conseguire l’obiettivo della sicurezza dei pazienti di ricorrere a una rete ombrello unica, conosciuta col nome di EUNetPass, che sosterrà gli Stati membri e permetterà di collaborare a livello di Unione europea nel settore della sicurezza dei pazienti.</p>
      <p sl="sl">La Commissione ha finanziato due progetti a livello europeo, che dovrebbero contribuire a una comprensione più adeguata della situazione nonché alla formulazione di orientamenti più adeguati per il futuro lavoro nell’ambito della sicurezza dei pazienti. Si tratta dei progetti MARQuIS – Methods of Assessing Response to Quality Improvement Strategies (metodi di valutazione risposte alle strategie di migliormento della qualità) – e SIMPATIE – Safety Improvement for Patients in Europe (Miglioramenti nella sicurezza dei pazienti in Europa).</p>
      <p sl="sl">La sicurezza dei pazienti figurava anche all’ordine del giorno del Consiglio dei ministri di giugno. Questo mese, il 10 giugno, il Consiglio ha adottato decisioni nell’area della resistenza antimicrobica, in cui sostiene lo sviluppo delle strategie volte a un uso responsabile degli agenti antimicrobici. La diffusione di batteri resistenti a trattamenti antimicrobici è una conseguenza estremamente comune di un uso inappropriato nell’intero sistema di assistenza sanitaria.</p>
      <p sl="sl">Anche le attività concernenti la prevenzione della comparsa di patogeni resistenti sono importanti. Tra queste attività figurano la creazione di un sistema efficace di controllo tra Stati membri e, inoltre, una migliore informazione in materia da parte degli operatori sanitari.</p>
      <p sl="sl">All’ultima riunione dei ministri della Sanità, nella suddetta sessione di giugno, la Commissione ha fornito informazioni in merito al pacchetto nell’area della sicurezza dei pazienti. Si tratta del pacchetto sulla sicurezza dei pazienti e a tale proposito la Commissione ha comunicato che intende presentare entro la fine del 2008 una relazione speciale sula sicurezza dei pazienti e una proposta di raccomandazione sulla sicurezza dei pazienti e sulla prevenzione e sul controllo delle infezioni. Non appena questi documenti saranno disponibili, lo Stato membro che deterrà la Presidenza informerà ovviamente il Consiglio.</p>
      <p sl="sl">Infine, vorrei anche citare la direttiva del Parlamento europeo e del Consiglio sul riconoscimento delle qualifiche professionali, che disciplina con molta precisione il settore delle qualifiche professionali degli operatori sanitari onde proteggere i cittadini dell’Unione europea e definisce l’ambito di cooperazione tra gli Stati membri in questo campo.</p>
    </intervention>
    <intervention id="3-358" speaker_id="28116" name="Marian Harkin" is_mep="True" mode="spoken">
      <p sl="en">Ringrazio il Presidente in carica del Consiglio per la risposta. Sono lieta di apprendere dei progressi compiuti negli ultimi sei mesi, in particolare con il gruppo di lavoro sulla sicurezza dei pazienti.</p>
      <p sl="en">La mia particolare preoccupazione qui era che, se da un lato abbiamo la mobilità degli addetti all’assistenza sanitaria, dall’altra non disponiamo di una struttura riconosciuta a livello di UE che offra collaborazione formale tra gli organismi di regolamentazione degli operatori sanitari e i servizi sanitari.</p>
      <p sl="en">Non ne conviene il signor Ministro che ci occorre introdurre, a livello di UE, una struttura riconosciuta che fornisca collaborazione formale tra queste autorità di regolamentazione? In assenza di coerenze e di una struttura, le singole autorità non possono garantire la sicurezza dei pazienti; vorrei quindi sentire il suo parere in merito.</p>
    </intervention>
    <intervention id="3-359" speaker_id="28115" name="Mairead McGuinness" is_mep="True" mode="spoken">
      <p sl="en">Vorrei solo aggiungere una riflessione: abbiamo anche la mobilità dei pazienti nell’Unione europea, persone vanno in vacanza e devono subire operazioni – con alcuni terribili conseguenze.</p>
      <p sl="en">Come si può affrontare questa situazione affinché le persone, innanzi tutto, sia consapevoli dei problemi e che poi questi ultimi vengono evitati grazie all’intervento di operatori sanitari adeguatamente qualificati seguiti nell’intero sistema?</p>
    </intervention>
    <intervention id="3-360" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Per quanto riguarda l’organizzazione a livello UE ho menzionato la rete EUNetPass, una delle raccomandazioni formulate dal gruppo di lavoro per la sicurezza dei pazienti citato poc’anzi, e in particolare questa rete EUNetPass dovrebbe essere una delle probabilmente numerose alternative, comunque un modo per conseguire l’obiettivo della sicurezza dei pazienti.</p>
      <p sl="sl">Quindi in che cosa consiste questa rete? E’ una rete per lo scambio di informazioni, offre sostegno alle raccomandazioni sulla sicurezza dei pazienti in veri modi ed è principalmente una piattaforma di cooperazione e attività in rete tra Stati membri e organizzazioni internazionali nell’area della sicurezza dei pazienti. La rete sviluppa una cultura positiva della sicurezza, prevede l’educazione e la formazione degli operatori sanitari e introduce meccanismi di informazione e apprendimento tramite esempi. E’, tuttavia, uno dei modi ed è ovviamente possibile inserirne del tipo da lei citato.</p>
    </intervention>
    <intervention id="3-361" speaker_id="21918" name="President" is_mep="True" mode="spoken">
      <p sl="it">Annuncio l’</p>
      <p sl="it">interrogazione n. 4 dell’onorevole Bernd Posselt (H-0352/08)</p>
      <p sl="it">Oggetto: Sussidiarietà e adesione all’UE</p>
      <p sl="it">In diversi Stati membri, ma soprattutto nei paesi candidati all’adesione, le forze politiche e i mezzi di comunicazione affermano continuamente che l’introduzione dei cosiddetti “matrimoni di coppie dello stesso sesso” o di unioni registrate, così come la liberalizzazione delle leggi sull’aborto e sull’eutanasia, siano necessarie sulla base del diritto e dell’acquis comunitario.</p>
      <p sl="it">Può il Consiglio spiegare chiaramente se e fino a che punto tali affermazioni corrispondano alla realtà o se tutte queste questioni siano unicamente di competenza nazionale o rientrino nel principio di sussidiarietà?</p>
    </intervention>
    <intervention id="3-362" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . – Desidero far presente che la Comunità – e ritengo che l’onorevole Posselt ne sia a conoscenza – non ha la competenza per imporre agli Stati membri un requisito che preveda l’obbligo per loro di introdurre nella rispettiva legislazione nazionale i “matrimoni di coppie dello stesso sesso” o le “unioni registrate”. La Comunità può semplicemente adottare disposizioni che disciplinino la cooperazione tra le autorità giudiziarie degli Stati membri, ad esempio disposizioni sulle sentenze dei giudici riconosciute o applicate da uno Stato ma adottate in un altro.</p>
      <p sl="sl">La Comunità può anche adottare disposizioni sulla risoluzione di conflitti di leggi in situazioni aventi a oggetto elementi transfrontalieri. L’attuale diposizione comunitaria – ossia il regolamento Bruxelles IIa - non si riferisce a norme sulle unioni di coppie dello stesso sesso. Come sappiamo, gli Stati membri hanno soluzioni legislative molto diverse per quanto attiene ai diritti e agli obblighi derivanti da unioni di coppie dello stesso sesso: alcuni prevedono unioni di questo genere e altri non hanno previsto alcuna disciplina legislativa al riguardo.</p>
      <p sl="sl">Poiché il diritto comunitario non prevede l’introduzione dei matrimoni di coppie dello stesso o delle unioni registrate, sarebbe difficile per gli Stati membri raggiungere un’intesa sulla modifica di disposizioni esistenti nell’ottica di includere le unioni di coppie dello stesso sesso. Desidero altresì sottolineare che la Comunità non ha la competenza a regolamentare questioni attinenti ad aborto ed eutanasia.</p>
    </intervention>
    <intervention id="3-363" speaker_id="2229" name="Bernd Posselt" is_mep="True" mode="spoken">
      <p sl="de">Ringrazio il Consiglio per l’importante chiarimento, in quanto l’argomento è ampiamente emerso anche in Irlanda. Vorrei solo porre una breve e puntuale domanda supplementare riguardo alla Croazia. E’ vero che i paesi candidati non devono modificare la propria legislazione in merito a questi argomenti ma continuano a essere sovrani in quanto questa non è un’area di competenza dell’UE rispetto ai paesi candidati?</p>
    </intervention>
    <intervention id="3-364" speaker_id="28116" name="Marian Harkin" is_mep="True" mode="spoken">
      <p sl="en">Ringrazio il Consiglio per la risposta e convengo che tutti questi aspetti – matrimoni di coppie dello stesso sesso, unioni registrate e così via, dovrebbero essere di competenza esclusiva degli Stati membri. Tuttavia, uno dei punti emersi durante il dibattito in Irlanda su Lisbona è stata la questione della Carta dei diritti fondamentali. Voglio solo chiedere al signor Ministro cosa pensa riguardo alla Carta dei diritti fondamentali allegato al Trattato di Lisbona. All’epoca si è sostenuto in Irlanda che questa Carta avrebbe potuto agevolare l’introduzione dei matrimoni di coppie dello stesso sesso, dell’aborto, dell’eutanasia e così via. Vorrei solo sapere dal signor Ministro se ha un’idea in merito.</p>
    </intervention>
    <intervention id="3-365" speaker_id="28112" name="Gay Mitchell" is_mep="True" mode="spoken">
      <p sl="en">La mia domanda è allineata a quella dell’onorevole Marian Harkin. Uno dei membri di quest’Assemblea ha distribuito un opuscolo affermando che se il Trattato di riforma di Lisbona fosse passato in Irlanda, sarebbero stati introdotti l’eutanasia e l’aborto – un opuscolo che conteneva una siringa, non so se rendo l’idea! Lo stesso deputato ha avuto l’audacia di alzarsi oggi in quest’Aula e di parlare di verità e onestà.</p>
      <p sl="en">Gradirei che il signor Ministro dicesse chiaramente a quest’Aula che, nel caso in cui il Trattato di Lisbona venisse adottato, è ovvio che non introdurrebbe né aborto né eutanasia in nessuno Stato membro.</p>
    </intervention>
    <intervention id="3-366" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . – Ringrazio molto per queste domande aggiuntive. Innanzi tutto per quanto riguarda l’interrogativo dell’onorevole Posselt, ossia se tutto questo significa che i paesi candidati – che sia la Croazia o un altro – non devono modificare la propria legislazione in merito a matrimoni di coppie dello stesso sesso, aborto o eutanasia, la risposta è SÌ. Non devono. Non devono in quanto non si tratta di una questione che ricade nella sfera di competenza della Comunità. Pertanto, in questi casi la legislazione dei paesi candidati non è oggetto di esame poiché non è di competenza della Comunità cui vuole aderire il richiedente.</p>
      <p sl="sl">Per quanto attiene la Carte dei diritti fondamentali, la mia risposta alle domande aggiuntive dell’onorevole Harkin e dell’onorevole Mitchell è la seguente:</p>
      <p sl="sl">Il Trattato di Lisbona contiene un articolo che disciplina la natura giuridicamente vincolante della Carta dei diritti fondamentali, che è un documento separato. Tuttavia, posso nondimeno confermare pubblicamente, qui e adesso, che l’attuazione de Trattato di Lisbona non imporrebbe ad alcuno Stato membro il benché minimo requisito riguardo a questione quali l’aborto, l’eutanasia e i matrimoni di coppie dello stesso sesso. Questi sono temi che non rientrano nella sfera di competenza della Comunità e l’attuazione del Trattato di Lisbona non cambierebbe la situazione. Questi temi, aspetti e ambiti rimarrebbero di responsabilità dei singoli Stati membri.</p>
    </intervention>
    <intervention id="3-367" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 5 dell’onorevole Dimitrios Papadimoulis (H-0358/08)</p>
      <p sl="unknown">Oggetto: Crisi alimentare mondiale</p>
      <p sl="unknown">L’impennata dei prezzi di beni alimentari di base come il grano, il riso, il mais, ecc., ha provocato una crisi alimentare e agitazioni sociali in numerosi paesi in via di sviluppo mentre anche in Europa si registra un aumento drammatico dei prezzi dei prodotti alimentari.</p>
      <p sl="unknown">A quali cause imputa il Consiglio l’aumento drammatico dei prezzi internazionali dei beni alimentari di base? Quali misure intende adottare per incoraggiare la produzione di prodotti di base o, eventualmente, per scoraggiare quella di altri prodotti (per esempio, i biocarburanti)?</p>
    </intervention>
    <intervention id="3-368" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Il Consiglio è pienamente consapevole dell’importanza della questione dei prezzi dei prodotti agricoli e alimentari sui mercati mondiali. La Presidenza ritiene che occorra un approccio integrato per risolvere il problema, un approccio che coinvolga tutti i settori pertinenti onde garantire un’efficace risposta politica a lungo termine da parte dell’Unione europea. Per quanto attiene ai vari aspetti della questione, di recenti nelle pertinenti formazioni del Consiglio abbiamo organizzato varie discussioni volte a contribuire a tali soluzioni integrate.</p>
      <p sl="sl">Ad esempio, il 19 maggio il Consiglio ha tenuto una discussione dettagliata sui fattori che incidono sulla capacità del settore agricolo di garantire un adeguato approvvigionamento alimentare. Qui ha sottolineato la necessità di studiare le tendenze sul lungo periodo nell’offerta e nella domanda. Il dibattito, volto a contribuire a una risposta politica comune e orientata in modo sostenibile da parte dell’Unione europea, ha affrontato tutti i principali aspetti che sono importanti per il settore agricolo e per la politica agricola comune.</p>
      <p sl="sl">Il Consiglio ha già adottato una decisione su varie misure atte a mitigare la pressione sui prezzi dei prodotti alimentari sui mercati dell’Unione europea. Tali misure dovrebbero anche influire positivamente sui mercati internazionali. Il consiglio ha inoltre adottato una serie di misure rapide quali l’abolizione dell’obbligo di messa a riposo per il 2008, l’aumento delle quote latte e la sospensione temporanea dei dazi d’importazione per il grano.</p>
      <p sl="sl">Nel contesto della verifica dello stato di salute della politica agricola comune, il Consiglio ha anche considerato altri interventi, tra cui, ad esempio, la soppressione permanente del requisito di messa a riposo obbligatoria, il graduale ritiro del sistema delle quote latte, l’eliminazione degli attuali premi per impianti di produzione energia e loro sostituzione per promuovere la produzione di biocombustibili di seconda generazione – in altre parole biocombustibili ricavati da prodotti secondari e non in concorrenza con la produzione alimentare.</p>
      <p sl="sl">Alla fine di maggio il Consiglio si è concentrato sulle proporzioni assunte dallo sviluppo di questa problematica e ha stabilito che tali circostanze, le attuali circostanze, gravano pesantemente sui paesi in via di sviluppo, e in particolare sui segmenti sociali più deboli di quei paesi.</p>
      <p sl="sl">Nel corso della riunione del 3 giugno il Consiglio ha anche studiato le conseguenze finanziarie e le possibili soluzioni nell’ambito degli alti prezzi dei prodotti alimentari. Ha richiamato l’attenzione sulle misure a breve termine che ha già adottato, in particolare in agricoltura e ha sottolineato l’importanza di rafforzare l’orientamento al mercato del settore agricolo, garantire la produzione sostenibile di biocombustibili e aumentare la crescita della produttività e medio e lungo termine dell’agricoltura in Europa e nei paesi in via di sviluppo.</p>
      <p sl="sl">L’incontro del Consiglio europeo che inizierà domani si occuperà anche delle conseguenze politiche di queste impennate dei prezzi alimentari. In breve, se posso concludere, la domanda posta dall’onorevole è stata regolarmente sull’agenda del Consiglio negli ultimi mesi e nelle ultime settimane.</p>
    </intervention>
    <intervention id="3-369" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Presidente, signor Presidente in carica del Consiglio, lei ha letto ad alta voce un testo diplomatico intriso delle solite affermazioni generalizzate e del linguaggio ingessato dei diplomatici. Le chiedo: alla conferenza del Vertice di domani, quanto a vere e proprie belle parole, adotterà misure specifiche e quali sarebbero per quanto attiene a norme e regolamenti volte a ridurre la speculazioni su carburante e prodotti alimentari? Sosterrà i redditi sociali più bassi? Riesaminerà la costante politica di flessione imposta all’agricoltura? Infine, pensa che il “no” irlandese di qualche giorno fa non sia collegato ai prezzi elevati e alla vita quotidiana?</p>
    </intervention>
    <intervention id="3-370" speaker_id="28115" name="Mairead McGuinness" is_mep="True" mode="spoken">
      <p sl="en">Questo è un tema globale e quello che facciamo nell’ambito della verifica dello stato di salute dell’agricoltura in Europa è importante, ma minimo. Qualche genere di dialogo abbiamo con gli USA, dove il 25 per cento del granoturco è divorato dalle automobili anziché dal bestiame? Si tratta senz’altro di un argomento di enormi proporzioni che deve essere affrontato.</p>
    </intervention>
    <intervention id="3-371" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Vorrei spiegare all’onorevole Papadimoulis non adotta misure specifiche. Il Consiglio europeo fornisce una serie di orientamenti per intervenire. Le misure specifiche vengono adottate a livello di Consiglio e in questo il Consiglio è attivo e funzionale. Ho menzionato ed elencato una serie di provvedimenti che il Consiglio ha già adottato. Ho anche elencato una serie di misure che il Consiglio dovrebbe affrontare ma di cui non si è ancora occupato. Pertanto non posso accettare l’accusa che queste sono soltanto parole, perché parlavo di misure specifiche già adottate e di quelle che saranno affrontate a livello di Consiglio, principalmente nel Consiglio “Agricoltura” e anche nel Consiglio ECOFIN.</p>
      <p sl="sl">La questione degli Stati Uniti d’America e del loro metodo di ottenere biocarburanti rientra, ovviamente, nel quadro di un dialogo tra l’Unione europea e gli Stati Uniti. Quello dei biocarburanti è anche uno di quei temi di cui ci si occupa regolarmente. Le posizioni divergono, certo, e coprono un ampio spettro. Il fatto è che dobbiamo tenere conto che i combustibili fossili sono un’alternativa ai biocarburanti. Pertanto, ora da questa prospettiva dobbiamo valutare quale soluzione è più problematica e quale non lo è.</p>
      <p sl="sl">L’Unione europea è consapevole della potenziale influenza della produzione di biocarburanti sui prezzi dei prodotti alimentari. per questo motivo il Consiglio ha di recente adottato misure volte a promuovere l’uso e la produzione di biocarburanti di seconda generazione, in altre parole quei biocarburanti la cui produzione non è in concorrenza con la produzione alimentare.</p>
      <p sl="sl">Al tempo stesso, proseguono i lavori intesi a elaborare criteri sostenibili per la produzione di biocarburanti e una volta adottati verranno applicati sia ai biocarburanti prodotti nell’Unione che a quelli importati.</p>
    </intervention>
    <intervention id="3-372" speaker_id="21918" name="President" is_mep="True" mode="spoken">
      <p sl="it">Annuncio l’</p>
      <p sl="it">interrogazione n. 6 dell’onorevole Jim Higgins (H-0359/08)</p>
      <p sl="it">Oggetto: Progressi compiuti nella sicurezza stradale</p>
      <p sl="it">L’attuale Presidenza del Consiglio ha tra i suoi obiettivi principali quello di promuovere la sicurezza stradale a livello di Consiglio. Pertanto, visto che l’attuale Presidenza sta giungendo al termine, potrebbe il Consiglio indicare i settori in cui sono stati realizzati maggiori passi avanti e quelli in cui i progressi sono stati meno consistenti specificandone il motivo?</p>
    </intervention>
    <intervention id="3-373" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Nel contesto della normativa sulla sicurezza stradale la Presidenza slovena ha proseguito nella lettura delle proposta di direttiva del Parlamento e del Consiglio sul miglioramento della sicurezza delle infrastrutture stradali. Ha anche organizzato una serie di incontri tecnici con il relatore del Parlamento europeo, nell’ottica di raggiungere un accordo con il Parlamento stesso il prossimo mese in sede di prima lettura.</p>
      <p sl="sl">Tra gli interventi della Presidenza slovena volti a rafforzare la sicurezza stradale, vorrei citare il lavoro svolto rispetto alla proposta di regolamento sulla protezione dei pedoni e di altri utenti della strada vulnerabili. La proposta in questione indica miglioramenti per le sezioni anteriori delle automobili, che i costruttori devono installare affinché in una potenziale collisione tra un veicolo e un pedone i danni di quest’ultimo sia ridotti al minimo.</p>
      <p sl="sl">La Presidenza slovena ha iniziato una lettura della proposta in questione nell’ambito degli organi di lavoro del Consiglio e ha avuto incontri positivi con il relatore del Parlamento europeo. Nel contesto delle azioni volte a rafforzare la sicurezza stradale potremmo inserire gli sviluppi legati all’adozione del pacchetto sul trasporto su strada. Vorrei sottolineare che il 13 giugno 2008 il Consiglio “Trasporti” ha raggiunto un’intesa politica su tale pacchetto.</p>
      <p sl="sl">Riguardo a questo pacchetto vorrei evidenziare in particolare la proposta di regolamento sulle norme comuni per la professione di operatore nel settore dei trasporti. Ci sembra molto importante che la proposta in oggetto indichi un elenco dei reati più gravi nel campo del trasporto su strada. nel caso in cui un operatore dei trasporti commetta uno di questi reati, tale fatto può comportare il ritiro della licenza per svolgere l’attività. Speciali registri nazionali, che saranno introdotti con questo regolamento, faciliteranno il controllo di tali operatori che così diventerà più efficace, un risultato che senz’altro avrà effetti positivi sulla sicurezza stradale.</p>
      <p sl="sl">desidero ricordare anche la proposta di regolamento sulle norme di accesso al mercato, che fa sempre parte cdel pacchetto. La proposta prevede una riduzione nel numero di viaggi con veicoli merci vuoti, un livello più elevato di formazione professionale per i conducenti, la razionalizzazione del mercato, il miglioramento della qualità dei servizi e in questo modo anche un effetto indiretto sul rafforzamento della sicurezza stradale.</p>
      <p sl="sl">Questo mese la Presidenza ha anche iniziato la lettura della proposta di direttiva per agevolare l’ applicazione transfrontaliera della normativa in materia di sicurezza stradale; la proposta è stata presentatra dalla Commissione nel mese di aprile di quest’anno.</p>
      <p sl="sl">Considerato il tempo a disposizione e il numero di proposte della Commissione nell’area della sicurezza stradale – il numero di proposte attualmente in fase di lettura da parte del Consiglio – riteniamo che siano stati compiuti notevoli passi avanti nel settore della sicurezza stradale. Ovviamente, una valutazione completa dei risultati sarà possibile solo dopo la scadenza del nostro mandato.</p>
    </intervention>
    <intervention id="3-374" speaker_id="28117" name="Jim Higgins" is_mep="True" mode="spoken">
      <p sl="ga">Signor Presidente, elogio la Presidenza slovena per l’attenzione rivolta alla sicurezza stradale. Ha rafforzato notevolmente la consapevolezza delle relative autorità negli Stati membri riguardo alla necessità di compiere vari passi verso l’adozione di una politica pratica nell’ottica di ridurre gli incidenti stradali, il numero di incidenti mortali e anche il numero di soggetti colpiti sulle nostre strade.</p>
      <p sl="ga">Accolto con favore, ad esempio, la relazione Ferrari adottata oggi in Parlamento che offre maggiore protezione a pedoni e ciclisti. Desidero chiedere al Consiglio, possiamo fare qualcos’altro – e intervenire ulteriormente – per migliorare la sicurezza stradale?</p>
    </intervention>
    <intervention id="3-375" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente in carica del Consiglio, vorrei allacciarmi a questa domanda. Questa settimana, sulla nostra agenda sono state presenti alcune relazioni concernenti la sicurezza stradale: è stata citata la relazione Ferrai, e domani abbiamo la relazione Gurmai nonché la relazione Markov questa sera. Dal punto di vista della Presidenza, il risultato del nostro lavoro è soddisfacente oppure la Presidenza avrebbe preferito di più?</p>
    </intervention>
    <intervention id="3-376" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, vorrei chiedere al signor Minsitro se condivide il fatto che, laddove esistono test sufficienti e avanzati per verificare la guida in stato di ebbrezza, gli stessi test avanzati non siano previsti per la guida sotto gli effetti di droghe illegali? Potrebbe cercare di assicurare che c’è un rinnovato interesse nei confronti di questo particolare tema, perché sembra stia diventando una pratica comune?</p>
    </intervention>
    <intervention id="3-377" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − La domanda dell’onorevole Higgins è: Cos’altro possiamo fare? Quello che innanzi tutto possono fare sia il consiglio che il Parlamento è accelerare i processi già in corso e adottare le decisioni già predisposte, ovviamente ancora entro questa legislatura del Parlamento europeo. Il primo punto a figurare in agenda, si spera in luglio, sarà la suddetta direttiva sulla gestione della sicurezza delle infrastrutture stradali. Ci sono comunque ancora più misure che ho elencato e che hanno già intrapreso l’iter , e vorrei vedere che la valida cooperazione tra il Parlamento europeo e il Consiglio porti a una rapida soluzione.</p>
      <p sl="sl">La domanda posta dall’onorevole Rack, richiede, credo, più di una risposta politica. Non saremo soddisfatti se le persone continuano a morire sulle strade dell’Unione europea. E mentre ciò avviene, dobbiamo cercare nuove misure, ulteriori interventi volti a ridurre il numero di morti e feriti, laddove il risultato ideale è zero.</p>
      <p sl="sl">Gli stupefacenti sono un problema analogo a quello dell’alcol. Ritengo che si debba riservare loro lo stesso trattamento dell’alcol. Quello che entra in gioco è la capacità di condurre una vettura, e credo che gli Stati membri non dovrebbero operare alcuna distinzione tra un tipo di droga o un altro che è legale, ciò che in sostanza è l’alcol.</p>
    </intervention>
    <intervention id="3-378" speaker_id="21918" is_mep="True" mode="spoken" role="Presidente">
      <p sl="unknown">L’interrogazione n. 7 è irricevibile.</p>
      <p sl="unknown">Annuncio l’interrogazione n. 8 dell’onorevole Jörg Leichtfried (H-0365/08)</p>
      <p sl="unknown">Oggetto: Nuovo sistema di pedaggio in Slovenia</p>
      <p sl="unknown">La Slovenia ha introdotto un nuovo sistema di pedaggio con decorrenza 1˚ luglio 2008. Esso prevede che per un semplice viaggio in auto attraverso la Slovenia, che finora costava circa 7 euro, gli utenti debbano acquistare comunque un bollino semestrale di 35 euro (con una quintuplicazione del precedente importo di pedaggio) oppure un bollino annuale di 55 euro. Ciò risulta discriminatorio e in evidente contrasto con i principi comunitari.</p>
      <p sl="unknown">È a conoscenza il Consiglio di tali aumenti? Quali azioni intende intraprendere al riguardo e come si è giunti a tanto?</p>
    </intervention>
    <intervention id="3-379" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Devo ribadire che sono qui presente in Aula quale rappresentante del Consiglio e il Consiglio non ha affrontato la questione sollevata dall’onorevole Leichtfried. Tuttavia, come ho già detto, penso nel corso della seduta precedente del Parlamento europeo, quando mi è stata posta una domanda analoga, considerato il fatto che conosco molto bene la realtà del paese in questione, posso rispondere, ma non vorrei rischiare di essere accusato di trascendere i limiti delle competenze che mi spettano qui dinanzi a voi.</p>
      <p sl="sl">Pertanto proviamo, e permettetemi qualche spiegazione aggiuntiva. Il nuovo sistema di pedaggio stradale in Slovenia, che entrerà in vigore il 1° luglio, e che prevede l’acquisto di bollini, si riferisce solo a veicoli con una massa massima a carico autorizzata inferiore alle tre tonnellate e mezza. In altre parole, si tratta di una categoria di veicoli per i quali la normativa comunitaria in vigore sui pedaggi stradali non precede alcuna regola comune, come nel caso dei veicoli la cui massa massima a carico autorizzata supera le tre tonnellate e mezza. Pertanto, il sistema di pedaggio stradale introdotto dalla Slovenia non rientra nel campo di applicazione della legislazione comunitaria che ho citato.</p>
      <p sl="sl">Un punto forse persino più importante: il metodo dei bollini per il pagamento dei pedaggi stradali introdotto dalla Slovenia è temporaneo. Sarà applicato solo per il periodo transitorio fino all’applicazione dei pedaggi stradali elettronici o satellitari, che dovrebbero essere operativi nel 2009, prima per i veicoli merci e poi per quelli privati.</p>
      <p sl="sl">Spero che prenda la mia risposta, onorevole Leichtfried, quale gesto e desiderio di offrire una spiegazione, che non cambia tuttavia il fatto che qui io sono in altre veste e non in quanto rappresentante della Slovenia.</p>
    </intervention>
    <intervention id="3-380" speaker_id="28251" name="Jörg Leichtfried" is_mep="True" mode="spoken">
      <p sl="de">Ovviamente abbiamo interpretazioni diverse della legge. A mio avviso, il sistema discrimina i cittadini dell’UE che provengono dall’esterno della Slovenia. Vorrei chiedere al signor Ministro se esiste la possibilità che la Commissione europea avvii una procedura d’infrazione nei confronti della Slovenia. I primi passi, ritengo, sono già stati compiuti. La domanda che le rivolgo è la seguente: in quanto Presidente in carica del Consiglio, consiglierebbe alla Slovenia di applicare un bollino da dieci giorni, magari, al fine di ripristinare la pace ed evitare l’eventualità di una procedura d’infrazione?</p>
    </intervention>
    <intervention id="3-381" speaker_id="2206" name="Reinhard Rack" is_mep="True" mode="spoken">
      <p sl="de">Signor Ministro, l’ultima volta ha fatto presente, riguardo a questo argomento, che stiamo parlando di un insieme temporaneo di norme. Di solito, si applicherebbero per uno, due o tre mesi. Quello che sta avvenendo qui si estende su un periodo di alcuni anni ed è una chiara discriminazione nei confronti di chi non è sloveno e pertanto di altri cittadini dell’UE. Il Commissario Tajani ha espressamente confermato ieri sera che è già pronta una lettera della DG Trasporti intesa a chiarire questo problema della discriminazione.</p>
      <p sl="de">Non pensa che sia ora di adottare qualche rapida misura affinché i turisti abbiano la possibilità di guidare attraverso la Slovenia a prezzi ragionevoli quest’estate? E’ un paese che a tutti piacerebbe visitare.</p>
    </intervention>
    <intervention id="3-382" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Al momento non è stabilito che si delinei un caso di discriminazione. Se invece si deciderà in questo senso, si presenterà un’altra situazione e io non intendo speculare su questo. Attualmente non sembra, tuttavia, che le accuse di discriminazione siano giustificate, dal momento che il sistema di bollini è identico per i cittadini della Slovenia e per chiunque altro. Tuttavia, mi piacerebbe davvero concludere la questione, e sottolineo che sono qui in quanto rappresentante del Consiglio e il Consiglio non ha deliberato in merito. La prego di prendere la risposta come un gesto di buona volontà da parte mia di entrare, comunque, nel merito della discussione e di cercare di fornire spiegazioni in buona fede.</p>
    </intervention>
    <intervention id="3-383" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
    </intervention>
  </section>
  <section id="creitem27" title="15. Composizione delle commissioni e delle delegazioni: vedasi processo verbale"/>
  <section id="creitem28" title="16. Trasporto interno di merci pericolose (discussione)">
    <intervention id="3-388" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura della commissione per i trasporti e il turismo relativa alla posizione comune definita dal Consiglio in vista dell’adozione di una direttiva del Parlamento europeo e del Consiglio relativa al trasporto interno di merci pericolose [(06920/3/2008 – C6-0160/2008 – 2006/0278(COD) ] (Relatore: Bogusław Liberadzki) (A6-0227/2008).</p>
    </intervention>
    <intervention id="3-389" speaker_id="23768" name="Bogusław Liberadzki" is_mep="True" mode="spoken" role="relatore">
      <p sl="pl">Signor Presidente, desidero cogliere l’occasione per porgere il benvenuto al Commissario Tajani in quest’Aula, oggi presente nella sua nuova veste. Ho votato a suo favore, singor Commissario, e sono sicuro di aver fatto bene.</p>
      <p sl="pl">La direttiva relativa al trasporto interno di merci pericolose aggiorna le quattro direttive esistenti e le quattro decisioni della Commissione sul trasporto di merci pericolose unificandole in un solo testo legislativo. Include nel suo campo di applicazione il trasporto di merci pericolose per vie navigabili interne, che finora non era disciplinato dalla legislazione dell’UE. La proposta integra altresì nel diritto comunitario le norme internazionali per il trasporto di merci pericolose, estendendone il campo di applicazione ai trasporti nazionali. L’obiettivo della proposta è quello di assicurare un elevato livello di sicurezza, migliorando al tempo stesso il trasporto intermodale delle merci pericolose.</p>
      <p sl="pl">Desidero ricordare che in prima lettura il Parlamento ha approvato in tutto 42 emendamenti. Sostanzialmente, la relazione esonera gli Stati membri che non dispongono di un sistema ferroviario dall’obbligo di recepire e attuare la direttiva. Gli emendamenti hanno inoltre introdotto un periodo transitorio di due anni per l’applicazione delle disposizioni della direttiva. Inoltre è stata prevista la possibilità per gli Stati membri di stabilire requisiti specifici per il trasporto nazionale e internazionale di merci pericolose all’interno del loro territorio, per tener conto della natura specifica di veicoli, vagoni ferroviari e imbarcazioni destinate alla navigazione interna. Gli Stati membri possono anche prevedere determinate rotte o modalità specifiche di trasporto e stabilire norme speciali per il trasporto di merci pericolose su treni passeggeri sul loro territorio.</p>
      <p sl="pl">Il Consiglio e la Commissione hanno accolto questi emendamenti. Il Consiglio ha ritenuto opportuno introdurne altri due. In primo luogo, è proposto un paragrafo all’articolo 1, che consente agli Stati membri di disciplinare o vietare, per ragioni rigorosamente diverse dalla sicurezza, il trasporto di merci pericolose all’interno del loro territorio. In secondo luogo, il Consiglio ha aggiunto un paragrafo all’articolo 8, che prevede che la Commissione fornisca sostegno finanziario agli Stati membri per la traduzione dell’accordo europeo relativo al trasporto internazionale di merci pericolose su strada, del regolamento sul trasporto internazionale ferroviario di merci pericolose, dell’accordo europeo relativo al trasporto internazionale di merci pericolose per vie navigabili interne.</p>
      <p sl="pl">Nelle mie vesti di relatore, sostegno entrambe le proposte del Consiglio e ne chiedo l’adozione. Infine, desidero esprimere la mia soddisfazione nel vedere l’approccio efficace, efficiente e conciliante della Commissione e del Consiglio.</p>
    </intervention>
    <intervention id="3-390" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, prima di intervenire in merito alla direttiva di cui è relatore l’on. Liberadzki, vorrei ringraziare il Parlamento che quest’oggi mi ha dato la sua fiducia come Commissario europeo incaricato della responsabilità dei trasporti. È un ringraziamento che faccio ai pochi parlamentari presenti, ma anch’io tante volte mancavo alle riunioni serali. Grazie per la fiducia che mi avete dato, grazie per la partecipazione soprattutto ai parlamentari della commissione trasporti.</p>
      <p sl="it">Devo dire che sono un po’ emozionato. Parlo per la prima volta cambiando non di tanto la posizione in quest’Aula – ho cambiato quattro posti – però certamente è un grande onore per me essere qui e credo che sia importante per questo Parlamento avere un parlamentare europeo – perché tale mi ritengo sempre nel cuore – a sedere sul banco dei Commissari.</p>
      <p sl="it">Mi scusi, signor Presidente, per questa digressione, ma ho ritenuto giusto, prima di iniziare l’intervento, ringraziare ancora una volta il Parlamento per quello che mi ha dato in questi anni e per la fiducia che mi ha voluto affidare e confermare stamane.</p>
      <p sl="fr">Signor Presidente, onorevoli deputati, purtroppo il mio contributo al presente dibattito sarà breve. In prima lettura di questo testo alcuni emendamenti sono stati approvati dal Parlamento e sostenuti dal Consiglio nella sua posizione comune. Il presente testo, che permette di adottare la proposta in seconda lettura, aggiunge solo vari dettagli tecnici. La commissione per i trasporti e il turismo li ha appoggiati all’unanimità e la Commissione è assolutamente d’accordo al loro riguardo. I punti da introdurre in seconda lettura metteranno la nota conclusiva alla proposta relativa al trasporto di merci pericolose. Il testo è quindi stato reso molto più chiaro nei suo particolari, un risultato che approvo.</p>
      <p sl="fr">Vorrei anche cogliere questa occasione per esprimere i miei particolari ringraziamenti all’onorevole Liberadzki, il relatore, per l’efficienza con cui ha condotto il lavoro in merito alla presente proposta. Lo ringrazio anche per la fiducia accordatami oggi e mi auguro di poter collaborare con lui e, in realtà, con tutti i membri di quest’Assemblea da oggi fino al termine del mandato parlamentare.</p>
    </intervention>
    <intervention id="3-392" speaker_id="4282" name="Renate Sommer" is_mep="True" mode="spoken">
      <p sl="de">a nome del gruppo PPE-DE . – Signor Presidente, desidero iniziare ringraziando il relatore per il lavoro svolto e la sua costante disponibilità a discutere la questione.</p>
      <p sl="de">La proposta di direttiva relativa al trasporto interno di merci integra nel diritto comunitario le norme internazionali per il trasporto di merci pericolose, estendendone il campo di applicazione ai trasporti nazionali. Aggiorna le quattro direttive esistenti e le quattro decisioni della Commissione sul trasporto di merci pericolose unificandole in un solo testo legislativo semplificato. E’ un ottimo esempio di normativa europea che riduce effettivamente la burocrazia e contempla il principio del legiferare meglio.</p>
      <p sl="de">La regolamentazione del trasporto di merci pericolose è importante per il nostro sistema di trasporti. Il volume totale di merci pericolo trasportate nell’Unione è di circa 110 miliardi di tonnellata-km/anno, ed è essenziale che il trasporto sia sicuro, sia per la sicurezza del traffico che per motivi ambientali. Le disposizioni garantiscono un elevato livello di sicurezza nel trasporto internazionale e nazionale attraverso l’applicazione di regole armonizzate, che avranno un effetto positivo sul mercato internazionale dei trasporti. Al tempo stesso le regole uniformi facilitano le cose agli operatori del settore e promuovono l’intermodalità. I processo di trasporto multimodali sono incoraggiati.</p>
      <p sl="de">Quello che è particolarmente positivo, dal mio punto di vista, è l’estensione del campo di applicazione al trasporto su vie navigabili interne. In future, si applicheranno disposizioni di sicurezza uniformi a tutte le vie navigabili interne dell’UE, un’impostazione che migliorerà le condizioni di lavoro a bordo e rafforzerà la sicurezza dei trasporti. Ne deriveranno anche vantaggi in termini di protezione ambientale e riduzione dei costi. E’ probabile che questo aumenti le opportunità e le prospettive di mercato per il trasporto su vie navigabili interne, che a propria volta alleggerirà il carico sulle nostre strade e, ancora, contribuirà a proteggere l’ambiente.</p>
      <p sl="de">La posizione comune del Consiglio, adottata senza emendamenti dalla commissione per i trasporti e il turismo, contiene due emendamenti alla posizione in prima lettura del Parlamento. In primo luogo, la posizione comune introduce una disposizione che consente agli Stati membri di disciplinare o vietare, per ragioni rigorosamente diverse dalla sicurezza, il trasporto di merci pericolose all’interno del loro territorio. La disposizione è di natura esclusivamente dichiarativa e intesa a fornire una spiegazione. Abbiamo dibattuto ampiamente al riguardo.</p>
      <p sl="de">In secondo luogo, la posizione comune prevede che la Commissione fornisca sostegno finanziario agli Stati membri per la traduzione dell’accordo europeo relativo al trasporto internazionale di merci pericolose su strada (ADR), del regolamento sul trasporto internazionale ferroviario di merci pericolose (RID), dell’accordo europeo relativo al trasporto internazionale di merci pericolose per vie navigabili interne (ADN) e delle relative modifiche nelle rispettive lingue ufficiali. Devo ammettere che all’inizio ero un po’ scettica su questo emendamento. La Commissione europea mi ha tuttavia garantito che questo approccio è essenziale al fine di garantire la qualità della traduzione e facilitare quindi la corretta applicazione delle disposizioni. E’ anche poco oneroso, debbo per inciso.</p>
      <p sl="de">In breve, quindi, tutti gli emendamenti sono accettabili dal nostro punto di vista, il che significa che ora possiamo finalmente portare a conclusione questo importante tema in generale non controverso.</p>
    </intervention>
    <intervention id="3-393" speaker_id="28208" name="Nathalie Griesbeck" is_mep="True" mode="spoken">
      <p sl="fr">a nome del gruppo ALDE. – Signor Presidente, signor Commissario, onorevoli colleghi, ora tocca a me ringraziarle questa senza. Questo è in qualche modo il suo battesimo del fuoco e, parlando da francese, posso dire che apprezzo in particolare il fatto che all’audizione di lunedì sera e questa sera lei si sia espresso correttamente in francese. E’ stato un vero piacere. Desidero anche ringraziare il mio collega, onorevole Liberadzki, per le discussioni che ha condotto in seno alla commissione per i trasporti e il turismo in fase di esame della proposta di direttiva relativa al trasporto interno di merci pericolose.</p>
      <p sl="fr">Come appena spiegato, il Parlamento ha già espresso la propria posizione in merito alla presente proposta di direttiva nel settembre 2007 e anch’io accolgo con favore il fatto che sia stato raggiunto l’accordo con il Consiglio e la Commissione, che da ultimo significa che la discussione di questa sera su questo testo è, sotto molti apsetti, una pura formalità. Tuttavia, vorrei sfruttare questa opportunità, perché siamo, per così dire, tra amici, per sottolineare che secondo me questo testo rappresenta un notevole pass avanti verso un controllo migliore del trasporto di merci pericolose entro i nostri confini e anche che il problema del trasporto delle merci, e in particolare di quelle pericolose, è una grossa preoccupazione per i nostri cittadini e un aspetto importante dello sviluppo sostenibile.</p>
      <p sl="fr">Il volume di merci pericolose attualmente trasportato all’interno dell’Unione europea costituisce il 10 per cento di tutte le merci in transito, il che è in effetti una quota elevata. Corrisponde a 110 miliari di tonnellate per chilometro l’anno, di cui il 58 per cento trasportato su gomma, che è una percentuale enorme, il 25 per cento per ferrovia e il 17 per cento per vie interne navigabili.</p>
      <p sl="fr">La presente direttiva, che mira ad aggiornare le disposizioni esistenti, ha anche e soprattutto, in questi tempi difficili, il merito di unificare quattro direttive in un solo testo legislativo. Questo rappresenta un chiaro passo verso una maggiore trasparenza ed è molto importante che i cittadini d’Europa ritengano le nostre decisioni intelligibili.</p>
      <p sl="fr">Infine, anch’io sono lieta che nella direttiva sia stato incluso anche il trasporto per vie navigabili interne. Occorre riservare molta maggiore attenzione alle merci in movimento su vie navigabili, perché si tratta di un modo di trasporto rispettoso dell’ambiente che può anche fornire una risposta alla costante richiesta di un riequilibrio del sistema di trasporti europeo. Combinare le direttive in un unico testo legislativo comporterà inoltre maggiore chiarezza e trasparenza delle regole che si applicano all’attuale situazione in cui auspichiamo e imploriamo una più elevata intermodalità dei trasporti. Approvo questa evoluzione, soprattutto per coloro che lavorano nel settore dei trasporti, in un momento in cui l’attività dell’Unione europea non è sempre sufficientemente spiegata e, purtroppo, talvolta non è compresa dai nostri cittadini.</p>
    </intervention>
    <intervention id="3-394" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signor Commissario, onorevoli colleghi, non è esattamente un’Aula gremita. Avrei pensato che fosse un argomento abbastanza importante da attirare più pubblico. La seconda lettura sulla direttiva relativa al trasporto interno di merci pericolose mi induce, ancora una volta, a richiamare l’attenzione su un problema rilevante, ossia che qualsiasi direttiva è valida solo nella misura del suo controllo.</p>
      <p sl="de">Si è registrato un leggero aumento nel volume delle merci pericolose trasportate con tutti i modi di trasporto. Purtroppo, si è anche osservato una maggiore negligenza, secondo gli ispettori, in particolare della dichiarazione delle merci. Una dichiarazione mendace di una merce pericolosa che viene trasportata può avere effetti letteralmente mortali in caso di incidente. Ad esempio, se i vigili del fuoco non sono in grado di stabilire quale agente di estinzione occorre per la merce trasportata, questo può avere conseguenze fatali. A Innsbuck, che è quasi la mia città natale, si è evitata una catastrofe per un pelo soltanto perché il chimico della zona prestava anche servizio part-time come pompiere. Vi esorto, quindi, a tenere ben presente il problema del controllo delle ispezioni. E’ un aspetto fondamentale; davvero, è la questione più importante, e rivolgo lo stesso appello anche agli Stati membri.</p>
      <p sl="de">Reputo che comprendere il trasporto per vie navigabili interne sia un miglioramento. Un incidente che coinvolga il trasporto di sostanze chimiche per fiume può avere conseguenze fatali che si ripercuotono sull’ambiente per un periodo estremamente lungo.</p>
      <p sl="de">Ritengo che sia importante mantenere e rafforzare le disposizioni che prescrivono determinate rotte per il trasporto di merci pericolose. Quando si è in presenza di pendii scoscesi e pendenze, magari combinati con volumi di traffico molto intensi in certi periodi dell’anno e all’inizio delle vacanze, è essenziale fare attenzione contro i principali rischi. Secondo me sarebbe opportuno e corretto estendere il requisito relativo alla scorta a merci particolarmente pericolose, quali le sostanze corrosive o esplosive. Dobbiamo compiere ulteriori passi avanti in questo ambito perché anche altri utenti dei trasporti potrebbero essere messi a rischio e potrebbero sorgere problemi in caso di incidente. Purtroppo, dalle ispezioni emerge spesso anche che le condizioni dei veicoli usati non sono particolarmente buone.</p>
      <p sl="de">Desidero pertanto concludere con un appello rivolto all’Assemblea: le ispezioni e i controlli sono necessari per salvaguardare l’efficacia della presente direttiva.</p>
    </intervention>
    <intervention id="3-395" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Desidero dare il benvenuto al nuovo Commissario. Signor Presidente, onorevoli colleghi, le merci pericolose deve essere trasportare sul territorio dell’Unione europea, esattamente come le merci comuni, che ci piaccia o no. Oggi, le merci pericolose rappresentano circa l’8 per cento del traffico merci complessivo ed è positivo che la relazione in oggetto miri a fondere insieme la quattro direttive esistenti, in conformità degli accordi internazionali applicabili. L’armonizzazione del trasporto di merci, in particolare per quanto attiene al trasporto multimodale, è assolutamente cruciale nonché un passo logico che dovrebbe ripercuotersi positivamente sul mercato interno dell’UE. Si può realizzare in modo ottimale l’obiettivo della sicurezza del trasporto unendo le regolamentazioni, che devono definire con precisione l’indicazione delle merci e classificare quelle trasportate secondo il grado di pericolo presentato.</p>
      <p sl="cs">Reputo necessaria questa direttiva tecnica e concordo con la mia collega, l’onorevole Lichtenberger, sul fatto che occorra esaminarla con attenzione al fine di garantire che il contenuto corrisponda alla descrizione. Il Consiglio ha accolto tutti gli emendamenti adottati dal Parlamento in prima lettura. La posizione comune ne introduce solo due: uno che prevedere il sostegno finanziario agli Stati membri per la traduzione della direttiva nelle rispettive lingue ufficiali e uno che consente agli Stati membri di decidere se attuare o meno in casi specifici i requisiti dell’allegato III. La direttiva contribuisce a fornire una chiara interpretazione della normativa e la semplifica per il trasporto su ferrovia, strada e per vie navigabili interne. Penso che il trasporto su strada sia spesso la modalità più pericolosa, piuttosto che quello per vie navigabili interne. Il gruppo GUE/NGL voterà quindi a favore della proposta di direttiva.</p>
    </intervention>
    <intervention id="3-396" speaker_id="2099" name="Robert Evans" is_mep="True" mode="spoken">
      <p sl="en">Signor Presidente, innanzi tutto desidero ringrazia il mio amico e collega Bogusław Liberadzki per il suo lavoro su questo importante fascicolo. Ringrazio anche il nostro nuovo Commissario al suo debutto questa sera. Sarò onesto con il Commissario Tajani: oggi non ho votato per lui. Non ho votato contro di lui, non mi sono astenuto, semplicemente non ho partecipato alla votazione. Vorrei che il Commissario Tajani comprendesse che non era nulla di personale, era più una protesta contro il sistema e contro le procedure italiane.</p>
      <p sl="en">Nondimeno, rispetto la sua nomina e sono sicuro che nei mesi a venire si prodigherà al massimo onde convincere me e altri dei suoi grandi meriti e delle sue qualità nonché delle competenze nel ruolo che svolge in quest’Aula.</p>
      <p sl="en">Negli ultimi giorni penso che gli elettori irlandesi ci abbiano dimostrato che non tutti gli europei sono consapevoli o comunque hanno chiaro in mente il ruolo e i benefici dell’Unione europea, della cooperazione europea e perché innanzi tutto sono necessarie le norme a livello europeo.</p>
      <p sl="en">Ritengo tuttavia che tutte queste persone, persone che hanno anche votato “no”, si aspetteranno che i rispettivi governi nazionali e, in realtà, l’Unione europea si occupino di loro. Questo particolare argomento forse non è in cima all’elenco di quelli che vengono loro in mente, ma il trasporto interno di merci pericolose è un problema serio, una grande responsabilità di cui dobbiamo occuparci tutti.</p>
      <p sl="en">Solo ora, con questa direttiva, abbiamo effettivamente normative a livello europeo che coprono il trasporto di merci pericolose nel loro trasferimento da un paese a un altro, passando attraverso il continente.</p>
      <p sl="en">L’onorevole Liberadzki aveva perfettamente ragione a evidenziare che in molti paesi non esistono regolamentazioni interne o nazionali. Pertanto la presente relazione darà la responsabilità ai governi nazionali. Ma ogni normativa è valida solo nella misura in cui è applicata. Quindi, nella sua ricerca per conquistare la mia fiducia, mi auguro che il Commissario Tajani, nello svolgimento della sua funzione, farà tutto il possibile per incoraggiare gli Stati membri a garantire che la normativa sia adeguatamente controllata, applicata e modificata se del caso, e che si intervenga con azioni forti contro coloro che contravvengono a questa direttiva.</p>
    </intervention>
    <intervention id="3-397" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">a nome del gruppo PSE . – Signor Presidente, signor Commissario, anch’io desidero congratularmi con lei e augurarle successo nella sua attività e la informo che ci aspettiamo molto da lei.</p>
      <p sl="ro">Mi congratulo con il nostro collega Liberadzki per la relazione, che fa parte del processo di semplificazione della normativa e infatti unifica e aggiorna il testo di quattro direttive in uno unico. La precedente legislazione europea non contemplava il trasporto navale di merci pericolose, disciplinato da regole definite da vari accordi multilaterali cui aderivano gli Stati membri.</p>
      <p sl="ro">Pertanto, è importante il fatto che disporremo di norme comunitarie con disposizioni comuni per tutti gli Stati membri, per il trasporto di merci pericolose e per tutte le modalità. La presenza di queste regole consente il trasferimento di merci pericolose da una modalità di trasporto a un’altra. Oltre alle disposizioni della direttiva, gli Stati membri possono introdurre nella legislazione nazionale specifici requisiti relativamente a veicoli, vagoni ferroviari e imbarcazioni destinate alla navigazione interna.</p>
      <p sl="ro">Gli emendamenti proposti dal Consiglio introducono due nuovi elementi: il primo prevede e consente agli Stati membri di disciplinare o vietare, per ragioni rigorosamente diverse dalla sicurezza, il trasporto di merci pericolose all’interno del loro territorio. Il secondo emendamento impone la responsabilità della Commissione di fornire sostegno finanziario agli Stati membri per la traduzione nelle rispettive lingue ufficiali degli accordi europei per il trasporto di merci pericolose su strada, per ferrovia e sistemi navali.</p>
      <p sl="ro">Nondimeno ritengo che tutti gli Stati membri dovrebbero anche condurre campagna informative volte a informare le persone interessate in merito alle disposizioni della nuova direttiva. La conformità con queste norme è essenziale. Le autorità responsabili devono garantire che il trasporto di merci pericolose è effettuato solo nel rispetto delle norme comuni e delle restrizioni stabilite.</p>
    </intervention>
    <intervention id="3-398" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, signor Vicepresidente della Commissione, desidero porgerle le mie vivissime congratulazioni per il suo nuovo incarico. Avremo senza dubbio molte occasioni di discutere la questione dei trasporti con lei in futuro, e mi fa molto piacere. Desidero anche ringraziare il relatore per averci garantito un valido testo giuridico. Ora dobbiamo assicurarci che tale testo giuridico sia attuato negli Stati membri il prima possibile, e aspetto ancora più importante – come è già stato sottolineato oggi – dobbiamo garantire che la pertinente legislazione nazionale nonché i regolamenti siano applicati correttamente a livello locale. Qui, ci occorre l’impegno e un approccio meticoloso da parte delle autorità competenti. Quello di cui non abbiamo bisogno è che i responsabili del controllo siano negligenti o facciano finta di non vedere.</p>
      <p sl="de">E’ altresì importante – come hanno rilevato gli oratori precedenti – che la dichiarazione di merci pericolose sia tale da permettere di effettuare adeguatamente le ispezioni e le attività di scorta. Questo migliorerà la sicurezza sulle nostre strade e anche sulle vie interne navigabili.</p>
    </intervention>
    <intervention id="3-399" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, circa un anno fa stavo viaggiando su un’autostrada quando ho visto ribaltarsi un’autocisterna che trasportava gas liquido. Era impossibile lasciare l’autostrada e nel giro di poco si è formata una coda interminabile. Tutti trattenevano il fiato temendo un’esplosione. Situazioni del genere si verificano ogni giorno sulle reti stradali dell’Unione. E’ positivo che finalmente adottiamo una normativa in materia e che le nostre reti ferroviarie e stradali ne risultino poi più sicure. La direttiva all’esame è un’ulteriore misura intesa a rafforzare la sicurezza dei nostri cittadini, ridurre il numero di incidenti e introdurre un insieme unico di disposizioni giuridiche.</p>
      <p sl="pl">Desidero ringraziare l’onorevole Liberadzki per il lavoro svolto, che sarà un contributo positivo per noi tutti.</p>
    </intervention>
    <intervention id="3-400" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, io credo che si sia fatto un buon lavoro nell’approvare un testo legislativo che contribuisce e contribuirà a dare maggiore sicurezza ai cittadini europei lungo le strade dell’Unione.</p>
      <p sl="it">I carichi pericolosi – lo sappiamo bene – possono rappresentare dei rischi. Ecco perché è giusto che l’Unione europea si impegni al fine di garantire la sicurezza di tutti quanti i cittadini, perché ripeto – l’ho detto nel corso dell’audizione dell’altroieri sera – una delle mie priorità è la tutela del diritto dei cittadini. Ogni iniziativa che la Commissione prenderà sarà per garantire la tutela dei cittadini e dare risposte concrete alle istanze dei cittadini.</p>
      <p sl="it">Questa sera, nel corso del dibattito, è emersa forte la volontà di questo Parlamento di contribuire all’approvazione di una norma che permetterà ai cittadini di viaggiare sulle strade in maniera più sicura. L’impegno della Commissione sarà certamente quello di vegliare, come per tutte quante le altre norme, sull’applicazione da parte degli Stati membri. La Commissione è guardiana dei trattati e per quanto mi riguarda intendo adempiere in maniera scrupolosa a questo mio dovere. Quindi, anche per quanto riguarda la norma che stiamo approvando in queste ore, farò di tutto perché venga applicata e controllerò affinché tutti gli Stati membri dell’Unione, nell’interesse superiore dei cittadini europei, la applichino.</p>
      <p sl="it">La ringrazio, signor Presidente, e ringrazio ancora il relatore per l’ottimo lavoro svolto e per la capacità di aver saputo, anche in seconda lettura, dare un contributo per rendere migliore e più chiaro il testo legislativo.</p>
    </intervention>
    <intervention id="3-401" speaker_id="23768" name="Bogusław Liberadzki" is_mep="True" mode="spoken" role="relatore">
      <p sl="pl">Signor Presidente, desidero ringraziare i relatori ombra, ossia l’onorevole Sommer e l’onorevole Griesbeck, nonché l’onorevole Evans e l’onorevole Ţicău per le loro dichiarazione, la cooperazione e il sostegno.</p>
      <p sl="pl">Offrirò ora due risposte ai commenti dell’onorevole Lichtenberger sul controllo dell’attuazione delle disposizioni. Il periodo di transizione di due anni è stato previsto per consentire agli Stati membri di preparasi ad attuare efficacemente le nuove misure. Desidero sottolineare che a oggi solo otto dei 27 Stati membri hanno accettato contemporaneamente tutti e tre gli atti internazionali, ossia l’ADR, il RIS e l’ADN. E’ pertanto opportuno tendere all’attuazione totale di questi regolamenti, sia nell’ambito del trasporto internazionale che nel recepimento nel trasporto nazionale. Sono fiducioso che procederemo bene in materia.</p>
      <p sl="pl">Signor Commissario, desidero ringraziarla ancora una volta per la sua comprensione e chiederle di protare i miei ringraziamenti al suo gruppo. E’ stato un piacere lavorare con la Commissione e il Consiglio.</p>
    </intervention>
    <intervention id="3-402" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-403" speaker_id="39719" name="Magor Imre Csibi" is_mep="True" mode="written">
      <p sl="en">Questa futura direttiva è un grande passo avanti verso la protezione della nostra sicurezza e del nostro ambiente, e introduce norme europee per il trasporto di merci non solo su strada e ferrovia ma anche si vie interne navigabili.</p>
      <p sl="en">Gli incidenti nelle vie interne navigabili possono avere un impatto di vasta portata e gravi conseguenze quali l’avvelenamento dell’acqua, estinzione della fauna e problemi alla salute umana. Ragione di più per tentare di ridurre i rischi creando norme comuni anche per questo modo di trasporto.</p>
      <p sl="en">Inoltre, sono fortemente a favore dell’introduzione di una disposizione secondo cui gli Stati membri possono disciplinare o vietare, per ragioni diverse dalla sicurezza, il trasporto di merci pericolose. Prendiamo il caso del cianuro, una sostanza estremamente tossica: il 14 per cento del cianuro rilasciato nell’ambiente è imputabile a incidenti nel settore dei trasporti. Questi dati evidenziano la vulnerabilità del trasporto di tale sostanza e sottolineano la necessità di norme più rigororse in mater di ambiente e di sicurezza. Sollecito pertanto gli Stati membri ad adottare le misure più rigide possibile onde disciplinare il trasporto di cianuro e, se necessario, vietarne il trasporto alla rinfusa sul loro territorio. Talvolta ridurre al minimo il trasporto di merci pericolose è già il modo più sicuro per limitare il più possibile i rischi.</p>
    </intervention>
  </section>
  <section id="creitem29" title="17. Gestione della sicurezza delle infrastrutture stradali (discussione)">
    <intervention id="3-405" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Helmuth Markov, a nome della commissione per i trasporti e il turismo, sulla proposta di direttiva del Parlamento europeo e del Consiglio sulla gestione della sicurezza delle infrastrutture stradali [COM(2006)0569 – C6-0331/2006 – 2006/0182(COD) ] (A6-0050/2008).</p>
    </intervention>
    <intervention id="3-406" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, siamo ancora a discutere di un tema che riguarda la sicurezza dei cittadini sulle strade d’Europa.</p>
      <p sl="it">Io credo che si debba insistere su questo argomento. Oggi pomeriggio ho avuto una riunione con i funzionari della mia Direzione generale, proprio perché si possa valorizzare l’impegno della Commissione e moltiplicare l’impegno della Commissione nel settore della sicurezza stradale.</p>
      <p sl="it">I dati degli ultimi mesi, purtroppo, non sono confortanti e rischiano di mettere a repentaglio l’obiettivo che ci siamo prefissi di dimezzare il numero delle vittime sulle strade. Ecco perché noi dobbiamo continuare a lavorare. Io mi rallegro che si possa oggi arrivare alla conclusione, ancora una volta, di una normativa che riguarda la sicurezza stradale e quindi la sicurezza di tutti quanti i cittadini europei.</p>
      <p sl="it">Nel Libro bianco del 2001, voluto dalla sig.ra Loyola de Palacio, sulla politica europea dei trasporti, la Commissione ha proposto l’ambizioso obiettivo di dimezzare il numero delle vite sulle strade entro il 2010. Questa iniziativa è stata accolta positivamente dal Parlamento ed è stata sempre sostenuta dal Parlamento.</p>
      <p sl="it">Dicevo che, purtroppo, i risultati non sono stati nell’ultimo anno, dopo una serie di dati estremamente positivi negli scorsi anni, così positivi come avremmo voluto. E siamo tutti quanti consapevoli, certo, che la stragrande maggioranza degli incidenti sono legati principalmente ad errori umani o all’imprudenza.</p>
      <p sl="it">Tuttavia, anche le condizioni della rete stradale, associate ai crescenti volumi di traffico, contribuiscono spesso in maniera decisiva a determinare incidenti. È stato dimostrato, infatti, che le condizioni dell’infrastruttura stradale giocano un ruolo determinante in un incidente su tre. Per questo motivo, oltre alle iniziative mirate al miglioramento del comportamento degli utenti e del livello di sicurezza dei veicoli, l’infrastruttura dovrebbe essere il terzo pilastro di ogni programma sulla sicurezza stradale che si basi sul principio dell’approccio integrato.</p>
      <p sl="it">La proposta di direttiva sulla gestione della sicurezza delle infrastrutture stradali offre una buona combinazione di misure preventive e correttive. Le procedure introdotte dalla direttiva mirano ad assicurare l’integrazione della sicurezza in tutte le fasi della pianificazione, della progettazione, della costruzione, ma anche della gestione e del funzionamento dell’infrastruttura stradale. La direttiva non intende, certo, insegnare agli ingegneri civili come costruire le strade e non rappresenta certamente un incentivo alla costruzione di nuove strade. È piuttosto uno strumento che mira ad estendere a tutti gli Stati membri procedure che sono già in uso, a volte, con modalità differenti. Il valore aggiunto di un intervento a livello europeo sta nel generalizzare e diffondere tali best practices agli Stati membri che ancora non le applicano.</p>
      <p sl="it">L’on. Markov e i suoi colleghi della commissione trasporti hanno lavorato intensamente sulla proposta contribuendo a migliorarne il risultato. Il testo della proposta ha subito delle modifiche durante il suo percorso attraverso le istituzioni. Molti obblighi amministrativi e di invio di informazioni sono stati rimossi, con lo scopo di alleviare l’onere burocratico della proposta. Gli allegati, che elencano gli elementi da considerare per le procedure introdotte dalla direttiva, sono stati resi non obbligatori. Alcune definizioni sono state riviste per renderle consistenti con le pratiche già esistenti in alcuni Stati membri. Tuttavia, gli elementi principali della proposta iniziale sono rimasti immutati e il testo attuale è dunque accettabile da parte della Commissione.</p>
      <p sl="it">Una volta adottata, la direttiva sarà il primo strumento dell’Unione europea diretto all’infrastruttura stradale nella sua interezza e sarà uno strumento particolarmente importante e potente. Mi permetto di ricordare, ancora una volta, che questa direttiva, se applicata sulla rete transeuropea, potrà salvare più di 600 vite ed evitare circa 7.000 incidenti ogni anno.</p>
      <p sl="it">È evidente che la direttiva avrà anche un importante impatto sociale ed economico. Darà il via ad un processo di lunga durata. L’obiettivo che ci poniamo è quello di cambiare l’approccio culturale alla sicurezza in fase di progetto, costruzione e manutenzione delle strade. In tal senso, si tratta di una direttiva che guarda il futuro e che può valere per i prossimi 50 anni.</p>
      <p sl="it">Grazie ancora, on. Markov, per il lavoro che ha svolto e grazie ancora per la vostra attenzione.</p>
    </intervention>
    <intervention id="3-407" speaker_id="4393" is_mep="True" mode="spoken" role="Presidente">
      <p sl="unknown">Grazie signor Commissario, l’Aula ha certamente compreso che la Commissione intende dimezzare il numero delle morti, non quello delle vite.</p>
    </intervention>
    <intervention id="3-408" speaker_id="4303" name="Helmuth Markov" is_mep="True" mode="spoken" role="relatore">
      <p sl="de">Signor Presidente, signor Commissario, onorevoli colleghi, dopo oltre un anno e mezzo di negoziati, tutti i gruppi parlamentari, il Consiglio e la Commissione hanno finalmente concordato un compromesso di una direttiva concernente la gestione della sicurezza delle infrastrutture stradali nell’UE.</p>
      <p sl="de">L’aspetto più importante di questo accordo è che tutti i partecipanti riconoscono che la sicurezza delle infrastrutture stradali è essenziale al fine di migliorare la sicurezza sulle strade d’Europa. Oltre all’obiettivo fondamentale di uno spostamento modale dalla strada alla ferrovia, anche il comportamento dei conducenti, la sicurezza dei veicoli, nonché una guida attenta e il rispetto delle regole del traffico sono fattori chiave.</p>
      <p sl="de">In queste aree esiste diversa normativa europea, benché non uniforme. Al momento non sono previste regole comuni sulla progettazione e la manutenzione delle infrastrutture, per esempio. Questo è difficile da comprendere, perché quando mai le strade si fermano ai confini nazionali? I conducenti che percorrono queste strade non dovrebbero essere sicuri di viaggiare su buone infrastrutture stradali?</p>
      <p sl="de">Nonostante queste argomentazioni, la commissione per per i trasporti e il turismo ha respinto la proposta originale della Commissione nella sua totalità grazie a una maggioranza molto esigua di un solo voto, richiamando l’attenzione sui diritti di sussidiarietà degli Stati membri. Nell’ambito del Consiglio e del Parlamento ci sono opinioni divergenti riguardo a quanto vincolante e dettagliata debba essere la direttiva in questione. Per questo motivo, era fondamentale trovare compromessi che fossero più contenuti rispetto alla proposta originale della Commissione e, in realtà, rispetto al mio iniziale progetto di relazione.</p>
      <p sl="de">Io personalmente avrei preferito l’adozione di criteri uniformi, vincolanti benché, ovviamente, non esclusivi che disciplinassero in quale modo le strade nell’UE – e non solo le RTE – devono essere progettate, costruite, rese compatibili con le regole in materia di traffico, verificate regolarmente in termini di sicurezza stradale, e, se necessario, migliorate. A mio avviso, questo sarebbe utile anche dal punto di vista della valutazione dei rischi, considerato che l’espressione chiave qui è “raccolta di dati sugli incidenti”.</p>
      <p sl="de">Purtroppo la presente proposta è semplicemente un primo passo nella giusta direzione, ma almeno è qualcosa. Mi auguro che gli Stati membri traggano un’esperienza positiva con queste raccomandazioni e magari successivamente optino per un approccio più armonizzato. Soprattutto nei considerando, emerge che è prevista una fase pilota che non esclude assolutamente la possibilità di una cooperazione più stretta in futuro.</p>
      <p sl="de">Per quanto attiene al contenuto principale della relazione, prima di tutto sarà riservata attenzione a tutte le fasi della progettazione, della costruzione e della manutenzione delle strade.</p>
      <p sl="de">Secondo, le sezioni stradali con la più elevata intensità di incidenti saranno soggette a controlli particolarmente intensi e con segnalazioni adeguate per i conducenti. Altro obiettivo è introdurre una segnaletica analoga per i lavori stradali, per esempio, affinché i conducenti individuino questi pericoli in tempo sia di giorno che di notte.</p>
      <p sl="de">Terzo, personale indipendente con adeguata formazione regolare deve svolgere un ruolo chiave nella pianificazione e nelle ispezioni. L’armonizzazione dettagliata della formazione nei vari Stati membri non è obbligatoria, ma questi ultimi dovrebbero impegnarsi per introdurre corsi di formazione reciprocamente compatibili per i controllori della sicurezza stradale.</p>
      <p sl="de">Quarto, quegli Stati membri che già dispongono di sistemi funzionanti di gestione della sicurezza delle infrastrutture stradali dovrebbero essere autorizzati a continuare a usare i rispettivi metodi esistenti, a condizione che i requisiti della direttiva siano soddisfatti.</p>
      <p sl="de">Quinto, la direttiva offre molti esempi utili di metodi e criteri che si possono applicare nelle ispezioni sulla sicurezza e nelle analisi dei rischi e degli incidenti. Evidenzia, di nuovo, la necessità di adeguate aree di sosta sicure.</p>
      <p sl="de">Sesto, e ultimo, evidenzia che dovrebbero essere sviluppate e applicate nuove tecnologie al fine di un costante miglioramento della sicurezza stradale.</p>
      <p sl="de">La Commissione è nella posizione di promuovere lo scambio di migliori prassi rispetto alla gestione della sicurezza su strade che non sia le RTE ma che siano state costruite con finanziamenti europei. Il compromesso garantisce l’adeguato coinvolgimento del parlamento nella modifica e nel futuro sviluppo delle disposizioni della direttiva. Sono certo che il compromesso raggiunto, che sarà votato come blocco 1, godrà dell’appoggio di quest’Assemblea.</p>
      <p sl="de">Desidero ringraziare di cuore i relatori ombra nonché i rappresentanti della Commissione e del Consiglio per la loro intensa cooperazione, anche se non sempre mi rende la vita facile. Mi auguro che la direttiva ci porti i miglioramenti di cui abbiamo bisogno.</p>
    </intervention>
    <intervention id="3-409" speaker_id="4282" name="Renate Sommer" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, anch’io desidero infine congratularmi con lei per il suo nuovo incarico. Congratulazioni, le auguro ogni successo, ma desidero anche esprimerle la speranza che in futuro non ci siano più progetti assurdi da parte della Commissione. Un anno fa la commissione per i trasporti ha respinto la proposta della Commissione sulla gestione della sicurezza delle infrastrutture stradali perché era eccessivamente burocratica e, secondo noi, non apportava alcun valore aggiunto.</p>
      <p sl="de">Credo ancora che la direttiva sia superflua e che difficilmente aggiunga qualsiasi valore. Le infrastrutture stradali sono ampiamente diverse tra i vari Stati membri e ritengo che dovremmo sostenere solo quegli Stati membri che devono mettersi in pari, ma a tal fine non abbiamo bisogno di una direttiva che si applichi a tutti. Invece di una direttiva, sarebbe meglio adottare linee guida basate sulle buone prassi esistenti negli Stati membri.</p>
      <p sl="de">Pertanto, preferirei se potessimo respingere in toto la direttiva, ma in quest’Aula non abbiamo alcuna maggioranza politica a favore di questa opzione, e anche il consiglio insiste su norme che sono prive di contenuto, motivo per cui avviamo concordato ora un compromesso sulla base della relazione della commissione per i trasporti. Tale compromesso consiste essenzialmente di modifiche minime, quali miglioramenti linguistici o modifiche agli allegati, che forniscono maggiori dettagli sulle procedure di gestione della sicurezza.</p>
      <p sl="de">La sicurezza stradale è senz’altro un aspetto molto importante per noi, ma a livello di UE è già stato fatto molto per rafforzarla, ad esempio per quanto riguarda i tempi di guida e di sosta, gli specchietti aggiuntivi negli autocarri, la sicurezza delle gallerie, e così via. Ci sono ambiti dove è utile avere normative a livello di UE. Si potrebbe fare di più in questo settore, ma solo se aggiunge valore alla sicurezza stradale. A causa del principio di sussidiarietà, tuttavia, questa condizione non si applica alla sicurezza delle infrastrutture stradali, ma poiché la proposta della Commissione è stata molto attenuata, posso sostenerla, nonostante le mie obiezioni.</p>
      <p sl="de">La direttiva chiede solo agli Stati membri di introdurre quattro procedure sulla gestione della sicurezza delle infrastrutture stradali, e solo riguardo a strade che appartengono alle RTE. Poiché gli allegati non sono vincolanti, gli Stati membri possono definire come preferiscono le procedure necessarie. Questo significa che gli Stati membri dispongono di sufficiente spazio di manovra per mantenere i propri sistemi funzionanti. Non c’è pertanto alcun obbligo per coloro che già vantano un sistema di gestione funzionante.</p>
      <p sl="de">Abbiamo anche eliminato gli ampi obblighi di stesura di relazioni voluti dalla Commissione e abbiamo evitato che il campo di applicazione venga esteso alle autostrade, che era quello che desiderava il relatore. Qualsiasi altro aspetto avrebbe violato il principio di sussidiarietà.</p>
      <p sl="de">Il risultato finale è che ora disponiamo di linee guida sotto forma di una direttiva. E’ la prima volta che mi capita una situazione del genere. E’ un risultato che il mio gruppo sostenere, in quanto è quello che abbiamo sempre e solo voluto dall’inizio.</p>
      <p sl="de">Chiedo, per quanto riguarda l’emendamento n. 70, di utilizzare la versione inglese come base, in quanto la versione tedesca contiene minimo degli errori e credo che anche le altre versioni linguistiche siano da verificare.</p>
    </intervention>
    <intervention id="3-410" speaker_id="23768" name="Bogusław Liberadzki" is_mep="True" mode="spoken">
      <p sl="pl">a nome del gruppo PSE . – Signor Presidente, desidero iniziare esprimendo quanto sia lieto che il Commissario abbia assunto l’incarico del suo predecessore. L’onorevole Markov ha dedicato molto tempo a questa direttiva, ma insieme a tutti noi era consapevole, come ha affermato l’onorevole Sommer, che su questa direttiva incombeva una pesante minaccia. Non era chiaro se dovesse esserci oppure no. Il mio gruppo politico e io ci annoveravamo tra coloro che volevano e tuttora vogliono la direttiva in questione. Uno dei motivi per cui siamo così impazienti di averla è che desideriamo utilizzarla come un efficace strumento per intervenire, soprattutto nei paesi che hanno aderito all’Unione con gli ultimi due allargamenti. Abbiamo in mente il metodo, la tecnologia, il ritmo e la tabella di marcia per modernizzare le rispettive infrastrutture nell’ottica di migliorare la sicurezza. Vi sono importantissime ragioni alla base di questo. Se il numero di incidenti in Polonia è analogo a quello della Germania, significa che la situazione in Polonia è pessima. Lo stesso principio vale per gli altri paesi nuovi. Per questo motivo sosterrò il compromesso e gli emendamenti presentati. Chiedo un forte sostegno. Non si tratta semplicemente di un compromesso che permette di salvare la faccia rispetto alla versione presentata. E’, ritengo, un compromesso importante che dovrebbe essere accettabile per tutti gli interessati.</p>
      <p sl="pl">Desidero ringraziare ancora una volta l’onorevole Markov per la sua cooperazione. A differenza di quanto afferma lei, Sir, non è stato un collega difficile. Sono lieto che riusciamo a porre in essere uno strumento importante che migliorerà la sicurezza sul traffico stradale.</p>
    </intervention>
    <intervention id="3-411" speaker_id="28296" name="Paweł Bartłomiej Piskorski" is_mep="True" mode="spoken">
      <p sl="pl">a nome del gruppo ALDE . – Signor Presidente, anch’io desidero porgere un caloroso benvenuto al Commissario, e assicurargli che coopereremo e lavoreremo bene insieme.</p>
      <p sl="pl">Oggi siamo impegnati sulla direttiva relativa alla sicurezza del trasporto stradale. E’ senz’altro in linea con il tema dell’attuale seduta del Parlamento a Strasburgo. Ieri ci siamo confrontati sul tema della sicurezza di pedoni e ciclisti. Prima, abbiamo discusso del trasporto di merci pericolose e ora l’argomento è la sicurezza sulle strade. Domani dobbiamo trattare la proposta relativa alle automobili intelligenti.</p>
      <p sl="pl">Tutte queste sono buone notizie per i cittadini dell’Unione europea, perché dimostrano che il Parlamento europeo lavora su aspetti specifici che possono migliorare la sicurezza quando si viaggia su strada. Queste buone notizie ovviamente sollevano tutta una serie di questioni. Innanzi tutto, dobbiamo comprendere che questa è una sequenza di eventi, e che nessuna di queste direttive o di altri atti giuridici risolverà di per sé il problema. Dobbiamo capire che è nostro desiderio migliorare il sistema, affinché diminuisca il numero di incidenti e le conseguenze di tali fatti siano sempre meno gravi. L’attuazione di queste misure è molto importante tuttavia. E’ vero in particolare per i nuovi paesi, le cui infrastrutture stradali sono state pesantemente trascurate. La presente direttiva sarà di grnde rilievo per loro. Dovrebbe essere molto chiaro che non si tratta di un caso di eccesso di regolamentazione del diritto europeo; è una direttiva che può dimostrarsi utile in materia, definendo criteri che i governi dovranno attuare.</p>
      <p sl="pl">Vorrei aggiungere una riflessione a quanto affermato dall’onorevole Markov, il nostro relatore. E’ un documento valido e positivo. Come ho sottolineato in precedenza, fa parte del lavoro in corso del parlamento europeo volto a migliorare la sicurezza stradale per i nostri cittadini. Sono grato per questo testo e confido che l’Assemblea proseguirà in futuro l’attività su questo argomento.</p>
    </intervention>
    <intervention id="3-412" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signor Commissario, nei suoi commenti sulla direttiva lei ha menzionato il fatto che le statistiche hanno evidenziato un peggioramento della situazione per quanto riguarda il numero delle vittime di incidenti, soprattutto lo scorso anno, mentre in precedenza si era osservato un calo di questo dato. Questo ha probabilmente molto poco a che fare con le infrastrutture in sé, perché è improbabile che nell’arco di un solo anno la condizione delle strade europee si sia deteriorata così rapidamente che all’improvviso molte più persone perdono la vita in incidenti stradali.</p>
      <p sl="de">Evincerà dalle mie considerazioni introduttive che sono un po’ scettica riguardo a questa direttiva. Avrei inoltre pensato che le linee guide sarebbero state adeguate. Non sono ancora del tutto convinta del valore aggiunto dalla direttiva in oggetto, e seguirò con molta attenzione l’attuazione del processo per vedere con esattezza come viene realizzato l’obiettivo.</p>
      <p sl="de">Ho sempre problemi con il fatto che, a mio avvito, c’è uno squilibrio riguardo alla sicurezza stradale. Da un lato, in termini di provvedimenti tecnici, ci muoviamo molto rapidamente per prescrivere misure correttive, anche se è solo questione di aumentare i costi senza che i benefici vantaggi in termini di sicurezza siano del tutto chiari. Siamo anche generosi quando si tratta qui di infrastrutture e di adottare misure prescrittive di grande portata. Tuttavia, quando si passa agli esseri umani, che rappresentano ancora un fattore essenziale nel contesto degli incidenti, in quest’Aula c’è un’estrema riluttanza perfino ad affrontare l’argomento.</p>
      <p sl="de">Ritengo ancora che se un conducente non può regolare le condizioni meteorologiche, sarà molto difficile per lui, perché il tempo è qualcosa che non possiamo ancora controllare a livello di UE e ha sempre un grosso impatto sugli incidenti. Attendo di vedere cosa accade durante l’applicazione e seguirò il tutto con molta attenzione.</p>
    </intervention>
    <intervention id="3-413" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signor Presidente, gli incidenti stradali sono la principale causa di decesso e disabilità nei paesi con un sistema di trasporti sviluppato. La direttiva relativa al miglioramento della sicurezza sulle infrastrutture stradali sulla rete transeuropea è un documento che ridurrà il numero di incidenti. E’ una disposizione necessaria e affronta in modo globale le sfide poste dalla sicurezza stradale dalla fase di progettazione all’uso finale. Gli emendamenti presentati hanno basi solide. Ho proposto di eliminare l’emendamento all’articolo 5, paragrafo 1, che aumenta il periodo di tempo per i controlli sulle sezioni pericolose della rete stradale, portandolo da uno a tre anni. Non era necessaria questa modifica una volta attuata la direttiva. E’ una direttiva completa e in conformità delle disposizioni di una vigilanza migliore, la sicurezza delle strade esistenti, progettate, ammodernate e pianificate dovrebbe dimezzare entro il 2010 il numero di incidenti mortali.</p>
      <p sl="pl">Gli Stati membri possono attingere alle disposizioni della direttiva quando organizzano il controllo delle strade regionali e nazionali nell’ottica di ridurre il numero di incidenti sulle strade dell’Unione europea. Ogni anno circa 40 000 persone perdono la vita in incidenti stradali che sono la causa principale di decesso per i soggetti di età inferiore ai 45 anni. E’ anche importante intervenire onde garantire condizioni migliori e qualità più elevata dei veicoli. Occorre intervenire anche per migliorare le infrastrutture e la formazione, e per divulgare le informazioni sulla guida sicura.</p>
      <p sl="pl">Desidero congratularmi con l’onorevole Markov, il relatore, per la valida relazione e per il contributo apportato alla stesura della direttiva, che noi sosteniamo.</p>
    </intervention>
    <intervention id="3-414" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Uno degli importanti obiettivi fissati nel 2001 dall’Unione europea rispetto al traffico stradale era la riduzione del 50 per cento entro il 2010 dei decessi per incidenti sulle strade europee, ossia da 50 000 a 25 000 l’anno. I risultati finora conseguiti non sono molto soddisfacenti. Nel 2005 il bilancio delle vittime è stato di 41 500 persone. Di conseguenza, ci occorrono nuove misure. La sicurezza stradale è determinata non solo dalla sicurezza dei veicoli e dalla qualità della formazione del conducente, ma anche dalla condizione delle infrastrutture, vale a dire la sicurezza della costruzione stradale e della segnaletica orizzontale. La maggior parte delle misure esistenti si concentra sulla sicurezza dei veicoli, mentre alcune tentano di incidere sulla formazione dei conducenti ed eliminano coloro che potrebbero essere pericolosi per altri utenti della strada, ad esempio attraverso un sistema punti.</p>
      <p sl="cs">Finora non è stato fatto molto riguardo al metodo di migliorare le infrastrutture stradali a livello di Unione europea. Pertanto, le cosiddette migliori prassi devono essere divulgate quanto prima. Poiché le strade incluse nella rete RTE-T sono ritenute le più importanti, la relazione affronta anche questo aspetto. Ritengo che gli investimenti mirati nella manutenzione delle infrastrutture e della segnaletica orizzontale, tra cui l’applicazione della tecnologia dell’informazione, siano necessari nel lungo periodo, e non solo su strade principali e nei nuovi paesi. Oltre agli elementi di sicurezza passiva e attiva nelle nuove automobili e il sistema eCall, questo è un aspetto che potrebbe avere il massimo impatto sulla sicurezza stradale in futuro. Il gruppo GUE/NGL raccomanda fortemente di votare a favore della relazione.</p>
    </intervention>
    <intervention id="3-415" speaker_id="28506" name="Michael Henry Nattrass" is_mep="True" mode="spoken">
      <p sl="en">a nome del gruppo IND/DEM . – Signor Presidente, la Commissione è stata sconfitta dal Regno Unito in passato quando ha cercato di imporre misurazioni armonizzate – sorpresa come i vandali dei graffiti che rovinano la segnaletica stradale del Regno Unito. Ma non ascoltano, e l’onorevole Markov si accinge a mettere le norme di sicurezza stradale sotto il controllo di un Commissario non eletto.</p>
      <p sl="en">L’emendamento n. 5 ha un testo valido: “Taluni Stati membri dispongono già di un sistema di gestione della sicurezza delle infrastrutture stradali ottimamente funzionante. A tali Stati membri dovrebbe essere consentito di continuare a utilizzare la propria metodologia”. Alcuni paesi saranno più armonizzati di altri? Quali paesi? Forza, i nomi.</p>
      <p sl="en">Le strade del Regno Unito prevedono norme di sicurezza elevate – per esempio, troppi autovelox. Perché non armonizzarli? Toglietene quanti possibile. L’emendamento n. 53 chiede l’armonizzazione della visibilità e della leggibilità dei segnali, e il n. 49 chiede segni e segnaletica orizzontale armonizzati. Questa leggibilità è studiata per confondere gli automobilisti in 35 lingue dell’UE? Che cos’è? Il relatore propone enormi segnaletiche con testi corposi in modo che gli automobilisti possano individuare la loro lingua da lontano? O forse aree di sosta così possono scendere dalla macchina e leggere tutto? Quale sarà la prossima? Le distanze nel Regno Unito sono espresse in miglia, con le distanze delle soste espresse in iarde. L’UE è per l’armonizzazione, non i cittadini, così il Commissario non eletto caccerà le distanze e le tradizioni imperiali britanniche dalla porta di servizio senza interpellare il popolo.</p>
      <p sl="en">Il titolo della presente relazione dovrebbe essere “L’UE non riesce a leggere la segnaletica”. Bene, la scritta è sul muro. Mantenga la distanza, ascolti il popolo, non i politici. Se ci si vuole immischiare nelle misure imperiali, allora dobbiamo avere un referendum britannico e uno irlandese al riguardo, o è solo più rabbia di strada che si vuole? Il Regno Unito se ne starebbe meglio fuori.</p>
    </intervention>
    <intervention id="3-416" speaker_id="23787" name="Czesław Adam Siekierski" is_mep="True" mode="spoken">
      <p sl="pl">signor Presidente, prima di contribuire dibattito, desidero congratularmi con il Commissario per la sua nomina.</p>
      <p sl="pl">Nel settore della sicurezza stradale è stato compiuto un passo avanti adottando l’iniziativa adeguata in merito a veicoli e conducenti. Resta ancora molto da fare, tuttavia, in quanto le statistiche sono allarmanti. Ogni anno circa 43 000 persone muoiono sulle strade dell’Unione europea. A livello globale, il numero di decesso negli incidenti stradali è sempre più impressionante, toccando la cifra di 1,2 milioni di soggetti. Quasi un terzo dei decessi dei giovani è imputabile a incidenti.</p>
      <p sl="pl">L’iniziativa mirata a migliorare la sicurezza delle infrastrutture stradali è molto importante, in quanto le condizioni fisiche delle strade contribuiscono in misura rilevante al numero di incidenti che avvengono ogni anno. Gran parte dell’attuale rete stradale è stata creata decenni addietro e non soddisfa più le norme di sicurezza moderne a causa appunto dello stato fisico e dello stato di riparazioni, e anche in considerazione dei livelli odierni di traffico.</p>
      <p sl="pl">Condivido l’opinione del relatore secondo cui questa direttiva non dovrebbe essere applicata solo alle reti stradali transeuropee, ma dovrebbe avere un campo di applicazione molto più vasto. Dalle statistiche emerge che solo il 7 per cento degli incidenti mortali avviene sulle autostrade. Due terzi di coloro che perdono la vita in incidenti stradali sono vittime di incidenti su strare a una sola carreggiata all’esterno di aeree costruire e nella campagna. Le questioni relative alla sicurezza devono essere valutate in fase di concetto e progettazione, tra cui la progettazione di infrastrutture stradali, nonché quando le strade entrano in funzione.</p>
    </intervention>
    <intervention id="3-417" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signor Commissario, cari colleghi, ogni anno nell’Unione europea muoiono circa 43 000 persone e circa 1,7 milioni rimangono ferite in incidenti stradali. Oltre a progettare e costruire veicoli più sicuri, gli Stati membri dovrebbero anche investire nella sicurezza delle infrastrutture stradali.</p>
      <p sl="ro">La valutazione d’impatto della sicurezza stradale dovrebbe dimostrare, a un livello strategico, le implicazioni di varie alternative di progettazione di infrastrtture sulla sicurezza stradale e questo dovrebbe essere determinante nella scelta del percorso.</p>
      <p sl="ro">La commissione TRAN ha sostenuto l’emendamento grazie al quale gli Stati membri possono attuare le disposzioni della direttiva, come un insieme di buone prassi, anche per le infrastrutture stradali nazionali, non incluse nella rete RTE-T, ma costruite in parte o totalmente con fondi comunitari.</p>
      <p sl="ro">Al fine di incoraggiare l’uso della bicicletta, soprattutto nelle aree urbane, gli Stati membri dovrebbero contemplare speciali percorsi per i ciclisti in qualsiasi variante di costruzione di infrastrutture stradali, evitando il più possibile di intersecarsi con le principali rotte automobilistiche.</p>
      <p sl="ro">Ritengo sia assolutamente necessario che gli Stati membri garantiscano la disponibilità di un’adeguata segnaletica stradale onde avvertire gli utenti in merito ai segmenti dell’infrastruttura stradale che sono in corso di riparazione e che quindi possono compromettere la sicurezza di chi viaggia.</p>
      <p sl="ro">Ritengo altresì che, nel caso in cui l’attuazione delle disposizioni nel quadro della presente direttiva generi nuovi obblighi per il conseguimento del progetto di infrastruttura stradale, la Commissione e gli Stati membri devono garantire un adeguato aumento dei fondi stanziati.</p>
      <p sl="ro">Termino sottolineando la necessità di costruire aree di parcheggio più sicure e mi auguro che il Commissario sosterrà l’emendamento da me presentato riguardo al bilancio dell’Unione per il 2009. Mi congratulo con il relatore.</p>
    </intervention>
    <intervention id="3-418" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, onorevoli colleghi, desidero ringraziare di cuore il relatore per le discussioni che ha condotto per due anni in seno alla commissione per i trasporti e il turismo nell’elaborazione di questo testo inteso a migliorare la sicurezza della rete stradale europea.</p>
      <p sl="fr">Questo importante argomento costantemente ricorrente è di grande preoccupazione per l’Assemblea, spesso chiamata a esprimere la propria opinione su tutta una serie di aspetti tecnici relativi alle norme di sicurezza dei veicoli, e ancora una volta, questa sera, possiamo rilevare di aver fornito una risposta molto concreta per il bene del popolo europeo. Questioni di questo tipo relative alla sicurezza riguardano i cittadini e possono incidere sulla loro vita quotidiana e, in effetti, se questa proposta legislativa cerca di ridurre il rischio di incidenti e di ridurre il numero di morti e feriti sulle nostre strade contribuendo a garantire l’integrazione della sicurezza in tutte le fasi di concetto, progettazione e funzionamento delle infrastrutture stradali nella rete transeuropea, allora merita la nostra attenzione.</p>
      <p sl="fr">Io, da parte mia, sosterrò questa iniziativa perché, senza imporre procedure eccessivamente rigorose che non terrebbero conto della realtà economica e strutturale di ciascuno Stato membro, la presente proposta di direttiva fornirà chiarezza nell’organizzare una valutazione d’impatto ex ante per ogni nuovo progetto, una procedura d’audit che consentirà di sviluppare le strutture esistenti e una procedura di gestione del rischio che fornirà una risposta specifica a rischi mirati. Sebbene non sia ottimista come il Commissario Tajani, mi auguro che la valutazione d’impatto condotta dalla Commissione in merito a tutte queste misure si dimostri realistica.</p>
      <p sl="fr">Ritengo in effetti che sarà estremamente positivo se con l’introduzione di queste misure riusciamo, come stimato, a evitare ogni anno quasi 7 000 feriti stradali e circa 600 vittime sulle strade d’Europa.</p>
    </intervention>
    <intervention id="3-419" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, mi fa piacere che siamo impegnati su una direttiva concernente la gestione della sicurezza delle infrastrutture stradali. Dall’attuale situazione emerge che alcuni Stati membri quali Germania, Danimarca, Francia, Svezia, Paesi Bassi, Austria, Spagna e Regno Unito dispongono già di una rete stradale sicura, sebbene questo non significhi che non si possa migliorare. In altri paesi come la Repubblica ceca, l’Italia e il Portogallo, la rete è mediocre, e in altri ancora, ad esempio Polonia, Romania e Bulgaria, è semplicemente pessima.</p>
      <p sl="pl">L’obiettivo è offrire la massima sicurezza ai cittadini dell’Unione in tutti gli Stati membri. E’ pertanto sorprendente che conformemente al principio di sussidiarietà, ed essenzialmente senza violarlo, stiamo tentando di non attuare disposizioni obbligatorie. Molti aspetti vengono lasciati alla discrezione degli Stati membri, ad esempio l’estensione del campo di applicazione in modo da includere strade nazionali che non fanno parte della rete stradale transeuropea.</p>
      <p sl="pl">Date queste premesse, si pone l’interrogativo di come intendiamo migliorare la condizione di altre strade, ad esempio in Polonia. Come potremo insistere affinché non si scavino buche profonde nari metri e che creino su autostrade e strade nazionali corsie di emergenza? Come potremo ribadire di utilizzare sulle superfici stradali vernice visibile in caso di pioggia e che vegano aboliti i segnali e la segnaletica inutili? Non sarà possibile ottenere tale risultato a meno che non diventi obbligatorio attuare le disposizioni della proposta di direttiva al momento in discussione. Suggerisco pertanto ai rappresentanti della commissione per i trasporti e il turismo di visitare la Polonia; questo permetterebbe loro di prendere la giusta decisione e di convincere tutti i deputati a sostenerla.</p>
      <p sl="pl">Ero più favorevole alla relazione precedente dell’onorevole Markov, ma confido nel fatto che non soccomberà sotto la pressione e resterà fedele alle proprie posizioni. Concordo sul fatto di rendere vincolanti gli allegati I, II e III. Desidero infine congratularmi con il relatore.</p>
    </intervention>
    <intervention id="3-420" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, la sicurezza stradale è un argomento importante in Europa. C’è ancora molto lavoro da fare per garantire un elevato livello di sicurezza per gli utenti della strada e per l’ambiente lungo le nostre rotte di trasporto, risultato cui tutti aspiriamo. A tale scopo, ci occorrono norme e regolamenti. Tuttavia, la carta, come sappiamo, è paziente e troppa carta può essere nociva.</p>
      <p sl="de">Oltre a introdurre una quantità enorme di burocrazia, il primo progetto presentato aveva esattamente quel difetto: era pesante nella retorica e leggera nella sostanza, motivo per cui l’ho rinviata alla commissione in prima lettura. Al secondo tentativo, la situazione sembrava piuttosto diversa e – a voler essere cautamente ottimisti – si presentava un po’ meglio. L’onorevole Sommer si è già soffermata sul contenuto di base dell’attuale testo. Quello che gradiremmo è qualcosa che è più di una linea guida e non è di natura vincolante. Vogliamo uno scambio di buone prassi, non vogliamo essere prescrittivi.</p>
      <p sl="de">Soprattutto, non vogliamo che gli allegati siano vincolanti per gli Stati membri. Ci limitiamo del tutto deliberatamente alle RTE. Molti dei nostri colleghi hanno affermato che anche sulle altre reti stradale accadono, e possono accadere, molte cose, e in risposta a questo vorrei far presente che non c’è nulla qui che precluda agli Stati membri la possibilità di intervenire. Anzi, saremmo tutti ben felici se gli Stati membri svolgessero le loro mansioni e non si sedessero semplicemente ad aspettare, in ogni caso, che l’Europa agisca.</p>
      <p sl="de">Da quel punto di vista, ritengo che se abbiamo ridotto la burocrazia, abbiamo apportato un contributo costruttivo a tale contesto, e possiamo proseguire su questa linea. Inoltre, poiché con il Consiglio abbiamo raggiunto un’intesa nel quadro del trilogo informale, possiamo concludere questo argomento in prima lettura. Quello che rimane da affrontare è l’attuazione, un compito che spetta agli Stati membri.</p>
    </intervention>
    <intervention id="3-421" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, innanzi tutto desidero porgere il benvenuto a Antonio Tajani nella sua nuova funzione di Commissario per i Trasporti. Spero che riusciremo a cooperare con successo con lui e, soprattutto, ad apportare miglioramenti alla sicurezza stradale,come si augura lui stesso.</p>
      <p sl="es">In secondo luogo, desidero congratularmi sinceramente con l’onorevole Markov e ringraziarlo per la sua tenacia e la pazienza nel perseguire e raggiungere il presente accordo. E’ indubbiamente ancora inadeguato, ma è di certo soddisfacente dato che c’era il rischio che rimanesse bloccato per sempre. A tale riguardo, onorevole Markov, ritengo che dobbiamo essere contenti, con moderazione, ma contenti.</p>
      <p sl="es">Come ha giustamente affermato, è un piccolo passo, ma è un primo passo, e per quanto riguarda la sicurezza stradale siamo in genere pazienti e raccogliamo una piccola vittoria dopo l’altra a nome di tutte le vittime di incidenti stradali e delle rispettive famiglie.</p>
      <p sl="es">Sin dall’inizio abbiamo creduto nella necessità di questo testo, che cerca di porre fine al circolo vizioso della lotta contro gli incidenti stradali: dopo le norme sui limiti di velocità e il tasso alcolico nel sangue, era ora di parlare della necessità di cambiare il comportamento dei conducenti e la protezione nei veicoli, era ora di segnalare le macchie nere sulla rete stradale europea.</p>
      <p sl="es">Sono quindi lieta che in questa procedura abbiamo incluso l’aspetto delle aree di sosta sufficientemente sicure, una richiesta che avevamo avanzato in altri testi e che ritengo sia notevolmente importante in questo testo.</p>
      <p sl="es">Mi fa anche piacere che siamo riusciti a far sì che nel testo figurino chiaramente delimitate le mezzerie e le barriere di sicurezza, che evitano morti e feriti tra gli utenti vulnerabili, quali gli automobilisti, poiché l’aumento del numero oggi genera infatti nuovi incidenti.</p>
      <p sl="es">Infine, accolgo con favore anche il fatto che sia stata riservata particolare importanza agli utenti vulnerabili e sia stato posto un accento speciale sui passaggi a livello, in quanto dovranno essere presi in considerazione in fase di audit .</p>
      <p sl="es">In conclusione, desidero far presente che esiste una dimensione orientata al futuro per l’introduzione dei segnali stradali intelligenti e interattivi che saranno sviluppati e avranno senz’altro un impatto significativo sulla sicurezza stradale in futuro. Approvo anche l’attenzione riservata alla formazione dei controllori, un importante campo professionale in futuro.</p>
    </intervention>
    <intervention id="3-422" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, desidero congratularmi con l’onorevole Markov non solo per la qualità della sua relazione ma anche per la perseveranza nel portarla a compimento, nonostante gli ostacoli che gli sono stati posti, soprattutto da alcuni membri della commissione per i trasporti – forse inavvertitamente.</p>
      <p sl="en">E’ in effetti deplorevole che quando si affronta una relazione il cui unico scopo è salvare migliaia di vite dei cittadini dell’UE, certi colleghi, usando scuse legalistiche con strane motivazioni, imperialisticamente e nazionalisticamente britanniche, abbiano tentato di far sì che la presente proposta della Commissione avanzasse adducendo chiari motivi di sussidiarietà. Nondimeno, il ritardo causato non è privo di alcuni vantaggi, perché ha offerto la possibilità al relatore di incorporare, inter alia , molti emendamenti presentati al primo progetto di relazione.</p>
      <p sl="en">E’ accolto con molto favore tutto ciò. Riguardo alla sostanza della relazione, la mia riflessione principale è che concordo con il relatore che gli allegati I, II e III dovrebbero essere vincolanti. Qualora non fosse così, il valore della presente proposta diminuirebbe senz’altro.</p>
      <p sl="en">Desidero concludere cogliendo l’occasione di ricordare all’Assemblea e al signor Commissario i sue importanti aspetti relativi alla sicurezza stradale. Innanzi tutto, una superficie della strada con elevato coefficiente di attrito può dimezzare la distanza di frenata di un veicolo; questo può cambiare enormemente la situazione abbassando il numero di incidenti automobilistici sulle nostre strade.</p>
      <p sl="en">Il mio secondo punto non è direttamente correlato alla presente relazione ma è opportuno ribadirlo a ogni possibile occasione. E’ il seguente: un terzo di tutti gli incidenti automobilistici mortali è collegato all’uso di alcol. Molti sono imputabili alla presenza nel sangue dei conducenti di livelli di alcol inferiori ai limiti legali applicati. I cittadini e noi stessi non dobbiamo essere ingannati. Non esiste alcun livello sicuro di alcol per i conducenti. Qualsiasi assunzione di alcol diminuisce la capacità di guida. Se vogliamo ridurre sostanzialmente il numero di persone uccise sulle nostre strade dovremmo pensare di attuare una politica che preveda per i conducenti un livello di alcol pari a zero.</p>
    </intervention>
    <intervention id="3-423" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Signor Commissario Tajani, desidero congratularmi con lei e augurarle ogni successo per le sue decisioni. Signor Presidente, onorevoli colleghi, che cosa distingue un pilota da corsa da un normale conducente di automobile, autocarro o autobus, o persino da un ciclista? Il pilota percorre a piedi il tracciato prima di mettersi al volante, in modo da farsi un’idea della qualità del percorso. Ovviamente, non c’è nulla che possiamo fare con le nostre vaste reti transeuropee. A prescindere da dove ci troviamo nell’Unione europea, dobbiamo poter fare affidamento su un livello minimo di qualità delle nostre infrastrutture stradali.</p>
      <p sl="de">La gestione delle infrastrutture stradali è pertanto un tema importante per l’Europa. Migliorare la sicurezza delle strade – come ha ripetutamente sottolineato quest’Aula – ha una dimensione orizzontale. Si deve basare su un approccio integrato, combinando l’attuazione della normativa esistente e nuova e la diffusione delle buone prassi. Conducenti, veicoli e infrastrutture: tutto influenza la sicurezza stradale. Non iniziamo da zero. Alcuni paesi dispongono già di metodologie e strategie per la gestione della sicurezza delle infrastrutture stradali e devono poterle mantenere. In questo contesto, la manutenzione e l’espansione delle infrastruture stradali sono aspetti orientati al futuro esattamente come la ricerca, l’istruzione e l’occupazione.</p>
      <p sl="de">Vorrei tuttavia soffermarmi su un dettaglio. A mio avviso, è estremamente importante migliorare in tutta Europa le strutture di sosta per gli automezzi pesanti per il trasporto merci; è un elemento chiave della gestione della sicurezza. Mentre molti altri lavoratori possono fare colazione con la propria famiglia e finire la gioranta alle 5 del pomeriggio, gli autisti di autocarri sono fuori sulla strada giorno e notte per settimane intere, con scarsa assistenza medica, accettando con pazienza di essere lontani da casa, per non parlare delle strutture per l’igiene personale, le cui condizioni sono estremamente diverse sul territorio delle RTE. Infatti, a differenza della maggior parte delle altre persone, gli autisti di autocarri devono pagare tariffe elevate per usufruire di queste strutture. Devono anche pagare un occhio della testa se non riescono a trovare aree di parcheggio adeguate dover potersi fermare e rispettare gli intervalli di sosta prescritti dalla normativa europea. Questo è un altro motivo per cui abbiamo bisogno di questa direttiva.</p>
    </intervention>
    <intervention id="3-424" speaker_id="4461" name="Luís Queiró" is_mep="True" mode="spoken">
      <p sl="pt">Il presente dibattito è sulla sicurezza stradale. Tuttavia, la proposta di direttiva è già incappata in parecchi incidenti di percorso, a cominciare dal fatto che la commissione per i trasporti e il turismo ha respinto la proposta della Commissione, considerandola superflua e in contrasto con il principio di sussidiarietà.</p>
      <p sl="pt">Dopo che il Consiglio ha deciso un orientamento generale riguardo alla proposta della Commissione, volto a sopprimere la natura vincolante degli allegati alla direttiva e restringendone l’applicazione alle reti stradali transeuropee, è stato infine possibile – grazie all’impegno del relatore, con cui devo congratularmi – adottare una relazione in sede di commissione per i trasporti.</p>
      <p sl="pt">la relazione non solo rende il testo meno burocratico ma tiene anche conto dei diversi livelli della gestione della sicurezza stradale nei vari paesi. La relazione pertanto privilegia l’idea di scambiare buone pratiche, nella costante ricerca di un migliore coordinamento delle azioni sia a livello dell’UE che tra gli Stati membri.</p>
      <p sl="pt">E’ quindi con soddisfazione che ci troviamo ancora una volta a confrontarsi su questo tema, basato ora su un testo che offre rinnovato valore aggiunto, che riflette la capacità di coordinare le azioni all’interno dell’Unione e ci offre soluzioni più appropriate dato che la vita, come sappiamo bene, è piuttosto diversa. Dè un chiaro segnale ai nostri cittadini che, nonostante alcuni incidenti di eprcorso, non abbiamo motivo per fermarci.</p>
      <p sl="pt">In questo contesto, viene proposta una definizione per gli orientamenti e le migliori pratiche in tutte le fasi della gestione stradale, dalla valutazione d’impatto della sicurezza stradale ai controlli, alla gestione della sicurezza della rete e alle ispezioni.</p>
      <p sl="pt">E’ opportuno evidenziare che la direttiva, nella versione modificata, non imporrà l’adozione di alcuna regola o procedura tecnica. Per contro, incoraggia gli Stati membri, attraverso linee guida, a usare in modo ottimale le metodologie definite, invitandoli anche ad applicarle a strade nazionali non incluse nelle reti stradali transeuropee.</p>
      <p sl="pt">In conclusione, signor Presidente: nel 2001 l’Unione europea ha fissato l’ambizioso obiettivo di dimezzare entro il 2010 il numero di morti sulle strade europee. la nostra aspettativa è che questa direttiva, insieme con molte altre iniziative già discusse e adottate in quest’Aula, possa anche contribuire a salvare molte vite degli utenti della strada europei.</p>
    </intervention>
    <intervention id="3-425" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, io vorrei rispondere alle osservazioni che sono state fatte da tanti parlamentari nel corso di questo dibattito e la partecipazione, nonostante l’ora, di numerosi deputati significa che il tema è di straordinaria importanza e che tutti quanti lo consideriamo una priorità.</p>
      <p sl="it">Ringrazio intanto l’on. Markov per il lavoro che ha svolto. Certamente non è stato facile, ma un buon politico deve saper utilizzare l’arte della mediazione. Mi pare che l’on. Markov l’abbia utilizzata ottenendo un risultato certamente condivisibile da parte della Commissione.</p>
      <p sl="it">Per quanto riguarda le proposte della Commissione a cui faceva cenno la on. Sommer, io credo che nel corso dell’audizione, nel mio intervento programmatico l’altra sera, ho insistito sull’importanza dell’impegno della Commissione, ma anche del Parlamento, sul tema delicato della sicurezza stradale. Ne voglio fare una priorità, anche se non è competenza esclusiva della Commissione, ma credo che le nostre coscienze di padri di famiglia ci impongano di essere partecipi di una grande iniziativa che ci porti a ridurre sul serio il numero dei morti sulle strade.</p>
      <p sl="it">Ecco perché voglio trasformare l’appuntamento del 10 luglio a Bruxelles, voluto dalla Commissione, di un incontro con i giovani non in un’occasione formale, ma in uno straordinario evento che possa avere anche risalto mediatico, invitando dei testimonial a dire quali sono i rischi che si corrono sulle strade ogni giorno, che corrono soprattutto i nostri giovani.</p>
      <p sl="it">E rispondo anche a quello che ha detto l’on. Matsakis: condivido la questione dell’alcool. Alcool e droga sono due elementi che mettono a repentaglio la vita di troppi giovani sulle strade di tutta quanta l’Europa. Ecco perché – ripeto – vi invito a essere partecipi a Bruxelles il giorno 10 luglio con i giovani. A loro noi dobbiamo rivolgere un messaggio forte perché capiscano quanti rischi corrono, soprattutto uscendo dalle discoteche la sera, uscendo nelle giornate dei weekend dai locali notturni.</p>
      <p sl="it">E poi il 13 ottobre sarà la Giornata della sicurezza stradale nelle città. A Parigi, ma anche in altre città europee, la Commissione si sta adoperando, ma facciamo in modo che con la partecipazione anche dei parlamentari queste non siano soltanto delle passerelle inutili, ma siano giornate che trasmettano dei messaggi positivi ai giovani. Se saremo capaci di salvare anche una sola vita umana, saremo meritori per tutto il corso della nostra vita. Ecco perché dobbiamo impegnarci, io mi accaloro su questo argomento che, ripeto, considero una priorità nel settore dei trasporti, una priorità del mio impegno.</p>
      <p sl="fr">Forse la traduzione è più facile se parlo francese. Desidero ringraziare l’onorevole Griesbeck per aver affermato che era molto lieta che parlassi francese, ma sono arrivato a Parigi quando avevo sei mesi e quindi ho cominciato a parlare francese prima dell’italiano. Tuttavia, ora continuerò in italiano.</p>
      <p sl="fr">La on. Lichtenberger ha detto che sono certamente gli uomini responsabili, ma nel mio intervento ho detto che certo la responsabilità principale è degli uomini, ma quante strade costruite male provocano incidenti – pensiamo all’acquaplaning . Quante volte basta una strada malfatta per provocare la morte di una persona, che magari va a velocità normale, soltanto perché ci sono degli elementi strutturali sbagliati. Sono d’accordo con l’on. Matsakis e accolgo anche i suoi consigli tecnici per quanto riguarda i tempi di frenata e l’utilizzazione del materiale da mettere sulle strade. Noi dobbiamo dare dei segnali, dei messaggi positivi. Ogniqualvolta si dà un messaggio positivo io non credo che si debba parlare di interferenza dell’Unione europea.</p>
      <p sl="fr">Mi dispiace che l’on. Nattrass abbia parlato e poi se ne sia andato, perché quando si formulano delle questioni sarebbe anche opportuno ascoltare le risposte anche da parte di un Commissario che di elezioni ne ha fatte tante, è stato eletto tante volte al Parlamento europeo, e vi assicuro, cari colleghi, che essere eletto con il sistema italiano al Parlamento europeo è molto più difficile di quanto lo sia in Gran Bretagna. Ma io non volevo fare polemica, era soltanto una battuta, speriamo che senta dal suo ufficio l’on. Nattrass. Ma forse non ha letto con sufficiente attenzione il testo legislativo di cui stiamo parlando questa sera. Perché il testo legislativo di cui stiamo parlando questa sera non impone nulla alla Gran Bretagna e non impone nulla alla Germania perché le procedure della direttiva si ispirano proprio al sistema britannico e tedesco. Quindi credo che rileggendo attentamente il testo l’on. Nattrass possa correggere la sua posizione.</p>
      <p sl="fr">Par quanto riguarda la richiesta sollecitata dalla on. Ticău, dall’on. Kuc e dalla on. Ayala Sender sui parcheggi sicuri, io condivido appieno – ne ho fatto cenno anche nel corso del mio intervento con il quale ho chiesto la fiducia della commissione trasporti – l’iniziativa di Valenciennes è un primo segnale. Intendo andare avanti, anche perché i risultati sono certamente positivi. Molti parlamentari anche dei paesi nuovi entrati mi hanno chiesto di intervenire soprattutto ai confini con la Russia perché ci sono degli atti criminali contro i camion. Quindi credo che si debba intervenire anche lì e andare avanti con l’iniziativa pilota che è stata avviata dalla Commissione. Quindi, per quanto mi riguarda, l’impegno è ad andare avanti in questo settore.</p>
      <p sl="fr">Nel concludere, io devo dire che l’ottimo spesso è nemico del bene e quando si arriva comunque ad avere un testo legislativo che può provocare forse delle riserve, ma che comunque è condiviso, possiamo considerarci soddisfatti. Ringrazio ancora l’on. Markov. Certamente la direttiva rappresenta un giusto compromesso, forse qualcuno preferiva un regolamento, ma gli Stati membri che hanno già posto in atto le procedure di cui stiamo parlando non saranno costretti a cambiarle – lo voglio ripetere – mentre saranno gli Stati membri privi di esperienze nel settore che potranno avvalersi dello scambio delle buone pratiche consentito dalla direttiva e che, a tutt’oggi, risulta insufficiente. Inoltre, i risultati dei progetti di ricerca sono e saranno a disposizione degli Stati membri per consentire loro di attuare adeguatamente la direttiva.</p>
      <p sl="fr">On. Markov, concludo ringraziandola ancora una volta per la pazienza di cui è dotato, per le capacità di mediazione che ha saputo dimostrare. Evidentemente lei è un buon politico. La ringrazio e ringrazio il Presidente.</p>
    </intervention>
    <intervention id="3-428" speaker_id="4303" name="Helmuth Markov" is_mep="True" mode="spoken" role="relatore">
      <p sl="de">Signor Presidente, desidero ringraziare ancora una volta tutti nostri colleghi per il dibattito. Ci sono almeno due cose che sono emerse con chiarezza. Innanzi tutto, la sicurezza stradale è qualcosa che riguarda tutti e, in secondo luogo, la questione è quanto spingersi in là per affrontare il tema a livello europeo, e le opinioni divergono molto in questo senso.</p>
      <p sl="de">Ovviamente, mi ha fatto molto piacere constatare che altri colleghi chiedevano di rendere vincolanti gli allegati. Purtroppo in sede di commissione per i trasporti e il turismo non sono riuscito a ottenere un’estensione della direttiva alle infrastrutture stradali al di fuori della rete stradale transeuropea. Uno dei considerando ora afferma che è possibile, e mi auguro, naturalmente, che la Commissione avanzi una nuova proposta successivamente, perché ritengo sia necessaria.</p>
      <p sl="de">Questo, quindi, è il primo passettino. Se dovessimo confrontarlo con una persona, non si tratta di un grande passo, un passo che voi o io potremmo compiere. E’ forse un passettino che potrebbe fare un bambino di sei-sette mesi sui suoi minuscoli piedini. Speriamo che la direttiva produca risultati molto rapidamente e riduca al minimo il numero di incidenti stradali, perché questa è la nostra principale preoccupazione ed è il risultato che cerchiamo di realizzare. Ancora una volta, grazie a tutti, e congratulazione per la sua nomina, signor Commissario.</p>
    </intervention>
    <intervention id="3-429" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-430" speaker_id="33982" name="Marian-Jean Marinescu" is_mep="True" mode="written">
      <p sl="ro">La presente direttiva è assolutamente necessaria, soprattutto per i progetti importanti di infrastrutture stradali. Nondimeno, non dobbiamo dimenticare che gli aspetti essenziali legati alla sicurezza rientrano tra le responsabilità degli Stati membri, secondo il principio della sussidiarietà, come responsabilità condivisa.</p>
      <p sl="ro">Come previsto, e in parte realizzato, la rete stradale transeuropea è una delle più sicure al mondo. I principali problemi correlati alla sicurezza globale delle infrastrutture e alla sicurezza del traffico non riguardano le RTE-T o, per la maggior parte, le autostrade, ma i problemi concernono le strade usuali, soprattutto quelle al di fuori delle città.</p>
      <p sl="ro">Per questa ragione, analisi approfondite, progetti di costruzioni realizzate con competenza, nonché un controllo efficiente, sono necessari soprattutto nella rete stradale locale e regionale e, per questo motivo, ritengo che gli Stati membri dovrebbero adottare tutti i principi salutari e attuarli responsabilmente non solo dove sono obbligati a farlo, ma in particolare sono necessari.</p>
      <p sl="ro">Poiché non sono vincolanti, soprattutto da un punto di vista burocratico-amministrativo, le norme stabilite da questa direttiva dovrebbero essere adottate come insieme di buone pratiche per il costante miglioramento delle procedure per la gestione di tutte le infrastrutture stradali nell’intera Unione europea.</p>
    </intervention>
  </section>
  <section id="creitem30" title="18. Futuro del settore ovicaprino in Europa (discussione)">
    <intervention id="3-432" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Liam Aylward, a nome della commissione per l’agricoltura e lo sviluppo rurale, sul futuro del settore ovicaprino in Europa [2007/2192(INI) ] (A6-0196/2008).</p>
    </intervention>
    <intervention id="3-433" speaker_id="28114" name="Liam Aylward" is_mep="True" mode="spoken" role="relatore">
      <p sl="ga">Signor Presidente, il settore ovinocaprino è molto importante per l’economia e l’ambiente in Europa. L’allevamento di ovini e caprini è sempre più rilevante in aree remote e in regioni montane, dove spesso si dipende da una prospettiva economica e agricola. Non ha un impatto negativo sull’ambiente e protegge il paesaggio rurale.</p>
      <p sl="ga">Eppure, il futuro di questo settore è attualmente sotto pressione nell’Unione europea. La produzione ovina è scesa del 12 per cento dal 2000. Gli allevatori abbandonato questa occupazione in quanto il lavoro è duro e il reddito troppo basso. Il consumo di carne ovina è in flessione, in quanto alcuni ritengono sia troppo cara e difficile da cucinare. Questo è particolarmente vero tra i più giovani. Si deve affrontare anche una maggiore concorrenza sul mercato da altri paesi.</p>
      <p sl="ga">Entro il2015 la produzione di carne ovina si ridurrà del 10 per cento, a meno che si intervenga in qualche modo ora. Il settore dovrebbe essere esaminato nell’ambito della verifica dello stato di salute della PAC e si dovrebbe adottare subito un’azione al riguardo.</p>
      <p sl="en">Signor Presidente, essendo stato nominato relatore per questa relazione nel giugno 2007, ho avviato discussioni di ampio respiro con le parti interessate, tra cui organizzazioni di agricoltori, rappresentanti del settore della trasformazione della carne ovina e organizzazioni di consumatori. Ernst and Young ha redatto uno studio approfondito relativo al settore ovicaprino, ricerca per la quale desidero ringraziarli. Mi sono consultato con il commissario per l’Agricoltura, la signora Fischer Boel, e con vari ministri europei dell’Agricoltura, che mi hanno sostenuto molto nell’elaborazione della relazione. Ho cercato di rimanere sempre realistico nelle proposte che ho presentato.</p>
      <p sl="en">Molto brevemente vorrei sottolineare le principali raccomandazioni della relazione.</p>
      <p sl="en">Primo, introduzione di un nuovo piano ambientale di mantenimento della produzione ovina che consentirebbe agli allevatori di essere pagati su una base per capo in riconoscimento dei benefici ambientali associati alla produzione ovina, di essere cofinanziati dall’Unione europea e dai governi nazionali.</p>
      <p sl="en">Secondo, pagamento supplementari per le razze montane tradizionali al fine di preservare gli ovini in zone sensibili.</p>
      <p sl="en">Terzo, un regolamento UE per l’etichettatura di prodotti ovini caratterizzati dalla presenza di un logo su tutto il territorio dell’UE che permetterebbe ai consumatori di distinguere tra i prodotti dell’UE e quelli di paesi terzi; sarebbe garantito da una serie di criteri, tra cui un sistema di qualità per gli allevatori e un’indicazione del paese di origine, assicurando in tal modo che i consumatori siano pienamente consapevoli del punto di origine del prodotto.</p>
      <p sl="en">Quarto, riesame dell’introduzione di un sistema elettronico di identificazione dei capi, prevista per il 31 dicembre 2009. In ragione della sua difficile attuazione, dei costi elevati e dei benefici incerti proponiamo che ogni Stato membro sia lasciato libero di scegliere se introdurre tale sistema elettronico.</p>
      <p sl="en">Quinto, aumento dell’attuale bilancio annuale della Commissione europea per la promozione alimentare, che ammonta a 45 milioni di euro per il 2008, a garantire i finanziamenti per la carne ovina europea, nonché a modificare, semplificare e razionalizzare le regole pratiche che disciplinano l’esecuzione finanziaria, affinché i prodotti a base di agnello possano beneficiare di un accesso significativo al bilancio.</p>
      <p sl="en">Sesto, la Commissione dovrebbe presentare proposte sulla trasparenza dei prezzi nel settore per fornire informazioni ai consumatori e ai produttori.</p>
      <p sl="en">Settimo, una revisione da parte della Commissione europea degli attuali regimi di gestione delle quote delle importazioni, per garantire che la carne di agnello prodotta nell’UE non sia esposta a concorrenza sleale e che l’UE possa far ricorso all’opzione “status di prodotto sensibile” per i prodotti di carne ovina.</p>
      <p sl="en">Ottavo, sostegno alla Commissione per la ricerca e lo sviluppo nel comparto dei “piccoli ruminanti”, concentrando l’attenzione sia sull’innovazione tecnica delle aziende agricole sia sulle innovazioni per i prodotti.</p>
      <p sl="en">Nono, nell’ambito del processo di semplificazione attinente alla valutazione dello stato di salute della PAC, che verrà condotto nei prossimi otto mesi, la Commissione europea deve concedere 14 giorni di preavviso agli allevatori per le ispezioni di eco-condizionalità effettuate presso le aziende agricole.</p>
      <p sl="en">Infine, l’istituzione di una task force di attuazione UE formata da membri della Commissione europea, dalla Presidenza e dal Consiglio. La task force di attuazione UE coordinerà la riforma concreta del settore ovicaprino al fine di rendere tale comparto produttivo, competitivo e redditizio.</p>
      <p sl="en">Desidero chiedere ai miei colleghi di sostenere la relazione in quanto credo che, se attuata, contribuirà non poco a salvare il settore ovicaprino nell’Unione europea.</p>
    </intervention>
    <intervention id="3-435" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, sostituisco la Commissaria Fischer Boel che certamente conosce meglio di me il settore.</p>
      <p sl="it">Però, come il Presidente Mauro sa, io sono originario di una regione italiana dove l’allevamento ovicaprino ha rappresentato la sua storia, ha rappresentato le sua ragione di esistenza, e prende il nome proprio dalla scarpe che portavano gli antichi pastori. Quindi mi fa particolarmente piacere poter esprimere il parere della Commissione su questo argomento.</p>
      <p sl="it">Intanto voglio ringraziare l’on. Aylward per l’iniziativa di presentare questa relazione e, come ha recentemente affermato la signora Fischer Boel nell’illustrare le proposte sulla valutazione dello stato di salute della PAC, gli agricoltori sono i custodi del paesaggio, tutelano il nostro comune patrimonio naturale e in molte zone rurali continuano ad essere il cuore pulsante dell’economia.</p>
      <p sl="it">Desidero aggiungere che secondo me ciò è particolarmente vero per gli allevatori di ovini. Ciò premesso, penso che siamo tutti d’accordo che il comparto ovicaprino meriti un’attenzione particolare. È tuttavia importante distinguere all’interno di questo settore due realtà molto diverse: da un lato l’allevamento estensivo, più benefico per l’ambiente, ma spesso meno redditizio per chi lo pratica, e dall’altro i sistemi di allevamento intensivi, più competitivi ma meno sostenibili sul piano ambientale.</p>
      <p sl="it">È bene rammentare, a questo proposito, che l’obiettivo delle recenti riforme della PAC era di rendere l’agricoltura dell’Unione europea più efficiente e competitiva, ma allo stesso tempo di garantirne la sostenibilità. La valutazione dello stato di salute viene a confermare la validità di questo duplice obiettivo. Non possiamo, infatti, mantenere restrizioni artificiali che impediscono agli agricoltori di soddisfare una domanda in aumento, ma nel contempo dobbiamo perseguire una politica a tutela dell’ambiente.</p>
      <p sl="it">La Commissione ha pertanto proposto, in sede di valutazione dello stato di salute, un sostegno rinforzato e più mirato alle produzioni sensibili dal punto di vista ambientale. A tale titolo si propone tra l’altro di mantenere gli aiuti accoppiati per ovini e caprini. Suggeriamo inoltre un’applicazione più flessibile del vigente articolo 69 con la possibilità di avvalersene in particolare a vantaggio del settore ovino.</p>
      <p sl="it">Infine, proponiamo di potenziare la politica di sviluppo rurale che favorisce la tutela dell’ambiente e del paesaggio rurale, oltre a creare occupazione e a stimolare la crescita e l’innovazione delle zone rurali, con particolare attenzione a quelle periferiche, spopolate o fortemente dipendenti dall’attività agricola.</p>
      <p sl="it">In conclusione, onorevoli deputati, sono convinto che le nuove proposte offrano molteplici possibilità al comparto ovicaprino. Una volta finalizzate le discussioni e le conclusioni in sede di Parlamento e di Consiglio spetterà agli operatori del settore sfruttare al meglio tali opportunità.</p>
    </intervention>
    <intervention id="3-436" speaker_id="1318" name="James Nicholson" is_mep="True" mode="spoken">
      <p sl="en">a nome del gruppo PPE-DE . – Signor Presidente, vorrei porgere innanzi tutto il benvenuto al nuovo Commissario. Attendo con ansia di lavorare con lui nei prossimi anni e gli auguro il meglio per lo svolgimento della sua missione di Commissario che comporta un’enorme responsabilità. So che l’argomento di questa sera non rientra nelle sue competenze specifiche e che parla a nome di Mariann Fischer Boel, ma sono certo – e accetto quel che dirà – che la sua conoscenza di base del settore è abbastanza buona.</p>
      <p sl="en">Al pari di molti politici proviene da quest’Aula. Sono lieto di vedere un Commissario che è stato un deputato e che effettivamente sa cosa pensano i deputati e cosa provano i deputati. Quindi, signor Commissario, mi auguro che lei non prenderà personalmente alcune delle cose che potrei dire stasera, ma che le riporterà a Mariann Fischer Boel e le dirà cosa penso realmente.</p>
      <p sl="en">La relazione che quest’Aula sta discutendo sull’industria ovicaprina è tempestiva e ha trattato in modo globale i problemi che il settore in questione trova ad affrontare.</p>
      <p sl="en">Per molti anni il settore ovicaprino non è stato redditizio. L’industria è stata demoralizzata dai prezzi bassi, dalle importazioni a buon mercato e dal prezzo ridotto della lana. Di solito, la produzione di ovini ha luogo principalmente in zone montane e meno favorite che non hanno alternative agricole. Quando i giovani guardano al futuro, capiscono che non possono sopravvivere con l’attuale reddito fornito dal settore. Stanno quindi voltando le spalle all’allevamento di ovini e di caprini.</p>
      <p sl="en">La revisione intermedia non ha apportato alcun miglioramento alla redditività finanziaria del settore. Nel contesto dell’attuale valutazione dello stato di salute, il settore deve ricevere un’attenzione speciale e dobbiamo cercare di capire come possiamo migliorarne la redditività in generale.</p>
      <p sl="en">Devo dire che la proposta della Commissione sull’identificazione elettronica così come prevista distruggerà l’industria. Se è mai esistita una proposta che non sia stata ben ponderata, è proprio questa. L’industria non può permettersi di pagare per questa identificazione. La maggior parte delle volte, infatti, la marcatura costerebbe in realtà molto più del valore dell’animale.</p>
      <p sl="en">La Commissione potrebbe fugare i timori accettando il nostro emendamento di posticipare la proposta fino al 2012. Questo darebbe il tempo di capire se la tecnologia associata all’identificazione può essere migliorata con conseguente riduzione del costo. Allora, e solo allora potremo migliorare realmente la tracciabilità che richiede la Commissione.</p>
      <p sl="en">Vorrei passare adesso alla proposta di istituzione di una task force , che sembra essere avanzata sempre come soluzione a qualsiasi problema, sia a livello nazionale che europeo. L’industria agricola è invasa da relazioni su task force che sono comparse in una vampata di gloria solo per finire nella pattumiera della storia, non avendo mai raggiungo i loro obiettivi dichiarati.</p>
      <p sl="en">Hanno sempre buone intenzioni ma, a meno che non abbiano un seguito e un sostegno finanziario, tali relazioni sono destinate a fallire.</p>
      <p sl="en">Temo che questa non sarà diversa. Vi è l’urgente necessità di sviluppare la forza di questa relazione. La commissione per l’agricoltura e gli affari rurali dovrebbe ricevere una relazione ogni sei mesi sulla situazione dell’industria e su cosa viene fatto per sviluppare e migliorare il settore.</p>
    </intervention>
    <intervention id="3-437" speaker_id="28143" name="Bernadette Bourzai" is_mep="True" mode="spoken">
      <p sl="fr">a nome del gruppo PSE. – Signor Presidente, signor Commissario, onorevoli colleghi, vorrei ringraziare innanzi tutto il relatore, l’onorevole Aylward, per l’eccellente lavoro di consultazione dei professionisti e del settore ovicaprino e per la relazione completa che ci ha proposto.</p>
      <p sl="fr">Il settore ovicaprino ha subito duri colpi negli ultimi dieci anni a causa di una serie di crisi, in particolare le epizoozie, ma soprattutto a motivo della separazione degli aiuti che ha provocato una riduzione sensibilissima del bestiame ovino per abbandono dell’attività da parte degli allevatori. Il settore incontra attualmente reali difficoltà e necessita di un’attenzione particolare da parte nostra, perché produce carne e latte di grande qualità e svolge un ruolo di rilievo per la manutenzione e il miglioramento del terreni, il che permette in particolare di diminuire i rischi di incendi e di catastrofi naturali.</p>
      <p sl="fr">Sostengo le proposte del relatore e della commissione per l’agricoltura e lo sviluppo rurale relative agli aiuti alla produzione e alla promozione dei prodotti. Di fonte alle importazioni esterne che si avvicinano già a un quarto della produzione europea, credo sia importante sviluppare un logo europeo, da usare in aggiunta alle indicazioni di origine locale e nazionale.</p>
      <p sl="fr">Ritengo anche che l’identificazione elettronica del bestiame potrà essere realizzata alla data stabilita dalle Istituzioni europee solo se, prima, l’Unione europea mobiliterà gli stanziamenti necessari dato che l’industria, in vista delle grandi difficoltà che incontra attualmente, non sarà in grado di farlo. La creazione di una task force mi sembra particolarmente opportuna, contrariamente a quanto indicato dall’oratore precedente, ma deve includere, a mio avviso, rappresentanti delle organizzazioni di categoria per tenere conto più da vicino degli sviluppi vissuti in loco.</p>
      <p sl="fr">Vorrei infine ricordare che dobbiamo agire con urgenza, già a partire dall’anno prossimo, se vogliamo salvare questo settore perché temo che il ricorso all’articolo 69 – diventato 68 – nel quadro della valutazione dello stato di salute per i settori in crisi, sarà troppo tardivo.</p>
    </intervention>
    <intervention id="3-438" speaker_id="28508" name="Alyn Smith" is_mep="True" mode="spoken">
      <p sl="en">a nome del gruppo Verts/ALE . – Signor Presidente, vorrei unirmi alle congratulazioni espresse al relatore questa sera. Ho avuto il piacere di sostenere la relazione sin da quando l’ho letta per la prima volta e continuerò a sostenerla stasera a nome del mio gruppo.</p>
      <p sl="en">E’ chiaro che l’onorevole Aylward ha consultato ampiamente il settore – vale a dire le persone che sanno di cosa stanno parlando – e questo traspare dalla sua relazione che potrebbe offrire alcuni esempi di buone prassi ad altri relatori.</p>
      <p sl="en">Riprenderò due questioni. La proposta relativa a una task force di attuazione è fondamentale. Regolarmente presentiamo interminabili “liste di Natale” in quest’Aula e queste non necessariamente vanno al cuore della realtà. Gli allevatori di pecore della Scozia e dell’Europa hanno bisogno di un trattamento migliore e noi dobbiamo ricevere aggiornamenti periodici sullo stato di salute dell’industria e su cosa fare per aiutarla.</p>
      <p sl="en">La seconda questione, che non sorprenderà i colleghi, è l’identificazione e la marcatura elettronica delle pecore. Sarei grato se il Commissario, cui porgo il benvenuto nella sua nuova carica, potesse guardare alla questione con occhi nuovi – rispetto alle marcature, anche se non rientra nella sua competenza, e accettare che questa proposta dalle buone intenzioni, ma profondamente imperfetta, è proprio quello di cui il settore ovicaprino europeo non ha bisogno in questo momento o del tutto.</p>
      <p sl="en">E’ imperfetta per tre motivi: le proposte sono irrealizzabili nel senso che ciò che funziona sulle lavagne mobili di Bruxelles non funziona nel cuore dell’inverno su una collina scozzese; non sono state dimostrate: persino i produttori di questa tecnologia ammettono che devono lavorare molto e che non è il momento adatto per introdurle dato che le implicazioni economiche potrebbero fare scomparire del tutto un folto numero di agricoltori.</p>
      <p sl="en">La relazione dell’onorevole Aylward è eccellente. Sono lieto di sostenerla, ma abbiamo ancora molto lavoro da svolgere.</p>
    </intervention>
    <intervention id="3-439" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, signor Commissario, prendendo la parola a nome del gruppo dell’Unione per l’Europa delle nazioni in questo dibattito, vorrei attirare l’attenzione su quattro questioni.</p>
      <p sl="pl">In primo luogo, la riforma del 2003 della politica agricola comune, che ha comportato la separazione dei contributi finanziari diretti dalla produzione, ha causato un calo costante del numero di pecore e di capre allevate nel territorio dell’UE.</p>
      <p sl="pl">In secondo luogo: altri fattori hanno contribuito al declino di questo settore, fra cui costi di produzione superiori alla media, correlati soprattutto ai carburanti, all’elettricità e ai mangimi. Inoltre, è stata importata un’indebita quantità di carne dai paesi terzi dove gli agricoltori non solo vincolati al rispetto di norme severe per l’allevamento del bestiame.</p>
      <p sl="pl">In terzo luogo: questo tipo di allevamento di bestiame svolge un ruolo importante nella protezione dell’ambiente naturale, tra cui la preservazione di terreni meno fertili con metodi naturali e la conservazione della biodiversità. Contribuisce anche alla salvaguardia del paesaggio. Inoltre, le pecore e le capre sono allevate in zone che, qualunque sia lo scopo, sono inadatte a qualsiasi altra attività agricola.</p>
      <p sl="pl">In quarto luogo, è necessaria un’azione urgente per proteggere il settore ovicaprino a livello di Unione europea. In particolare, si dovrebbe prevedere l’introduzione di un sistema di sostegno dei redditi per i produttori in modo da incoraggiarli a sviluppare questo tipo di produzione.</p>
    </intervention>
    <intervention id="3-440" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL . – E’ risaputo che l’allevamento di pecore e di capre è estremamente importante, in particolare nelle zone meno favorite e montagnose, perché contribuisce a trattenervi le persone, a conservare naturalmente le zone meno fertili, e a preservare il paesaggio e gli ecosistemi sensibili. Contribuisce inoltre a prevenire gli incendi boschivi, ad esempio nel mio paese.</p>
      <p sl="pt">Detto questo, la produzione nell’Unione europea è deficitaria rispetto alla domanda e il numero di animali è in costante diminuzione. E’ quindi essenziale adottare misure che contribuiscano a migliorare i redditi dei produttori e ad aumentare la produzione di carne, latte, formaggio e di altri prodotti al fine di incoraggiare i giovani pastori a entrare nel settore e sostenere le imprese a conduzione familiare e quelle piccole e medie.</p>
      <p sl="pt">E’ necessario agire con urgenza attraverso una serie di misure di sostegno, principalmente finanziarie, tenendo conto dell’elevato costo della produzione, delle epizoozie che colpiscono spesso questi animali e dell’insufficienza del sostegno tecnico in molte zone, in particolare sostegno medico e veterinario.</p>
      <p sl="pt">Dobbiamo tenere conto dell’enorme divario esistente fra i bassi prezzi pagati ai produttori dagli intermediari e dai grandi supermercati e gli altissimi prezzi pagati dal consumatore finale. Questo significa che la Commissione e gli Stati membri devono dare assoluta priorità al problema della trasparenza dei prezzi nel settore.</p>
      <p sl="pt">Tuttavia, in particolare, dobbiamo incoraggiare la formazione di associazioni, garantire un movimento verso l’equità dei prezzi della carne, del latte e del formaggio prodotti su piccola scala e creare mercati locali che avvicinino produttori e consumatori.</p>
      <p sl="pt">Per arrestare il declino della produzione di carne ovina e caprina registrato nell’Unione europea sin dal 2003, quando è stata riformata la politica agricola comune ed è stato introdotto il regime di pagamento unico, con sovvenzioni non più collegate alla produzione, la nuova revisione deve cambiare la situazione adottando le misure necessarie, fra cui il sostegno straordinario per l’introduzione del sistema di identificazione elettronica che, come è già stato detto, deve essere volontario, almeno in questa fase, in modo da non sovraccaricare i produttori.</p>
      <p sl="pt">Vorrei anche sottolineare l’importanza di garantire un ulteriore aiuto ai produttori di razze ovine e caprine native rare, tradizionali e regionali. Questo tipo di produzione deve essere aumentato nelle zone montagnose e in altre zone specifiche per preservare la diversità biologica nell’agricoltura e trattenere questi animali in aree sensibili.</p>
      <p sl="pt">Infine, vorrei riaffermare la necessità di sostenere, attraverso una serie di misure, la produzione di formaggi tradizionali prodotti con il latte di questi animali. Dobbiamo tenere vivi i processi artigianali che sono sopravvissuti fino a oggi e che fanno parte del nostro patrimonio culturale e dobbiamo garantire che i pastori e altri produttori di carne e di latte di pecora e di capra abbiamo la scelta di continuare la loro produzione di formaggio e di venderlo direttamente ai consumatori nei mercati locali.</p>
      <p sl="pt">Desidero ringraziare il relatore per la sua relazione.</p>
    </intervention>
    <intervention id="3-441" speaker_id="966" name="Jean-Claude Martinez" is_mep="True" mode="spoken">
      <p sl="fr">Signor Presidente, signor Commissario, stiamo trattando un argomento importante, ovvero la graduale scomparsa degli ovini e dei pastori europei. Il mondo ha un miliardo di ovini, ma l’Europa ne ha solo 97 miliardi, ovvero meno del 19 per cento, ed è peggio per le pecore femmine, ne abbiamo solo 67 milioni. Certo, la Gran Bretagna può creare un’illusione con i suoi 15 milioni di capi, la Spagna con 16 milioni, o l’Irlanda del Presidente Parish, autosufficiente al 333 per cento. Ma la Francia, ad esempio, ha visto le sue greggi passare da tredici milioni di capi, 25 anni fa, a otto milioni di oggi, per scendere a solo cinque milioni nel 2015. In Francia, un cosciotto d’agnello su due che consumiamo proviene dall’estero. E, ancora peggio, sono le pecore da latte che scompaiono.</p>
      <p sl="fr">Le cause ovviamente sono conosciute: l’impennata dei costi dei mangimi, il calo dei consumi, le difficoltà della vita pastorale, la febbre catarrale, il crollo dei prezzi, lo sganciamento degli aiuti, ma soprattutto le importazioni esenti da dazi delle pecore della Nuova Zelanda. 227 000 tonnellate di pecore della Nuova Zelanda arrivano ogni anno, ovvero il doppio della produzione francese. Non sono i lupi che mangiano le pecore, sono le pecore della Nuova Zelanda a mangiare le pecore europee. Un secolo e mezzo fa, la Nuova Zelanda aveva un milione di pecore, oggi ne ha quaranta milioni. Nello stesso periodo, la Francia è passata da trenta milioni a otto milioni.</p>
      <p sl="fr">Che fare allora? E’ necessario un grande piano europeo per il settore ovicaprino, la volontà di concedere un premio di 15 euro per ogni pecora allattante, un premio per gli ovini del 125 per cento del premio per i bovini, crediti per l’ammodernamento degli edifici, dei macelli di vicinanza, un Fondo europeo di assicurazione dei rischi dell’allevamento, un piano d’assistenza e, perché no, borse Erasmus per i giovani pastori che potrebbero andare in Spagna, in Italia, ad apprendere il loro mestiere. La ringrazio, signor Presidente. La pecora è sinonimo di civiltà!</p>
    </intervention>
    <intervention id="3-442" speaker_id="4528" name="Neil Parish" is_mep="True" mode="spoken">
      <p sl="en">Grazie, signor Presidente. Bene, onorevole Martinez, sapevo che le pecore della Nuova Zelanda erano colpevoli di molte cose, ma non mi ero mai reso conto che mangiassero altre pecore, in particolare le pecore europee!</p>
      <p sl="en">Scherzi a parte, ringrazio il relatore per l’ottima relazione. Faccio eco alle parole dell’onorevole Nicholson: è un piacere averla qui, signor Commissario, e sono lieto di vedere che lei viene da una zona del’Italia dedita alla pastorizia, quindi sono sicuro che potrà fare luce sull’intero progetto.</p>
      <p sl="en">L’allevamento di ovini è estremamente positivo, non solo per l’agricoltura, ma anche per l’ambiente, e oggi si parla molto di un buon ambiente per l’agricoltura. Ma è nelle aree di brughiera, le aree montagnose, le aree collinose nella zona che io rappresento – Exmoor e Dartmoor e Bodmin Moor – che il paesaggio verde è preservato grazie all’allevamento di ovini.</p>
      <p sl="en">La carne di pecora e di agnello è carne rossa molto salubre. E’ carne di animali nutriti con erba. Adesso che viviamo in un’era in cui le persone dicono che sono necessari otto chili di cereali per avere un chilo di proteina, non dimentichiamo che la carne di animali nutriti con erba è estremamente preziosa.</p>
      <p sl="en">Dobbiamo farci avanti e venderla, perché è carne sana, ma deve essere commercializzata, ed è quello che dico al relatore nella sua relazione: la commercializzazione è estremamente importante.</p>
      <p sl="en">Vorrei in realtà la concessione agli allevatori di ovini di un contributo per i pascoli per tenere le greggi sulle colline. Non voglio un contributo abbinato, perché credo che tutto quello che può fare è mantenere più pecore di quanto il paesaggio abbia bisogno. Dobbiamo avere cifre esatte per mantenere il paesaggio, ma anche pecore di buona qualità che possano quindi essere vendute adeguatamente.</p>
      <p sl="en">L’identificazione elettronica: non siamo pronti. Quando si è a metà strada su una montagna sotto la pioggia e si cerca di leggere questi monitor nuovi e la risposta e che non si è in grado di farlo. Non esiste ancora alcun sistema che fermi adeguatamente la collisione dei numeri sulle varie pecore. E non dimentichiamo che stiamo parlando di milioni e milioni di pecore nell’Unione europea. Non siamo ancora pronti e direi: lasciamo stare fino al 2012 e anche oltre.</p>
    </intervention>
    <intervention id="3-443" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, da diversi anni il settore ovino europeo sta attraversando una profonda crisi che lo sta portando al collasso, come è già stato sottolineato.</p>
      <p sl="es">La tradizionale scarsa redditività del settore è stata aggravata dal rincaro dei prezzi dei mangimi, nonché dalla massiccia riduzione del consumo di detti prodotti.</p>
      <p sl="es">La relazione dell’onorevole Aylward illustra correttamente il settore e ne sottolinea l’importanza decisiva per sostenere le popolazioni che vivono nei territori più sensibili e vulnerabili e per preservare l’ambiente naturale in cui abitano.</p>
      <p sl="es">Risulta evidente che né il mercato, né gli attuali aiuti della PAC saranno sufficienti alla conservazione di questo settore, soprattutto perché gli attuali costi regolamentari per la produzione provocano perdita di competitività rispetto ai prodotti importati, che non devono soddisfare requisiti simili.</p>
      <p sl="es">Se non agiamo, queste imprese agricole corrono il grave rischio di scomparire e, con loro, una delle attività economiche più importanti, se non l’unica, di molte zone rurali dell’Europa, il che porrà un serio problema di gestione del territorio.</p>
      <p sl="es">Il mio gruppo sostiene la relazione e, se abbiamo presentato emendamenti, lo abbiamo fatto con il solo scopo di migliorarla. Siamo preoccupati non solo per le razze tradizionali, che siamo certi siano in pericolo, ma anche per questa attività agricola, anch’essa in pericolo.</p>
      <p sl="es">E, sebbene l’onorevole Smith sembri credere che vi siano pecore solo in Scozia, ve ne sono anche in Spagna. Siamo, infatti, il secondo produttore, come si è detto, dopo il Regno Unito, e crediamo che il sistema di identificazione elettronica sia l’unico che garantisca la tracciabilità delle greggi e la piena affidabilità dell’etichetta UE.</p>
      <p sl="es">Il mio gruppo chiede meccanismi di finanziamento comunitario per facilitarne l’introduzione alla data prevista. Chiediamo inoltre che la Commissione includa nella strategia relativa a questo settore il recupero delle attività di pastore, mungitore e tosatore, che stanno scomparendo.</p>
    </intervention>
    <intervention id="3-444" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, signor Commissario, la situazione del settore ovicaprino indica che la politica agricola comune è in crisi. Offre l’ulteriore prova che la politica agricola non è all’altezza delle aspettative e che il suo mantenimento nell’attuale forma comporterà la perdita della sicurezza alimentare.</p>
      <p sl="pl">Abbiamo attraversato una crisi nel mercato dei cereali, quando è apparso necessario prendere 2 900 000 ettari da terre messe a riposo. Poi si è registrata la crisi nel mercato del latte, provocata da una politica restrittiva e dall’imposizione di multe agli agricoltori. La quota latte ha dovuto essere aumentata rapidamente del 2 per cento, il che non consente di soddisfare gli impegni in modo adeguato in futuro.</p>
      <p sl="pl">Sembra adesso che abbiamo una crisi nel settore ovicaprino. La situazione dei cavalli e di numerose colture è altrettanto seria. In breve, la politica agricola va cambiata, ma non sotto la pressione dell’industria. Non possiamo permettere che siano imposti ulteriori oneri e che siano pagati dagli allevatori e dai consumatori. Penso, ad esempio, all’identificazione elettronica delle pecore.</p>
    </intervention>
    <intervention id="3-445" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, vorrei ringraziare e porgere il benvenuto al Commissario. Se non l’ha già sentito, signor Commissario, il messaggio che arriva chiaramente da quest’Aula è che l’identificazione elettronica è una pessima idea e deve essere accantonata. Se questa relazione – e ringrazio Liam Aylward per il suo lavoro – raggiunge qualcosa, mi auguro che raggiunga un poco di realismo sull’etichetta elettronica delle pecore. Lei ha sentito i motivi – non è pratica, è troppo costosa e gli allevatori di ovini molto semplicemente non la indosseranno.</p>
      <p sl="en">Gli allevatori irlandesi di ovini sono arrabbiati in questo momento – come sapete, abbiamo espresso un voto sul Trattato di Lisbona – e sarebbe piuttosto pratico se la Commissione dicesse “Ascoltiamoli e mettiamo la faccenda a tacere”. Non introducetela.</p>
      <p sl="en">Vorrei dire qualcosa sulla relazione, che delinea i problemi del settore ovino e lo fa particolarmente bene. La soluzione reale per gli allevatori di ovini è costituita da migliori prezzi di mercato e, se non possiamo ottenerli, da una migliore quota di prezzo che noi, quali consumatori, paghiamo per la carne ovina. Dobbiamo incoraggiare i giovani ad iniziare a mangiare questa carne che, come ha sentito, è un prodotto salubre. Quindi, le misure in termini di iniziative di marketing per contribuire a questo consumo sono molto importanti.</p>
      <p sl="en">Mi preoccupo per l’articolo 69. Stiamo semplicemente offrendo sovvenzioni trasversali fra agricoltori e non sono sicuro che sarà accettato dagli agricoltori ai quali toglieremo il denaro.</p>
      <p sl="en">Sostengo l’idea di pagamenti legati all’ambiente, ma sono un po’ preoccupato. Li abbiamo avuti in passato e sono sorti problemi nelle montagne per questo motivo. Poi – indovinate – li abbiamo separati, sperando di risolvere quel problema, e adesso stiamo cercando di riabbinarli. Ma il settore ovino ha bisogno di ulteriori pagamenti per mantenere attivi gli allevatori, in particolare in aree sensibili.</p>
      <p sl="en">Passando alla task force : non sono un grande sostenitore delle task force , ma sono lieto di sostenere quest’idea se il relatore, come ha detto, è disposto ad attenersi ad essa e a garantire la sua concretizzazione. Posso chiedere alla Commissione di chiarire quante persone, se ve ne sono, stanno lavorando in seno alla Commissione sulla carne ovina? Presumo pochissime. Credo che vi sia una persona, ma vorrei saperlo.</p>
      <p sl="en">In breve, l’esperienza in Irlanda con una relazione sulla strategia ovina non è buona. Un anno e mezzo fa, con squilli di tromba, erano stati promessi 28 milioni di euro agli agricoltori irlandesi. Fino ad oggi sono stati assegnati 9 000 euro. Mi auguro che questa relazione faccia qualcosa di meglio.</p>
    </intervention>
    <intervention id="3-446" speaker_id="39023" name="Giovanna Corda" is_mep="True" mode="spoken">
      <p sl="fr">Signor Presidente, signor Commissario, vorrei congratularmi innanzitutto con il relatore, l’onorevole Aylward, per il lavoro svolto su questa relazione, il cui obiettivo è rilanciare il settore ovicaprino in Europa. Questo settore è, infatti, minacciato, dato che, da diversi anni, il suo volume di produzione è in costante diminuzione.</p>
      <p sl="fr">I produttori preferiscono orientarsi verso altri tipi di produzione perché i prezzi sono caduti drasticamente e non garantiscono più loro un reddito sufficiente. D’altro canto, i consumatori europei, in particolare i giovani, non si interessano a questo tipo di prodotti. Dobbiamo rilanciare questo settore perché non solo la carne, ma anche il latte o il formaggio sono prodotti naturali dei nostri terreni e dobbiamo promuoverli. Il mantenimento del settore è essenziale per tutta una serie di motivi.</p>
      <p sl="fr">Innanzitutto, la filiera del latte, così come quella della carne, è garanzia di tradizione e di abilità che dobbiamo continuare a far conoscere ai nostri consumatori. Queste due filiere sono inoltre garanti dell’occupazione nei settori della produzione, della trasformazione e della vendita di tali prodotti. Non dobbiamo neppure dimenticare che le aziende ovine e caprine si trovano spesso in zone isolate, montagnose o insulari. Parlo con cognizione di causa perché sono nata in Sardegna, una regione che conosco benissimo e in cui le possibilità di riconversione sono molto limitate. Inoltre, gli ovini e i caprini svolgono un ruolo benefico nella protezione dell’ambiente. Questo è il motivo per cui dobbiamo fare in modo di mantenere queste aziende e di rilanciarne gli sbocchi sul mercato.</p>
    </intervention>
    <intervention id="3-447" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, signor Commissario, credo che la relazione che stiamo discutendo contenga disposizioni che, se attuate, potrebbero dimostrarsi vantaggiose per il futuro del settore ovicaprino dell’Europa. A mio avviso, la misura relativa all’introduzione di un aiuto aggiuntivo all’industria ovina nelle regioni montagnose e in zone in cui l’allevamento di ovini è l’unica forma di agricoltura sarebbe particolarmente valida.</p>
      <p sl="pl">Il settore non è molto lucrativo e sta incontrando molti problemi ormai da qualche tempo. Il calo della produzione e dei consumi è stato accompagnato da un aumento delle importazioni e dei costi di produzione. Inoltre, l’attuale epidemia della lingua blu e le conseguenti limitazioni imposte alla circolazione e alla commercializzazione di animali ha provocato ulteriori difficoltà socioeconomiche.</p>
      <p sl="pl">Andrebbe sottolineato che i problemi del settore derivano, fra l’altro, dalla separazione fra pagamenti e produzione. Dovrebbero essere proposti strumenti di sostegno per aiutare la ricostruzione degli stock ovini e caprini nell’Unione. Non riesco a immaginare una situazione in cui le pecore siano scomparse del tutto dal paesaggio montano: sono parte integrante di quel paesaggio.</p>
      <p sl="pl">In considerazione della situazione finanziaria del settore, è difficile giustificare l’introduzione della marcatura elettronica per le pecore e le capre. Ancora una volta, il costo dell’introduzione di nuovi chip sarebbe sostenuto dagli agricoltori dell’UE. Credo che dovremmo preoccuparci invece di trovare modi per aumentare il consumo di carne ovina e caprina. Entrambe sono salutari dal punto di vista nutrizionale.</p>
    </intervention>
    <intervention id="3-448" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, per gli allevatori di pecore del mio paese, Cipro, il problema principale lo scorso anno è stato rappresentato dai risultati confusi e, come è emerso, apparentemente falsi della diagnosi dell’afta epizootica che sono stati forniti da un laboratorio di riferimento per malattie animali del Regno Unito. Questo laboratorio per malattie animali è usato dalla Commissione come laboratorio di riferimento. Il risultato che ha fornito ha portato all’abbattimento di migliaia di animali e alla catastrofe per numerosi allevatori di ovini sull’isola.</p>
      <p sl="en">Questo laboratorio, osservo, è lo stesso luogo in cui il virus era sfuggito alcuni mesi prima, provocando un’epidemia nel Regno Unito, con conseguenze devastanti per gli allevatori di quel paese.</p>
      <p sl="en">Posso chiedere alla Commissione di guardare ancora una volta, in modo più critico, agli standard dei laboratori di riferimento per le malattie animali di cui si avvale al fine di garantire che la loro credibilità scientifica sia del massimo livello richiesto?</p>
    </intervention>
    <intervention id="3-449" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, signor Commissario, mi dispiace dover dire che la relazione dell’onorevole Aylward si occupa più di salvare il settore ovicaprino in Europa piuttosto che di assicurarne il mantenimento in futuro.</p>
      <p sl="pl">Ci siamo a malapena resi conto quando le pecore e le capre, come i cavalli, sono praticamente scomparse dal nostro paesaggio. Non sentiamo più il suono delle campane o il latrato dei cani. Anche i prodotti derivati dalle materie prime locali stanno scomparendo. Mi riferisco a prodotti quale il latte, la carne, la lana e la pelle.</p>
      <p sl="pl">Credo che vi sia ancora una possibilità per salvare l’allevamento di questi animali, almeno in alcune zone. Se non attuiamo almeno le misure proposte dal relatore, gli zoo saranno l’unico posto in cui potremo vedere queste creature nel futuro. Se la produzione non è vantaggiosa, possiamo ovviamente acquistare forniture dalla Nuova Zelanda, dall’Australia e da altri paesi. Tuttavia, dovremmo salvare la nostra fauna, di cui fanno parte pecore e capre. E’ importante ricordarlo.</p>
    </intervention>
    <intervention id="3-450" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione. − Signor Presidente, onorevoli deputati, mi pare che questa sera qui proveniamo tutti quanti da regioni dove esiste un sistema di pastorizia e c’è una forte attenzione al settore ovicaprino. Proprio per questo io credo che si debba riferire – e così farò – alle colleghe Fischer Boel e Androulla Vassilliou tutto ciò che è stato detto in quest’Aula e tutte le richieste che sono state fatte da parte dei parlamentari.</p>
      <p sl="it">On. McGuinness, io ho capito perfettamente qual è la posizione del Parlamento sul tema delicato dell’etichettatura. Riferirò – ripeto – la posizione che è stata espressa da molti deputati questa sera alla Commissaria competente. Mi auguro – e capisco le esigenze del Parlamento – che si possa trovare una soluzione positiva con la Commissaria Fischer Boel.</p>
      <p sl="it">Io credo e mi auguro che, al termine del dibattito in Parlamento e in Consiglio, la valutazione dello stato di salute offrirà una risposta adeguata a molte delle preoccupazioni sollevate dal relatore e sollevate anche nel corso di questo dibattito da molti parlamentari sul tema del futuro del comparto ovicaprino.</p>
      <p sl="it">Per alcune questioni la soluzione si potrebbe profilare in tempi brevi. Stiamo lavorando ad un accordo sulle modalità in campo agricolo dell’Agenda di Doha per lo sviluppo che dovrebbe essere finalizzato prima della pausa estiva. E questo dovrebbe fare più luce sulla questione dei prodotti sensibili che è stata sollevata dal relatore.</p>
      <p sl="it">In materia di promozione siamo aperti ad ogni suggerimento costruttivo ma, come ho ricordato, ci siamo attenuti al principio di un sostegno mirato a prodotti comunitari di qualità chiaramente identificabile.</p>
      <p sl="it">Per quanto riguarda un altro tema che è emerso a proposito del futuro di questo comparto, che considero anche io personalmente, ma anche i Commissari, assolutamente importante per l’economia dell’Unione europea ma soprattutto, in modo particolare, di alcune regioni montane e con un sistema idrogeologico particolarmente difficile.</p>
      <p sl="it">E quindi volevo fornire una risposta per quanto riguarda il tema della creazione di un gruppo di rappresentanti della Commissione e degli Stati membri che possano seguire l’evoluzione di questo comparto. Per quanto riguarda la creazione di un gruppo siffatto, va da sé che le osservazioni e le proposte che provengono dagli Stati membri e dai portatori di interessi sono sempre ben accolte dalla Commissione che credo debba sempre di più ascoltare le istanze che vengono dall’intera Unione europea. Però, in seno alla Commissione esistono già diversi organi competenti per questo settore.</p>
      <p sl="it">Il comitato di gestione per gli ovini e i caprini emette pareri sulla legislazione concernente il settore. Il gruppo di previsione sugli ovini e i caprini è composto di esperti del mercato e si riunisce due volte l’anno per discutere sull’andamento e sulle previsioni del mercato. Le conclusioni di queste riunioni sono presentate al gruppo consultivo sugli ovini e i caprini che si riunisce anch’esso due volte l’anno e che rappresenta l’intera filiera, dall’allevatore al consumatore. Quest’ultimo gruppo dibatte anche su un’ampia gamma di argomenti che i rappresentanti possono proporre di iscrivere all’ordine del giorno.</p>
      <p sl="it">Mi sembra quindi che l’insediamento di un altro gruppo di lavoro implicherebbe un onere amministrativo supplementare e costituirebbe una specie di doppione rispetto alle funzioni dell’attuale sistema di gestione, il che in realtà sarebbe in contrasto con l’obiettivo di semplificare la PAC.</p>
      <p sl="it">Comunque sono disposto – e credo di poterlo dire anche a nome della Commissaria Fischer Boel – ad esplorare eventuali possibilità all’interno del quadro esistente.</p>
    </intervention>
    <intervention id="3-451" speaker_id="28114" name="Liam Aylward" is_mep="True" mode="spoken" role="relatore">
      <p sl="en">Signor Presidente, è stata una mia negligenza non porgere il benvenuto al nuovo Commissario, ringraziarlo e augurargli il meglio. Vorrei ringraziare, ovviamente, anche gli oratori presenti qui stasera, in particolare i relatori ombra, per i loro contributi.</p>
      <p sl="en">Vorrei inoltre ringraziare la Presidenza slovena per il sostegno dimostrato durante gli ultimi sei mesi, durante i quali ha deciso che lo sviluppo del settore ovino sarà messo nell’agenda del Consiglio dei ministri dell’Agricoltura di marzo. Questo ha offerto ai ministri dell’Agricoltura di tutta l’Europa l’opportunità di discutere della crisi.</p>
      <p sl="en">Il mio ringraziamento va anche al presidente della commissione per l’agricoltura e lo sviluppo rurale, Neil Parish, che è stato di grande aiuto e sostegno.</p>
      <p sl="en">In breve, vorrei fare riferimento agli emendamenti e alle questioni sollevate qui stasera. Ho sentito il punto di vista della Commissione sulla task force di attuazione. Adesso so di avere ragione perché la Commissione è contraria. Trovo molto difficile concordare sull’emendamento n. 2. Mi sono state rivolte alcune proposte. Se riusciamo a ottenere una formulazione adeguata, non ho alcun problema, ma non attenuerò l’importanza di quello che stiamo cercando di raggiungere.</p>
      <p sl="en">Ancora una volta: il mio punto di vista sull’identificazione elettronica è sempre stato chiaro. Sono contrario – non da meno a causa degli elevati costi –, ma neppure i vantaggi sono stati dimostrati e esistono difficoltà a livello di attuazione. Tuttavia, ho sempre dichiarato che ciascuno Stato membro dovrebbe decidere circa l’introduzione di questo sistema su base volontaria. Pertanto, non posso sostenere l’emendamento n. 4, ma posso sostenere l’emendamento n. 1 del gruppo PPE-DE di posticipare l’attuazione del sistema fino almeno al 2012.</p>
      <p sl="en">Accoglierò tutti gli altri emendamenti proposti. Non li esaminerà adesso, ma posso accettare gli emendamenti nn. 6, 7, 8, 9, 3 e 5.</p>
      <p sl="en">Credo sia utile sottolineare che sin dal 2003 si è detto che ogni settore della politica agricola comune che si trova ad affrontare difficoltà o svantaggi sarà reso prioritario nel contesto della valutazione dello stato di salute della PAC. Nella prossima valutazione, chiederei al Commissario per l’Agricoltura di garantire la presa in considerazione in modo globale degli interessi del settore ovicaprino.</p>
      <p sl="en">Infine, vorrei cogliere l’occasione per augurare il meglio alla Presidenza francese per il prossimo semestre. Sarà molto importante per questa relazione. Ho incontrato il ministro francese dell’Agricoltura, Barnier, che si è già impegnato a svolgere una discussione su questo settore alla riunione di novembre del Consiglio dei ministri dell’Agricoltura. Sono fiducioso che il ministro, che ha una comprensione ben informata delle sfide del settore ovicaprino, farà del suo meglio per garantire che le proposte necessarie contenute nella relazione sul futuro del settore ovicaprino siano attuate nel contesto della valutazione dello stato di salute della PAC.</p>
    </intervention>
    <intervention id="3-452" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-453" speaker_id="33946" name="Andrzej Tomasz Zapałowski" is_mep="True" mode="written">
      <p sl="pl">L’allevamento di ovini è uno dei settori della produzione animale ad avere ricevuto meno attenzione rispetto all’allevamento di suini o di bovini.</p>
      <p sl="pl">L’allevamento di ovini è, tuttavia, particolarmente importante per i paesi che presentano condizioni geografiche difficili. E’ importante anche per le regioni in cui, per motivi di tradizione storica, l’allevamento e il consumo di agnello è molto importante per la popolazione.</p>
      <p sl="pl">Si dovrebbe cercare di assicurare che questo settore non finisca per collassare. Questo è particolarmente rilevante in un periodo in cui si registra un’impennata dei prezzi dei prodotti alimentari. Non possiamo permetterci di limitare questa produzione.</p>
      <p sl="pl">Sostengo appieno la proposta del relatore di introdurre un aiuto aggiuntivo per i tradizionali allevamenti di montagna per proteggere le pecore in zone sensibili. Sostengo anche la proposta di identificare la carne ovina con un logo UE per distinguerla dai prodotti di paesi terzi. Siamo tenuti ad aiutare i cittadini dell’Europa a differenziare fra il cibo buono e il cibo che potrebbe non soddisfare gli standard europei.</p>
    </intervention>
  </section>
  <section id="creitem31" title="19. Ordine del giorno della prossima seduta: vedasi processo verbale"/>
  <section id="creitem32" title="20. Chiusura della seduta"/>
</text>
