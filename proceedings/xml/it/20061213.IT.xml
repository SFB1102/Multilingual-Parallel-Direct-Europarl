<?xml version='1.0' encoding='utf-8'?>
<text id="20061213.IT" lang="it" date="2006-12-13" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Seguito dato alle posizioni e risoluzioni del Parlamento: vedasi processo verbale"/>
  <section id="creitem4" title="4. Strategia dell’ampliamento e principali sfide 2006-2007 - Aspetti istituzionali della capacità dell’Unione europea di integrare nuovi Stati membri (discussione)">
    <intervention id="3-008" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Abbiamo un argomento molto importante. L’ordine del giorno reca, in discussione congiunta:</p>
      <p sl="unknown">la relazione (A6-0436/2006), presentata dall’onorevole Elmar Brok a nome della commissione per gli affari esteri, sulla comunicazione della Commissione concernente la strategia dell’ampliamento e le principali sfide 2006-2007 [2006/2252(INI) ] e</p>
      <p sl="unknown">la relazione (A6-0393/2006), presentata dall’onorevole Alexander Stubb a nome della commissione per gli affari costituzionali, sugli aspetti istituzionali della capacità dell’Unione europea di integrare nuovi Stati membri [2006/2226(INI) ].</p>
      <p sl="unknown">A parte la loro intrinseca importanza, questi argomenti assumono particolare significato alla vigilia del Consiglio europeo e si annoverano fra le più importanti questioni che saranno trattate dai capi di Stato e di governo. Non mancherò di trasmettere al Consiglio le risoluzioni adottate in materia dal Parlamento nella seduta odierna.</p>
    </intervention>
    <intervention id="3-009" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Presidente in carica del Consiglio, signor Commissario, quest’anno, in primavera, l’Assemblea ha chiesto alla Commissione di elaborare una relazione sulla capacità di integrazione di nuovi Stati membri. La relazione è stata adottata l’8 novembre, ma non la consideriamo adeguata.</p>
      <p sl="de">Finora, l’allargamento è stato uno degli elementi di maggiore successo della politica dell’Unione europea, con una notevole espansione dello spazio di pace, stabilità e sviluppo economico positivo, che contribuisce alla riunificazione dell’Europa. Sappiamo altresì che, nei paesi candidati e anche in altri paesi d’Europa, la prospettiva dell’adesione all’Unione è un elemento vitale del processo di riforma dello Stato. Queste due considerazioni positive si devono sempre tenere presenti.</p>
      <p sl="de">In ogni caso, ora che l’allargamento ci porta a un totale di 27 Stati membri – con la possibilità che con la Croazia diventino presto 28 – dobbiamo essere consapevoli della necessità di riflettere sul futuro del progetto europeo. Vogliamo che l’Unione europea sia un vero e proprio progetto politico, che possieda la capacità di agire, di svolgere un ruolo nel mondo e di affrontare le questioni di politica estera e di sicurezza, la lotta al terrorismo e alla criminalità organizzata, per le quali deve essere pronta ad agire, o vogliamo lasciarla andare alla deriva come un progetto economico? Occorre dare risposte chiare a questi interrogativi.</p>
      <p sl="de">Deve essere chiaro che non si può andare avanti con l’attuale assetto istituzionale dell’Unione europea. Il Trattato costituzionale era stato previsto in risposta all’ultimo allargamento ed è quindi necessario completare e consolidare quest’ultimo allargamento, prima di cominciare a pensare seriamente ad altri grandi piani, se non vogliamo affondare noi stessi il progetto. Per questo motivo, il Trattato costituzionale, in certa misura, impone delle condizioni, e l’onorevole Stubb approfondirà l’argomento.</p>
      <p sl="de">Vi sono anche altre questioni da affrontare, questioni per le quali si devono trovare risposte chiare, in modo da sapere quale direzione seguiamo, forse nel contesto della prossima clausola di revisione e delle prospettive finanziarie per il 2008/2009, in modo da sapere quali conseguenze avrà un determinato allargamento per il progetto europeo. In ogni caso, in molti settori – politica agricola, politica strutturale, eccetera – non si può andare avanti come avviene ora. Quali conseguenze si prospettano per alcuni Stati membri, di quanto si ridurranno i finanziamenti che ricevono, di quanto aumenteranno i contribuiti di altri? Tutti questi aspetti devono essere chiariti per poter portare avanti il progetto in modo serio.</p>
      <p sl="de">E’ assolutamente chiaro che gli impegni che abbiamo assunto – per esempio a Salonicco, nei confronti dei paesi dei Balcani occidentali – devono essere onorati. Nessuno in seno all’Assemblea chiede di interrompere i negoziati in corso. Sappiamo che la questione è urgente e che i capi di Stato e di governo devono portare avanti il processo, mentre la Croazia attende sulla soglia, ma dobbiamo anche essere chiari sul fatto che la piena adesione non è, in ogni fase e in ogni singolo caso, nell’immediato o nel lungo periodo, l’unico strumento con cui possiamo rendere concreta, in modo credibile, la prospettiva europea. Per questi motivi, emergono questioni legate alla politica di sviluppo e di vicinato, o questioni riguardanti le coalizioni multilaterali di Stati che hanno la prospettiva di aderire all’Unione europea, e l’idea è far sì che i cittadini ottengano qualcosa sin d’ora, non solo tra 15 anni, con la conclusione di negoziati che non sono ancora nemmeno cominciati. Dobbiamo quindi sviluppare un approccio molto più creativo; mi basta pensare all’esempio dell’Ucraina, dove purtroppo si è perso molto tempo, e a nostre spese. E’ nel nostro interesse che quei paesi abbiano una prospettiva europea, non solo nel loro, e per questo motivo dobbiamo fare qualcosa, ma deve essere chiaro che, se allarghiamo l’Unione senza compiere progressi nel suo sviluppo interno, finiremo per avere un circolo interno, con membri dell’Unione europea di prima e di seconda classe. Per riassumerlo in uno slogan , siamo di fronte alla scelta tra la Costituzione e Verhofstadt. Anche questa è una conseguenza possibile. I paesi che più insistono sull’allargamento sono anche quelli che vogliono rallentare o arrestare il processo di approfondimento dell’Unione europea, e io stesso dubito della loro credibilità.</p>
      <p sl="de">Per quanto riguarda la Turchia, assieme a diversi colleghi abbiamo proposto una formula in risposta ai nuovi sviluppi, e mi auguro che funzioni. E’ deplorevole che la Turchia non abbia rispettato i suoi obblighi giuridici e che vi sia stato un nuovo rinvio. D’altro canto, va detto che interrompere i negoziati sarebbe stato un errore. Ciò non significa tuttavia che la Turchia non debba adempiere tali obblighi nel lungo periodo.</p>
      <a text="(Applausi)"/>
    </intervention>
    <intervention id="3-010" speaker_id="28261" name="Alexander STUBB" is_mep="True" mode="spoken" role="relatore" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, vorrei fare cinque osservazioni riguardo alla nostra relazione sulla capacità di integrazione. Comincerò ringraziando tutti i colleghi che hanno preso parte alla procedura e senza dubbio il personale del segretariato, che ha svolto un magnifico lavoro.</p>
      <p sl="en">La mia prima osservazione riguarda la terminologia che usiamo oggi. I termini originali in cui abbiamo affrontato la questione erano “capacità di assorbimento”. Quando valutavamo chi avrebbe dovuto preparare la relazione, ho parlato con il signor Assorbimento in persona: il mio buon amico onorevole Brok. Siamo giunti alla conclusione che assorbimento forse non era il termine migliore da utilizzare. Penso che Karl Bildt abbia espresso molto bene il concetto quando ha chiesto: chi vuole essere assorbito dall’Unione europea? La Francia vuole essere assorbita dall’Unione europea? Naturalmente la risposta è no. Abbiamo quindi scelto un’espressione più dinamica, più positiva, e deciso che la “capacità di integrazione” è effettivamente ciò che stiamo esaminando.</p>
      <p sl="en">La mia seconda osservazione è che si tratta di un argomento potenzialmente delicato, perché gli interessi in gioco sono molti. L’amico e collega onorevole Brok, ne ha indicati alcuni. In altre parole, vi sono persone contrarie all’allargamento ma favorevoli alla Costituzione, persone contrarie alla Costituzione ma favorevoli all’allargamento, persone come me che sono favorevoli alla Costituzione e all’allargamento, e poi vi sono persone come l’onorevole Farage e altri che sono contrari a entrambi.</p>
      <p sl="en">Abbiamo cercato di procedere tenendo conto di questi quattro tipi di interessi e penso che siamo riusciti a farlo abbastanza bene in questa relazione. Il concetto di capacità di integrazione in realtà non è nuovo. E’ sempre stato presente. Si è sempre svolto un dibattito, prima di ogni allargamento, su quanto si sarebbe dovuta approfondire l’Unione europea. Prima del 1973 l’Unione è diventata un’unione doganale. Prima del 1986 è stato presentato l’Atto unico europeo. Prima dell’adesione finlandese, austriaca e svedese avevamo il Trattato di Maastricht. Prima del big bang del 2004 avevamo i Trattati di Amsterdam e di Nizza. Ciò che vogliamo è una Costituzione prima del prossimo allargamento.</p>
      <p sl="en">In terzo luogo, come definiamo la capacità di integrazione? Penso che la conclusione di questa relazione sia che si può fornire una vaga idea di che cosa significhi realmente e si può dire che non costituisce una condizione per l’allargamento, ma un criterio per noi, gli Stati membri attuali. Dobbiamo fare ordine in casa nostra prima di poterci allargare. Il problema è che non si può fornire una definizione rigorosa di capacità di integrazione, perché è legata a due aspetti. Uno è il momento dell’adesione e l’altro è il numero di nuovi Stati aderenti. In altre parole, l’allargamento del 1973 è stato radicalmente diverso da quello del 2004. Sempre riguardo alla definizione, la capacità di integrazione si compone di tre elementi: Istituzioni, bilancio e politiche.</p>
      <p sl="en">La mia quarta osservazione riguarda il dibattito pubblico, e qui vorrei puntare il dito contro il Consiglio europeo, il quale afferma che bisogna collegare l’allargamento all’opinione pubblica. Sì, certo che bisogna farlo, ma non dite di non averne la possibilità. I negoziati sull’allargamento si aprono con decisione unanime. Ogni capitolo è aperto con decisione unanime. Ogni capitolo è chiuso con decisione unanime. L’intero pacchetto è approvato con decisione unanime; in più, ogni Stato membro è tenuto a ratificare l’adesione. Se entro questo periodo, che va da due a dieci anni, non siete in grado di spiegare ai cittadini i vantaggi dell’allargamento, penso stiate miseramente fallendo nei vostri intenti; quindi vi invito a svolgere il vostro lavoro e poi tornare a parlare di opinione pubblica. Bisogna ragionare in modo più strategico sull’allargamento.</p>
      <p sl="en">La mia ultima osservazione riguarda la Costituzione. La relazione elenca alcune questioni che dobbiamo assolutamente chiarire prima del prossimo allargamento: voto a maggioranza qualificata, personalità giuridica, ministro degli Affari esteri, politica di sicurezza comune, eccetera. Sono questioni che dobbiamo assolutamente affrontare prima di poter procedere a un nuovo allargamento. Il messaggio della relazione è: mettiamo la casa in ordine entro il 2009 e poi cominciamo ad allargarci.</p>
      <p sl="en">Concludo dicendo questo: l’allargamento probabilmente è la migliore politica che l’Unione europea abbia mai avuto. Ha portato pace, prosperità, sicurezza e stabilità. Quando parliamo di allargamento, evitiamo di trovare scuse meschine, perché sappiamo benissimo che non siamo mai pronti e, contemporaneamente, che siamo sempre pronti ad allargare l’Europa.</p>
      <a text="(Applausi)"/>
    </intervention>
    <intervention id="3-011" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli deputati, il Consiglio europeo di giugno ha deciso di proseguire e ampliare la discussione sull’allargamento e sulla futura strategia di allargamento dell’Unione durante la Presidenza finlandese. Il Consiglio europeo che si riunirà questa settimana discuterà tutti gli aspetti dei futuri allargamenti, compresa la capacità dell’Unione di accogliere nuovi Stati membri e il modo in cui migliorare la qualità del processo di allargamento sulla base dell’esperienza maturata finora.</p>
      <p sl="fi">Il Consiglio europeo svolgerà la sua discussione generale sull’allargamento facendo riferimento alla strategia di allargamento adottata dalla Commissione l’8 novembre. La strategia comprende anche una relazione speciale sulla capacità dell’Unione europea di accogliere nuovi Stati membri. L’obiettivo della Presidenza è far sì che le discussioni del Consiglio europeo diano peso alla visione comune del futuro del processo di allargamento. Lunedì, il Consiglio “Affari generali e relazioni esterne” ha esaminato le conclusioni del Consiglio europeo sull’allargamento. Il Consiglio ha avviato un dibattito costruttivo e approfondito in materia.</p>
      <p sl="fi">L’allargamento fa parte del processo di integrazione dell’Europa. Quando la Presidenza finlandese ha presentato il suo programma di lavoro alla commissione per gli affari esteri lo scorso luglio, abbiamo rilevato che l’allargamento ha innegabilmente promosso la crescita e la prosperità in Europa. Ha giovato sia all’Unione, assieme ai suoi Stati membri, sia all’Europa nel suo insieme. La prospettiva dell’adesione ha stimolato i paesi candidati a introdurre le riforme necessarie. L’allargamento ha contribuito ad accrescere l’influenza dell’Unione sulla scena politica internazionale. L’espansione del mercato interno ha permesso all’economia dell’Unione di rispondere in modo più efficace alle sfide della concorrenza globale.</p>
      <p sl="fi">La storica quinta ondata di allargamento sarà completata il 1° gennaio, quando la Bulgaria e la Romania, i cui candidati Commissari sono stati approvati ieri in questa sede, aderiranno all’Unione europea. Questo allargamento si è già rivelato un successo. Grazie all’allargamento, lo spazio di pace, stabilità, democrazia, Stato di diritto e prosperità si sta estendendo a quasi tutta l’Europa. Dobbiamo ora garantire che questa serie di successi continui.</p>
      <p sl="fi">L’Unione deve proseguire l’allargamento, come processo aperto e obiettivo, senza imporre nuove restrizioni o condizioni. A tal fine, occorre prestare maggiore attenzione al modo in cui l’allargamento possa procedere nella pratica. E’ del tutto naturale cercare di migliorare la qualità del processo di allargamento e preparare meglio l’Unione ad affrontarlo.</p>
      <p sl="fi">Come sappiamo, e come emerge chiaramente dagli interventi dei relatori, la capacità di integrazione, o la capacità dell’Unione di accogliere nuovi Stati membri, non è un criterio di adesione né dovrà mai diventarlo. La capacità di integrazione è nondimeno un fattore importante di cui tenere conto per garantire il successo dell’allargamento. Preservare la capacità di integrazione è nell’interesse sia dell’Unione sia dei paesi candidati. Se, tuttavia, all’interno dell’Unione dovessimo imporre condizioni sull’allargamento che un paese candidato non potesse in alcun modo soddisfare, rischieremmo di incrinare la volontà dei paesi interessati ad aderire all’Unione di introdurre riforme.</p>
      <p sl="fi">Per preservare la capacità di integrazione dell’Unione, è necessario che i paesi in via di adesione siano disposti ad accettare e rispettare gli obblighi derivanti dall’adesione all’Unione europea. E’ altresì essenziale che l’Unione sia in grado di funzionare in modo efficace e di svilupparsi. E’ importante che l’Unione possa accogliere nuovi membri quando essi sono pronti, sulla base dei progressi compiuti nei negoziati. Entrambe le considerazioni sono importanti anche per ottenere il sostegno dell’opinione pubblica al processo di allargamento.</p>
      <p sl="fi">La capacità di integrazione dell’Unione deve essere esaminata durante il processo di allargamento. Dobbiamo assicurare che l’Unione sia in grado di funzionare politicamente, finanziariamente e istituzionalmente in seguito a ogni allargamento. L’impatto dei futuri allargamenti sulle Istituzioni, sulle politiche e sul bilancio dell’Unione deve essere valutato con cura.</p>
      <p sl="fi">E’ importante che l’Unione tenga fede agli impegni assunti con la Croazia, la Turchia e i paesi dei Balcani occidentali nei negoziati relativi all’adesione. Per quanto riguarda la Turchia, la Presidenza ha fatto tutto il possibile per permettere il proseguimento dei negoziati. Siamo lieti della soluzione cui è giunto il Consiglio lunedì. Ci fornirà una base su cui proseguire.</p>
      <p sl="fi">I paesi candidati e i candidati potenziali hanno la responsabilità di introdurre le necessarie riforme interne. I progressi nel processo di adesione dipendono dai progressi compiuti in questo ambito. Il processo può avanzare soltanto se le condizioni sono soddisfatte.</p>
      <p sl="fi">Di recente si è diffuso un grande senso di stanchezza nei riguardi dell’allargamento. La diffusione di informazioni puntuali e concrete può fare molto per dissipare i dubbi diffusi. La verità è che l’Unione trae giovamento dall’ingresso di nuovi Stati membri e ha bisogno di loro.</p>
      <p sl="fi">Infine, signor Presidente, a nome della Presidenza vorrei ringraziare il Parlamento europeo per la sua viva partecipazione alla discussione sul futuro allargamento. Le due relazioni in esame oggi sono un prezioso contributo al dibattito in corso. La Presidenza terrà sicuramente conto delle relazioni sulla strategia di allargamento e sulla capacità di integrazione discusse oggi e dei pareri espressi dal Parlamento europeo in generale. Siamo certi che il Parlamento sosterrà la nostra missione comune.</p>
      <a text="(Applausi)"/>
    </intervention>
    <intervention id="3-012" speaker_id="photo_generic" name="Olli Rehn" is_mep="True" mode="spoken">
      <p sl="fi">Membro della Commissione . – Signor Presidente, Ministro Lehtomäki, onorevoli deputati, colgo l’occasione per ringraziare la Presidenza per l’eccellente, stretta cooperazione instaurata durante questo semestre e, in particolare, vorrei esprimere le mie congratulazioni per la decisione che ha adottato lunedì, al fine di permettere il proseguimento dei negoziati di adesione con la Turchia. Tale decisione trasmette alla Turchia il chiaro messaggio che il mancato adempimento degli obblighi ha delle conseguenze, ma, al tempo stesso, grazie a quella decisione il Consiglio è riuscito a evitare uno scontro nelle relazioni tra l’Unione europea e la Turchia.</p>
      <p sl="fi">Questa decisione dimostra che l’Unione europea è in grado di decidere in modo risoluto e solidale questioni spinose come quella della Turchia, senza farne un grande dramma. Sono certo che l’Assemblea saprà apprezzarlo, e so che sarà apprezzato quanto meno dai 26 membri del Consiglio europeo che si riuniranno giovedì e venerdì e che non volevano un altro Vertice con la Turchia alla fine dell’anno.</p>
      <p sl="en">Signor Presidente, vorrei congratularmi con i relatori, onorevoli Elmar Brok e Alexander Stubb (che non è ostinato, anzi, ha una grande flessibilità intellettuale, comunque si pronunci il suo nome!). Mi congratulo inoltre con la commissione competente e con tutti gli onorevoli deputati per l’intenso lavoro svolto su questo importante argomento.</p>
      <p sl="en">La Commissione condivide molte osservazioni contenute nella relazione. Accogliamo con favore, in particolare, la preferenza per il concetto di “capacità di integrazione”, illustrato dagli onorevoli Brok e Stubb. Siamo lieti del sostegno accordato dal Parlamento alla strategia di allargamento della Commissione e ai suoi principi, nonché del sostegno ai nostri sforzi volti a migliorare la comunicazione e la trasparenza.</p>
      <p sl="en">Concordo con il parere del Parlamento secondo cui la capacità di integrazione riguarda primariamente le Istituzioni, il bilancio e le politiche dell’Unione. Tuttavia, prima di soffermarmi su questi punti, permettetemi di sottolineare la somma importanza di tenere presenti i nostri interessi strategici quando esaminiamo la nostra capacità di integrazione.</p>
      <p sl="en">Nel dibattito in corso in Europa in generale, spesso il modo in cui parliamo non è consequenziale. Alcuni sottolineano solo il significato strategico dell’allargamento per la pace e la democrazia. Altri si concentrano solo sui problemi interni che limitano la nostra capacità di integrare nuovi Stati membri. Se questi due discorsi non si incontrano, corriamo il rischio di aumentare la confusione tra i nostri cittadini e di erodere la nostra credibilità nei paesi candidati.</p>
      <p sl="en">Dobbiamo quindi creare un nuovo consenso sull’allargamento, combinando questi due lati della medaglia. Dobbiamo proseguire la missione strategica dell’allargamento preservando il potere di persuasione e di trasformazione democratica ed economica dell’Unione e, al tempo stesso, dobbiamo assicurare che l’Unione rimanga in grado di funzionare con la graduale integrazione di nuovi Stati membri.</p>
      <p sl="en">Per questi motivi, la Commissione migliorerà la qualità del processo di adesione. Svolgeremo valutazioni di impatto e valuteremo le conseguenze finanziarie per le politiche principali, soprattutto la politica agricola e la politica di coesione.</p>
      <p sl="en">Dobbiamo inoltre applicare una rigorosa condizionalità. L’esperienza dimostra che quanto più preparati sono i nuovi Stati membri, tanto meglio l’Unione funziona dopo l’allargamento. Le questioni spinose, come la riforma giudiziaria e la lotta alla corruzione, devono essere affrontate nelle fasi iniziali dei negoziati.</p>
      <p sl="en">Tuttavia, per migliorare la qualità del processo di adesione, non dobbiamo creare un sistema eccessivamente complesso, che aggiungerebbe solo ostacoli artificiosi a un processo già abbastanza complicato. Siamo tutti favorevoli alla semplificazione, non alla complicazione. Dobbiamo quindi avere regole chiare, procedure chiare, che siano comprese sia dai nostri cittadini sia dai paesi interessati, i paesi candidati.</p>
      <p sl="en">Alcuni si chiedono se l’allargamento avvenga a scapito dell’approfondimento. La mia risposta è “no”: in passato l’Unione è riuscita ad approfondirsi e allargarsi contemporaneamente, e può farlo ancora.</p>
      <p sl="en">Di conseguenza, si dovrà pervenire a una nuova configurazione istituzionale entro il momento in cui il prossimo nuovo Stato membro sarà presumibilmente pronto ad aderire all’Unione. Il Consiglio europeo ha stabilito un calendario per proseguire la riforma istituzionale, a partire da una dichiarazione politica che sarà adottata a Berlino il prossimo marzo. Le misure necessarie per creare un nuovo quadro istituzionale dovranno essere adottate entro la fine del 2008.</p>
      <p sl="en">Abbiamo bisogno di una nuova configurazione istituzionale per rendere più efficace il nostro processo decisionale. Ne abbiamo bisogno per rafforzare la legittimità dell’Unione e per rafforzare il ruolo dell’Europa nel mondo. Infine, ma non per questo meno importante, ne abbiamo bisogno per l’Unione attuale e per i suoi cittadini di oggi o, al più tardi, di domani, non solo in vista di potenziali allargamenti futuri. Dobbiamo mantenere lo slancio dell’integrazione e approfondire e sviluppare ulteriormente l’Unione europea.</p>
      <p sl="en">Sono certo che condividiate questi obiettivi, intesi a riformare e rafforzare l’Unione, e attendo con impazienza di lavorare con voi per conseguirli.</p>
      <a text="(Applausi)"/>
    </intervention>
    <intervention id="3-014" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Signor Presidente, vorrei innanzi tutto congratularmi con i due relatori. Non è un caso che siano entrambi membri del mio gruppo politico, signor Presidente, e abbiano agito insieme e in modo complementare. Loro non lo sanno, ma stamattina vi rivelerò un segreto: nel mio gruppo politico, onorevole Swoboda, gli onorevoli Brok e Stubb sono chiamati “i gemelli”. Mi auguro che altri gemelli più famosi a livello europeo non si offendano per l’usurpazione.</p>
      <p sl="es">La verità è che hanno fatto ciò che dovrebbero fare gli altri gemelli. Hanno agito insieme nell’interesse dell’Europa. Non hanno assorbito gli emendamenti di altri gruppi politici, ma li hanno integrati. Ritengo quindi che oggi l’Assemblea voterà a favore di queste due relazioni sulla strategia di allargamento e sulla capacità di integrazione.</p>
      <p sl="es">Signor Presidente, le due relazioni contengono vari impegni positivi. Il primo – come ha spiegato con grande eloquenza l’onorevole Stubb – è l’impegno a favore dell’allargamento. Siamo convinti che l’allargamento sia estremamente vantaggioso per l’Unione europea e per gli Stati che vi aderiscono. Non vi sono dubbi al riguardo. Chi dovesse averne, dovrebbe leggere il paragrafo 19 della risoluzione.</p>
      <p sl="es">Tuttavia, è altrettanto chiaro che, perché l’allargamento abbia successo, l’Unione europea deve essere preparata ad accogliere nuovi Stati membri. La realtà è che in questo momento non lo è. Nessuno invita un ospite a casa propria se la casa non è preparata. Fare ordine in casa è il secondo impegno contenuto nella relazione dell’onorevole Stubb: l’impegno a favore del Trattato costituzionale.</p>
      <p sl="es">Non molto tempo fa, due deputati al Parlamento su tre sostenevano la relazione Corbett-Méndez de Vigo. La relazione dell’onorevole Stubb dà risalto a questo fatto. Siamo tuttora convinti che il contenuto del Trattato costituzionale sia necessario per permettere alla nostra casa di accogliere nuovi ospiti.</p>
      <p sl="es">A mio parere, è molto importante evidenziare questo punto, perché la Presidenza tedesca presenterà proposte con una data, il 2009, e ritengo che i paragrafi 9 e 10 della relazione Stubb indichino chiaramente quale dovrà essere il contenuto di ogni futura riforma e respingano anche un atteggiamento cui abbiamo dato risalto in più occasioni in seno al Parlamento: non vogliamo il cherry picking , l’attuazione frammentaria di determinati aspetti. Vogliamo l’equilibrio rappresentato dal testo del Trattato costituzionale.</p>
      <p sl="es">Infine, signor Presidente, entrambe le relazioni contengono un messaggio politico chiaro. Lei parteciperà al Consiglio europeo e le chiedo di ribadirlo in quella sede: non vi saranno nuovi allargamenti senza una Costituzione europea. Non ve ne saranno. Il Parlamento deve adottare un parere conforme al momento dell’approvazione di ogni nuovo allargamento e intende esercitare questo diritto, così come proclama solennemente nella relazione in esame.</p>
      <p sl="es">Signor Presidente, il mio gruppo sosterrà entrambe le relazioni e, per quanto riguarda la relazione dell’onorevole Stubb, voterà a favore degli emendamenti nn. 6, 7 e 8.</p>
    </intervention>
    <intervention id="3-015" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE . – Signor Presidente, vorrei cominciare ringraziando l’onorevole Brok e l’onorevole Stubb per le loro relazioni. Devo dire che, se guardo i due onorevoli colleghi assieme all’onorevole Méndez de Vigo, giungo alla conclusione che possono anche non assomigliarsi come due gocce d’acqua, ma il risultato è molto buono. Con il dovuto rispetto per lei, signor Commissario, il risultato di entrambe le relazioni a mio parere è migliore di quello della relazione della Commissione, in quanto le nostre esprimono i concetti in modo più chiaro e preciso, e ritengo che la Commissione dovrebbe seguirne l’esempio.</p>
      <p sl="de">Anche qui, in seno al Parlamento, vi sono deputati che vedono una soluzione in una piccola Europa e sostengono che quanto più piccola è l’Unione europea, tanto migliore e più omogenea sarà. D’altro canto, vi sono deputati che sostengono “quanto più grande, tanto meglio”, perché poi potremo parlare per tutti. Tuttavia, non potremo parlare per tutti se non troviamo una voce comune, ed è quindi necessario creare le condizioni a tal fine. Non è la quantità a fare l’Europa, ma la qualità, e concordo pienamente con l’onorevole Méndez de Vigo sul fatto che ciò dipende, tra l’altro, dalla Costituzione europea.</p>
      <p sl="de">Non è necessario che sia esattamente la Costituzione attuale, e probabilmente non lo sarà, ma per rendere l’Europa più efficace si devono attuare gli elementi essenziali di questa Costituzione. Senza dubbio, la seconda condizione essenziale è una base finanziaria adeguata. Siamo onesti: già ora non siamo in grado di soddisfare le aspettative e i desideri legittimi delle nostre popolazioni, che l’Europa può e deve soddisfare. Come può quindi funzionare un’Unione europea allargata se non creiamo le condizioni finanziarie adeguate a tal fine?</p>
      <p sl="de">Dobbiamo dire ai nostri governi che non possono continuare a fare belle promesse sull’allargamento e al tempo stesso, ogni volta che si parla di base finanziaria, dire che non ci sono fondi disponibili. Non è accettabile, e il Parlamento deve dirlo in modo inequivocabile.</p>
      <p sl="de">Permettetemi di fare un’altra osservazione sulla Costituzione. L’aspetto più importante, come sappiamo, è la riforma delle Istituzioni, con cui non si intende un piccolo ritocco ma una riforma fondamentale. Lo stesso vale, in gran parte, anche in campo finanziario, in termini di modelli di finanziamento che introducano una modifica fondamentale nella base finanziaria dell’Unione europea.</p>
      <p sl="de">Passiamo dunque alla capacità di integrazione. A nome del mio gruppo, vorrei dire che la capacità di integrazione non è una barriera contro i futuri allargamenti, ma una precondizione per i futuri allargamenti, ed è una precondizione necessaria, non solo un prodotto secondario delle nostre riflessioni quando modifichiamo l’uno o l’altro particolare di un Trattato di adesione, fatto che in futuro non sarà più accettabile.</p>
      <p sl="de">Parallelamente, è chiaro che occorre proseguire il dialogo sull’Europa sudorientale e sui Balcani, e non solo riguardo alla Croazia, per la quale ho l’onore di essere relatore. Anche dopo la Croazia, non si potrà tracciare un nuovo confine, si dovranno compiere progressi passo a passo. La Turchia, sulla quale interverrà in modo più approfondito l’onorevole Wiersma, deve adempiere i suoi obblighi, ma anche noi abbiamo ancora un compito di integrazione da portare a termine per quanto riguarda Cipro, e dobbiamo farlo.</p>
      <p sl="de">Un’ultima osservazione: dobbiamo offrire ai paesi nel nostro vicinato, in particolare quelli attorno al Mar Nero, una visione realistica. A tal fine è necessaria una formula intermedia, tipo quella presa in considerazione dalla commissione per gli affari esteri, in seno alla quale l’onorevole Wiersma e io abbiamo proposto l’idea di una Comunità UE-Mar Nero, al fine di rafforzare i legami tra i paesi di quella regione e l’Unione europea. Si tratta di una specie di fase preparatoria, la quale, senza imporre alcun obbligo, potrebbe sfociare nell’adesione allorché le condizioni necessarie saranno soddisfatte.</p>
      <p sl="de">Dobbiamo realizzare i desideri dei nostri vicini, ma possiamo farlo soltanto se realizziamo i desideri dei nostri concittadini in Europa, e al momento non lo stiamo facendo. Dobbiamo ancora creare le condizioni per poterlo fare; solo così sarà di nuovo possibile trasformare in realtà la visione di un’Europa grande e allargata.</p>
      <a text="(Applausi)"/>
    </intervention>
    <intervention id="3-016" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Swoboda, è chiaro che gli onorevoli Stubb e Brok non sono gemelli, nel senso fisico del termine. L’onorevole Méndez de Vigo lo ha detto affettuosamente, per segnalare che agiscono insieme, come altri due famosi personaggi, Stan Laurel e Oliver Hardy. Anche loro non erano gemelli, ma agivano insieme.</p>
      <a text="(Si ride)"/>
      <p sl="unknown">E’ in questo senso che va interpretato il carattere unitario del loro lavoro, e lo dico con il massimo affetto per i nostri relatori di oggi.</p>
    </intervention>
    <intervention id="3-017" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE . – Signor Presidente, signora Presidente in carica del Consiglio, signor Commissario, onorevoli colleghi, anche se le battute sui gemelli cominciano a mostrare la corda, vorrei solo aggiungere che per fortuna non vi siete ancora trasformati in gemelli malvagi, perché di sicuro ciò sarebbe assai spiacevole.</p>
      <p sl="nl">Dal maggio-giugno 2005, l’allargamento nel suo insieme è sotto tiro. Si dice infatti che sia il motivo principale dei “no” espressi in Francia e nei Paesi Bassi. E’ stato in quel clima negativo che il concetto di capacità di assorbimento ha improvvisamente sollevato la testa. E’ un’espressione odiosa, che per molti rappresenta una scusa per mettere freno ai futuri allargamenti, e persino per mettere in discussione, se non revocare, gli impegni assunti al riguardo.</p>
      <p sl="nl">Il mio gruppo non ha mai seguito questa linea e tiene molto, innanzi tutto, a riconoscere che l’allargamento finora è stato un grande successo e, in secondo luogo, alla necessità di rispettare tutti gli impegni assunti nei confronti della Croazia e dei paesi dei Balcani occidentali, anche se alcuni si stanno formando solo ora, nonché gli impegni assunti con la Turchia.</p>
      <p sl="nl">In questo contesto, vorrei congratularmi con il Commissario Rehn, con i suoi colleghi della Commissione e con il Consiglio per le decisioni adottare riguardo alla Turchia, che a mio parere sono molto equilibrate. Pur non chiudendo la porta, si è chiarito qual è l’accordo, e in questa decisione avete tutto il nostro sostegno.</p>
      <p sl="nl">Infine, il mio gruppo è fermamente convinto – e l’onorevole Duff elaborerà l’argomento – che l’Unione e le sue Istituzioni debbano mettere ordine in casa propria, prima di procedere a un nuovo ciclo di allargamento. Questo è tuttavia compito dell’Unione europea, degli Stati membri, della Commissione, del Parlamento, del Consiglio e, non ultimo, del Consiglio europeo – non dei paesi candidati.</p>
      <p sl="nl">Entrambe le relazioni danno espressione a questo nuovo atteggiamento, più positivo, nei confronti dell’allargamento e sottolineano chiaramente la necessità di riformare le Istituzioni, e per questo motivo il mio gruppo intende sostenerle.</p>
    </intervention>
    <intervention id="3-018" speaker_id="2329" name="Joost LAGENDIJK" is_mep="True" mode="spoken" nationality="Netherlands" birth_date="08-06-1957" birth_place="Roosendaal" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE . – Signor Presidente, onorevoli colleghi, non ripeterò che l’allargamento finora è stato un enorme successo, in quanto lo hanno già detto molti colleghi e anche la Commissione e il Consiglio, e sebbene in seno all’Assemblea di fatto sembri una banalità, non è un lusso superfluo dirlo chiaramente in un’Unione europea in cui sono sempre più numerose le persone che mettono in discussione l’utilità e la necessità dell’allargamento.</p>
      <p sl="nl">Ciò detto, è nondimeno necessario, e a mio parere anche possibile, trarre insegnamento dal modo in cui abbiamo fatto le cose finora. Come ha già detto il Commissario, questi insegnamenti figurano nella sua relazione e anche nelle relazioni del Parlamento. Vi esorto a valutare ogni paese secondo i suoi meriti e a evitare lo stesso errore commesso trattando senza distinzione la Romania e la Bulgaria. Vi esorto a non indicare troppo presto una data, perché ciò si ritorcerà contro di noi e contro il processo. Non rimandate le questioni complesse all’ultimo minuto e prestate attenzione più ai risultati che all’impegno. Nell’ambito della discussione su questi insegnamenti, durante l’ultimo anno è improvvisamente emersa l’espressione “capacità di assorbimento”, ora detta “capacità di integrazione”. E’ una reazione di alcune persone favorevoli a un ulteriore allargamento, tra cui mi conto anch’io, che hanno paura di partecipare a questo dibattito perché molti oppositori hanno usato la capacità di integrazione come argomento a sfavore di un ulteriore allargamento.</p>
      <p sl="nl">Senza mezzi termini, affermo che la capacità di integrazione non è un argomento a favore dell’allargamento, né contro di esso, e deve essere chiaro a tutti di che cosa si tratta.</p>
      <p sl="nl">Permettetemi di evidenziare due elementi. Per quanto riguarda le riforme istituzionali, ripeto che, pur essendo molto favorevole a un nuovo allargamento che comprenda i paesi dei Balcani occidentali e la Turchia, sono anche convinto che questo allargamento sia impossibile sulla base dei Trattati attuali e che abbiamo quindi bisogno di una riforma istituzionale fondamentale. Penso solo che in seno al Parlamento non dovremmo polemizzare sul modo esatto in cui debba essere fatto, basta che sia fatto!</p>
      <p sl="nl">Riguardo agli altri aspetti di questa discussione sulla capacità di integrazione, il sostegno dell’opinione pubblica è fondamentale. Possiamo averlo soltanto se, assieme alle nostre controparti nazionali, riusciamo a svolgere bene il compito di trasmettere il messaggio che il passato è apprezzato per i meriti che ha, in modo che le persone non abbiano paura di sottolineare gli interessi a lungo termine dell’Unione. Ciò richiede anche leadership politica e coraggio politico, onde evitare di dare peso eccessivo a ogni singolo sondaggio di opinione sull’allargamento, i quali al momento possono essere un po’ meno ottimistici. Tutti questi elementi – coraggio, leadership politica, interessi a lungo termine – sono riuniti nel dibattito sulla Turchia.</p>
      <p sl="nl">Sono quindi molto favorevole al fatto che l’Assemblea non cavalchi il populismo, come accade in alcuni dibatti in corso in Europa sulla Turchia. Anche nel mio paese, ho notato che chi era favorevole due anni fa è ora improvvisamente contrario all’adesione turca, perché questa è la tendenza che emerge dai sondaggi di opinione. Non dobbiamo lasciarci coinvolgere da tale atteggiamento, nemmeno in questa relazione. Per questo motivo, riguardo a Cipro – e discuterò l’argomento con l’onorevole Brok – la Turchia deve tener fede alla promessa, ma deve farlo anche l’Unione europea. Mi compiaccio quindi dell’impegno assunto dai ministri degli Esteri di affrontare la questione dell’isolamento della parte settentrionale di Cipro la prossima primavera. Il futuro dell’Unione europea non si può costruire sull’instabilità e sulla paura, e questo è senz’altro vero nel caso dell’allargamento.</p>
    </intervention>
    <intervention id="3-019" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL . – Signor Presidente, all’inizio degli anni ’90, l’allargamento è stato dichiarato uno degli obiettivi fondamentali dell’Unione. L’Europa, precedentemente ripartita fra tre blocchi economici, doveva riunirsi in fretta nell’Unione europea. In seguito, il piano per un ciclo di allargamento iniziale limitato – comprendente Estonia, Repubblica ceca e Cipro, ma non Lettonia, Slovacchia e Malta – fu improvvisamente abbandonato a favore di un grande allargamento. In questo ciclo, la Romania e la Bulgaria, anche se diventeranno Stati membri fra tre settimane, hanno chiuso la coda.</p>
      <p sl="nl">A seguito dell’impegno di accogliere tutti gli Stati dei Balcani che non abbiano ancora aderito, dopo il lento avvio dei negoziati con la Croazia e la Turchia e scemato l’entusiasmo di breve durata per una possibile, rapida procedura di adesione per l’Ucraina, la Moldavia e la Bielorussia, tutto si è vistosamente quietato. I negoziati con un altro paese candidato, la Macedonia, non sono ancora nemmeno decollati.</p>
      <p sl="nl">Emerge ora che i nuovi arrivi non sono più così bene accetti. Chi detiene il potere teme che, senza una Costituzione, l’Unione europea avrà sempre più difficoltà a funzionare correttamente e sempre più fondi dovranno essere ridistribuiti. I cittadini in generale sono testimoni del fenomeno dell’immigrazione di lavoratori, persone lontane da casa che svolgono i lavori sporchi e insicuri e sono mal pagate e male alloggiate.</p>
      <p sl="nl">L’adozione della direttiva sui servizi ha creato il timore che la valida legislazione sociale e i buoni contratti collettivi di lavoro nei vecchi Stati membri dovranno presto competere con normative inferiori applicate nei nuovi o futuri Stati membri. In ragione sia della politica neoliberale all’interno dell’Unione europea sia della mancanza di progressi nel processo di democratizzazione e nel rispetto dei diritti umani in Turchia, l’ulteriore allargamento sta diventando molto impopolare tra i cittadini degli attuali Stati membri.</p>
      <p sl="nl">Queste due mancanze ci hanno costretti a scalare marcia e adottare misure transitorie. Il pericolo è che gli Stati attualmente respinti stanno anche diventando sempre più dipendenti dall’Unione europea, fatto che può ostacolare le loro scelte e il loro sviluppo.</p>
      <p sl="nl">Il mio gruppo è favorevole, anche nei periodi transitori, a rispettare l’equivalenza dei paesi candidati potenziali e a offrire sostegno finanziario per permettere loro di mettersi al passo, anche nell’ottica di agevolare la loro futura adesione. Abbiamo il dovere, nei confronti dei numerosi residenti nei nostri Stati membri che provengono dall’ex Jugoslavia e dalla Turchia, di prendere in seria considerazione il desiderio di quelle regioni di aderire all’Unione.</p>
    </intervention>
    <intervention id="3-020" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signor Presidente, quando ho letto le due relazioni vi ho trovato una sola sorpresa piacevole: il quadro completamente nero delle prospettive di allargamento dell’Unione europea è stato sostituito da uno grigio. Questo schiarimento dovrebbe essere apprezzato. Il quadro si è schiarito ancor di più oggi grazie all’intervento del relatore, ma anche quello dipinto ora è ancora ben lontano dalla realtà.</p>
      <p sl="pl">Nonostante l’impressione che possono dare le due relazioni, non sono state le riforme istituzionali a rendere l’Unione sempre più forte sulla scena internazionale. L’Unione europea ha acquistato prestigio politico perché ora rappresenta un numero maggiore di cittadini e di imprese, ha un territorio più vasto e una maggiore influenza militare ed economica. E’ quindi dagli allargamenti degli anni ’80, degli anni ’90 e, più di recente, del 2004 che l’Unione europea ha tratto la forza per essere un soggetto globale. Questo cambiamento non è stato ottenuto brandendo la bacchetta magica della riforma del Trattato.</p>
      <p sl="pl">Noto una maggiore disponibilità a parlare della risoluzione del marzo 2006 sullo stesso tema, ma far dipendere l’allargamento dal Trattato costituzionale è semplicemente anacronistico. Possiamo attenderci cambiamenti istituzionali, ma la richiesta del Trattato nella sua forma attuale può solo essere interpretata come una scusa per arrestare il processo di allargamento senza buoni motivi. Una filosofia basata sul motto “o il Trattato costituzionale o la morte” non è né buona né saggia. Un pretesto del genere si può trovare nei dibattiti accademici sulla capacità di assorbimento o di integrazione.</p>
      <p sl="pl">L’integrazione europea non è un fenomeno chimico o fisico, non sono all’opera leggi di natura oggettive. L’integrazione è una questione di pura volontà politica, che dipende da noi e dai nostri omologhi negli Stati membri. Se siamo realmente d’accordo sul fatto che l’allargamento rappresenta un successo, dobbiamo chiederci perché dovremmo volere aggiungere trenta clausole basate su una filosofia non lontana dall’euroscetticismo meschino e codardo. Possiamo davvero essere sicuri che l’allargamento nuoccia alla qualità dell’integrazione? Forse la qualità dell’integrazione peggiora anche a causa di politiche inadeguate dell’Unione stessa? Forse questa qualità risente di un’agenda sovraccarica che imponiamo all’Unione europea, o di aspettative troppo diverse e troppo ambiziose?</p>
      <p sl="pl">Se dovessimo respingere queste mie critiche, ci rimarrebbe solo la verità assai banale che i paesi candidati devono soddisfare i criteri di adesione. Dubito che si debbano elaborare due intere relazioni solo per ricordarci questo principio ovvio e consolidato.</p>
      <p sl="pl">Per tali motivi, non intendo votare a favore di queste proposte, in quanto sembrano limitarsi a fornire un elenco di pretesti per sospendere il processo di integrazione senza un motivo valido.</p>
    </intervention>
    <intervention id="3-021" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – Signor Presidente, la relazione Stubb è deludente per più motivi. Innanzi tutto, non contribuisce in alcun modo a risolvere lo stallo istituzionale in cui si trova attualmente l’Unione. Solo la conferma del sostegno alla Costituzione europea e una sintesi di tale Costituzione al paragrafo 9, al momento dell’adozione della relazione, sembravano rappresentare la più recente posizione del Parlamento.</p>
      <p sl="nl">Altrettanto scandalosa è la mancanza di visione riguardo al processo di allargamento, il che mi porta alla mia seconda critica. Al paragrafo 11 si sottolinea la necessità di compiere sforzi per aumentare l’accettazione pubblica dell’allargamento, ma le cause alla base del calo di sostegno non sono affatto affrontate. La relazione perpetua inoltre il tabù della finitezza dell’Unione. E’ la totale mancanza di leadership politica nel definire i confini dell’Unione europea a diffondere scontento e incertezze sul processo di allargamento.</p>
      <p sl="nl">Nella relazione sugli aspetti istituzionali della capacità dell’Unione di integrare nuovi membri mancano anche raccomandazioni concrete volte a integrare il processo di allargamento nel Trattato. Propongo di integrare le varie fasi del processo di adesione in un trattato, in modo da applicare ai paesi candidati criteri uniformi in ogni fase della procedura. In tal modo, il processo di allargamento diventerà più trasparente e il Parlamento sarà in grado di dare sostanza alla sua responsabilità di controllo parlamentare in tutti i momenti cruciali del processo di adesione.</p>
    </intervention>
    <intervention id="3-022" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, si parla di strategia di allargamento e questo è un momento propizio per esaminare il modo in cui sono condotti i negoziati con i paesi candidati problematici, come la Turchia. E’ stato fissato un termine entro il quale la Turchia avrebbe dovuto soddisfare i suoi obblighi in materia di unione doganale, ma il governo turco si rifiuta di collaborare, e la cosiddetta sanzione dell’Unione europea equivale a mettere da parte i capitoli difficili per il momento e lasciar passare la scadenza senza prevederne una nuova.</p>
      <p sl="nl">La Commissione e il Consiglio hanno più volte dichiarato di voler evitare uno scontro con la Turchia e i turchi hanno ora compreso che sono loro, non noi, a poter dettare le condizioni. Infatti, il governo belga ha proposto una nuova dottrina al riguardo, secondo la quale con la Turchia, cito: “siamo impegnati in un allargamento geopolitico ed è necessaria una tattica diversa”. In altre parole, un paese candidato non europeo come la Turchia è libero di fare a tira e molla con i criteri di Copenaghen. L’Unione europea non ha alcuna risposta per le tattiche di mercanteggiamento da bazar della Turchia.</p>
      <p sl="nl">Il Commissario Rehn ha parlato poc’anzi di credibilità dell’Unione europea rispetto ai paesi candidati. Trascura un piccolo dettaglio, cioè la credibilità dell’Unione tra i cittadini europei. I cittadini sono sempre stati indotti a credere che i negoziati sarebbero stati sospesi se fosse risultato evidente che la Turchia non è all’altezza della situazione, il che è l’esatto contrario di ciò che sta accadendo ora. E’ questo il vero problema di credibilità dell’Unione europea.</p>
    </intervention>
    <intervention id="3-023" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signor Presidente, signora Ministro, signor Commissario, onorevoli colleghi, oggi i relatori hanno presentato due relazioni eccezionali. Mi congratulo con loro perché hanno espresso i concetti in modo sintetico, completo e sostanziale.</p>
      <p sl="el">Un interrogativo continua a circolare nell’Unione europea: quo vadis Europa? Il quesito si può suddividere in altre questioni: che tipo di Unione europea vogliono? Quali dimensioni vogliono che l’Unione europea abbia? L’Unione europea oggi funziona in modo efficiente?</p>
      <p sl="el">Sono interrogativi tormentosi cui occorre rispondere, e le risposte si trovano nella visione cui intendiamo aspirare. Qual è la nostra visione? La nostra visione è comune. Vogliamo un’Unione europea democratica, prospera e umana. Vogliamo un’Unione europea che svolga un ruolo di regolazione sulla scena globale. Questo è il motivo per cui l’allargamento è un obiettivo interessato. L’allargamento fa parte della visione. Di conseguenza, non possiamo mettere il carro davanti ai buoi: devono procedere insieme. Da questo punto di vista, il Commissario Rehn ha ragione a dire che l’allargamento e l’approfondimento sono due – aggiungerei – facce della stessa medaglia.</p>
      <p sl="el">Tuttavia, non si può parlare di allargamento a scapito della qualità e nell’interesse dell’espansione – l’obiettivo dell’Europa non è espansionistico – senza tenere conto delle condizioni in cui viviamo. Non è l’Unione europea a doversi adattare all’allargamento; a doversi adattare è ciascun paese che desidera aderire all’Unione europea. Riguardo alla Croazia e alla Turchia, di sicuro è positivo auspicare l’adesione della Turchia all’Unione europea; tuttavia, abbiamo fermato la Croazia quando non ha rispettato le condizioni. Non voglio dire che fosse necessario giungere a quel punto.</p>
      <p sl="el">Per concludere, occorre procedere con la Costituzione, altrimenti l’allargamento non avrà alcun significato storico.</p>
    </intervention>
    <intervention id="3-024" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Signor Presidente, vorrei esprimere anch’io le mie congratulazioni ai due relatori, onorevoli Elmar Brok e Alexander Stubb, per l’ottimo lavoro svolto. Il quinto ciclo di allargamento dell’Unione europea è senza dubbio uno dei progetti più ambiziosi che l’Unione abbia mai realizzato. Serve anche come punto di riferimento, ovviamente, per la discussione di oggi. Questo allargamento ci obbliga inoltre a esaminare il funzionamento interno dell’Unione prima di intraprendere un nuovo ciclo e, per tale motivo, il tema della capacità di integrazione dell’Unione è di nuovo all’ordine del giorno.</p>
      <p sl="nl">Nondimeno, vorrei fare alcune osservazioni sulle critiche formulate sull’allargamento, spesso citate nel contesto della discussione in corso, dalle quali vorrei prendere le distanze perché esprimono varie idee che considero riprovevoli. In primo luogo, che questo allargamento è stato un errore; in secondo luogo, che l’Unione europea è completa; in terzo luogo, che le riforme interne sono specificamente necessarie per l’allargamento. Queste critiche non sono corrette. L’allargamento rappresenta un valore interno intrinseco, legato all’ambizione di far funzionare l’Unione europea in modo più efficace. Ripeto, e continuerò a ripetere, che l’allargamento del 2004 è stato un successo e lo sarà anche l’allargamento all’inizio del prossimo anno alla Bulgaria e alla Romania.</p>
      <p sl="nl">L’Unione è e sarà sempre un club aperto. Ha assunto impegni con diversi paesi, che dovremo onorare. Ad ogni modo, l’Unione europea deve essere riformata per poter continuare a funzionare ma anche perché i cittadini si aspettano di più dall’Unione europea. Questo di fatto ci riporta alla discussione sulla capacità di integrazione e sulla strategia di allargamento in termini pratici. Le relazioni Brok e Stubb dimostrano, a mio parere, che l’Assemblea è riuscita a definire le nostre aspettative in modo efficiente e che la Commissione ha adottato lo stesso approccio metodico, anche se, come ha rilevato l’onorevole Swoboda, ha lasciato senza risposta diverse questioni importanti, con la scusa che le riesaminerà a tempo debito.</p>
      <p sl="nl">Riguardo alla capacità di integrazione, ciò che conta di più per noi è che l’Unione europea svolga il suo lavoro. Le attuali Istituzioni e il Trattato di Nizza sono una base inadeguata per l’adesione di nuovi Stati membri. Spetta a noi introdurre le riforme istituzionali necessarie per permettere l’integrazione di nuovi paesi a una data successiva. Il fatto che i paesi candidati, a loro volta, siano tenuti a completare tutti i preparativi per l’adesione non è una novità: le condizioni sono stabilite dai criteri di Copenaghen sin dal 1993.</p>
      <p sl="nl">Vi sono alcuni elementi della capacità di integrazione dell’Unione di lapalissiana importanza. Abbiamo bisogno delle Istituzioni perché l’Unione europea possa funzionare in modo democratico ed efficace, e abbiamo bisogno di un bilancio commensurato alle ambizioni dell’Unione. Tuttavia, vorrei dire qualcosa anche sulla cosiddetta “capacità di agire”, che, a mio parere, riveste importanza cruciale. E’ importante che l’Unione europea, la Commissione e gli Stati membri lancino iniziative che rispondano ai desideri e alle aspettative dei cittadini europei, desideri e aspettative che devono anche essere al centro della comunicazione sull’Unione europea.</p>
      <p sl="nl">L’Unione europea deve dimostrare di che cosa è capace e deve riuscire a comunicarlo, perché è l’unica possibilità che abbiamo di creare e preservare con successo una struttura di sostegno per la cooperazione europea. L’allargamento fa parte di questo processo, non dobbiamo considerarlo come una politica distinta da adottare separatamente. L’allargamento deve anche far parte di quella che la Commissione definisce “l’agenda dei cittadini”. Soltanto se si dà vita a un dibattito pubblico sulla base di un’Europa che funziona meglio, ci si può attendere che in futuro i cittadini avranno un atteggiamento più positivo nei riguardi dell’allargamento.</p>
      <p sl="nl">Vorrei concludere con un’osservazione sulla Turchia, un tema cui ha già accennato l’onorevole Swoboda. Il nostro gruppo sostiene la posizione del Commissario Rehn. A nostro avviso, egli ha presentato una proposta ragionevole, cioè che dobbiamo reagire alla mancata attuazione del protocollo di Ankara da parte della Turchia, ma concordiamo con lui sulla necessità di non chiudere del tutto la porta e di mantenere aperti i canali di comunicazione. Siamo altresì favorevoli alla sospensione parziale o al rinvio dei negoziati che lei stesso ha menzionato. Continuiamo a insistere sulla necessità che la Turchia adempia i propri obblighi giuridici nei confronti dell’Unione europea, ma, al tempo stesso, riteniamo che le discussioni non debbano essere completamente interrotte.</p>
      <p sl="nl">Infine, ci auguriamo che, il prossimo anno, la Commissione e il Consiglio prendano iniziative per affrontare l’isolamento, soprattutto di natura economica, della parte settentrionale di Cipro.</p>
    </intervention>
    <intervention id="3-025" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, accolgo con indubbio favore la soppressione delle espressioni “capacità di assorbimento”, che ricorda un panno da cucina, e “partenariato privilegiato”, che è un concetto vagamente condiscendente e, a essere onesti, privo di grandi privilegi.</p>
      <p sl="en">Tuttavia, ora dobbiamo cercare di sviluppare la politica di vicinato con rapidità e creatività, in modo da creare condizioni di stabilità lungo la frontiera orientale per gli Stati che non possono aderire all’Unione e per quelli che decidono di non farlo. Ci apprestiamo a rinegoziare il Trattato e sarebbe opportuno inserire nella parte III un capitolo che descriva la politica di allargamento, trascriva i criteri di Copenaghen e definisca in modo molto più chiaro di quello attuale il processo e la soglia di adesione. Nel rinegoziare la parte III, si dovrà prendere in considerazione la creazione di una nuova categoria di accordi di associazione. Un miglioramento di questo tipo servirebbe a rassicurare l’opinione pubblica in merito alla qualità del processo di adesione e al ritmo di espansione della società europea postnazionale. Sarebbe anche molto utile ai paesi terzi nelle loro riflessioni sulle future relazioni con l’Unione.</p>
    </intervention>
    <intervention id="3-027" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Signor Presidente, desidero congratularmi con entrambi i relatori, anche se da parecchio tempo cerco di liberarmi dell’immagine dei gemelli. Non so se l’onorevole Méndez de Vigo abbia pensato o meno alla madre di questi gemelli, ma metterli al mondo deve aver richiesto diversi anni. Ci congratuliamo con entrambi i relatori, ma non perché bensì nonostante appartengano entrambi al gruppo del Partito popolare europeo (Democratici cristiani) e dei Democratici europei. Nella crisi in cui versa l’Unione, essi hanno chiarito un aspetto di grande importanza.</p>
      <p sl="de">Che cosa significa considerare l’approfondimento e l’allargamento come un compito indivisibile? I relatori hanno fornito una descrizione completa e critica di questo compito, formulando critiche nei confronti della Commissione, del Consiglio e del Parlamento stesso, ma sono stati gemelli anche nell’evitare scrupolosamente di trattare le questioni tabù di base, molto gravose. Hanno descritto la necessità di unire l’intera Europa senza però chiedersi che cosa sia realmente l’Europa nel suo insieme e dove siano i suoi confini. Quando si parla di unificazione e di approfondimento, qual è l’obiettivo ultimo di questo processo di unificazione? E’ chiaro che non si tratta solo di tenere unita l’Europa con un mercato e una moneta, ma qual è l’obiettivo politico? In gennaio l’onorevole Duff e io abbiamo presentato all’Assemblea una relazione in cui si sollevavano questi interrogativi, ai quali non è ancora stata data risposta. Questo è uno dei motivi per cui non possiamo rispondere a molti dubbi e timori dei cittadini. Esistono argomenti tabù e dobbiamo affrontarli.</p>
      <p sl="de">Sono molto grato per le critiche esplicite contenute nella relazione Brok riguardo alla superficialità con cui sono descritte le conseguenze finanziarie dei vari allargamenti e la superficialità con cui sono trattate le questioni istituzionali. E’ una mancanza da parte della Commissione, la quale, sin dall’inizio di questa crisi costituzionale, non ha affrontato in modo adeguato i problemi delle Istituzioni; ma la stessa critica si può formulare riguardo alla superficialità con cui sono trattate questioni quali la sicurezza interna, la giustizia, la libertà dei media e i diritti fondamentali. E’ importante dirlo. Personalmente, considero deplorevole che, nella questione turca, si ponga ora in primo piano Cipro, perché non è veramente al centro del conflitto; qui si tratta più che altro di diritti fondamentali e di democrazia, questioni che sono invece passate in secondo piano. In futuro la Commissione dovrà trattare queste questioni in modo molto più scrupoloso.</p>
      <p sl="de">Com’è possibile che in Polonia, un paese che ha firmato il Trattato, sia in corso un dibattito sulla pena di morte lanciato dal governo? Com’è possibile che il Presidente della Repubblica ceca, pochi mesi dopo aver firmato un Trattato analogo, metta in discussione i diritti sociali e l’economia sociale di mercato? Penso che per i futuri negoziati di adesione si debbano prevedere molte più discussioni con i paesi candidati sull’obiettivo dell’unificazione politica europea rispetto a quanto fatto finora.</p>
    </intervention>
    <intervention id="3-028" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Vorrei innanzi tutto espandere gli interrogativi formulati dall’onorevole Voggenhuber. Com’è possibile che le pratiche molto inique osservate di recente siano state individuate in alcune parti del Trattato di adesione, messo a confronto con la realtà della situazione? Un esempio è la richiesta rivolta dalla Commissione agli Stati membri di valutare la cosiddetta capacità di integrazione, un tema di grande attualità al momento. I negoziati sull’allargamento dell’area di Schengen e sulle quote per lo zucchero sono scandalosi, e sono solo due piccole punte dell’iceberg che rivelano le debolezze dell’Unione. Concordo con lui che anche in questo caso si può individuare una possibilità di superare simili debolezze. Ancora una volta, si tratta di avere la volontà di discutere soluzioni che possano essere accettate da tutte le parti, anziché adottare un atteggiamento irritante, bellicoso, stile “prendere o lasciare”, con il quale noi, in paesi come la Repubblica ceca, abbiamo acquisito familiarità nei nostri negoziati di adesione.</p>
      <p sl="cs">Per i futuri cicli di allargamento, è importante non solo condividere valori comuni ma anche riconoscere la necessità di prendere sul serio le esigenze dei paesi storicamente meno influenti in Europa. Per esempio, il principio di solidarietà, gravemente compromesso dalla riduzione del bilancio dell’Unione dall’1,24 a circa l’1,05 per cento del PIL per il prossimo periodo di programmazione, in futuro dovrà essere rafforzato. Va altresì sottolineato che il Trattato costituzionale non può essere la base per il futuro sviluppo dell’Unione. Non è né una costituzione né un trattato, e questo va detto in modo forte e chiaro. Chiedo anche l’avvio di negoziati per definire un consenso sulle questioni legate al futuro dell’Unione con scadenze precise …</p>
      <a text="(L’oratore viene interrotto)"/>
      <p sl="cs">Signor Presidente, vorrei solo fare un’osservazione. Nel contesto delle relazioni postallargamento, menzionate nella dichiarazione con la Russia, attendo con particolare impazienza una soluzione per i problemi legati ai diritti umani e alla democratizzazione, per esempio negli Stati del Baltico membri dell’Unione.</p>
    </intervention>
    <intervention id="3-029" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, entrambe le relazioni in esame dovrebbero servire da segnali stradali per l’Unione europea. Tuttavia, nel XXI secolo, i soli segnali stradali non sono sufficienti: abbiamo bisogno anche di semafori. In questo caso, metaforicamente parlando, ci servono semafori a due colori anziché tre: dovremmo avere luci verdi e gialle, ma non rosse. Ciò significa che nessun paese deve essere automaticamente escluso dall’adesione all’Unione europea. Mostrare la luce rossa a un paese lungo la strada verso la Comunità europea è inopportuno, ma il traffico europeo precipiterebbe nel caos se l’unica luce sulla strada fosse verde.</p>
      <p sl="pl">A questo punto, vorrei ricordare la discussione che abbiamo svolto due anni fa riguardo all’adesione della Turchia. Durante la discussione i leader del gruppo Verde, cui appartiene l’onorevole Voggenhuber, hanno indicato il 2014 come data potenziale per l’adesione di Ankara all’Unione europea. Oggi ci rendiamo conto che si è trattato di surrealismo politico. Dobbiamo ammettere che, a parte la rapida adesione della Croazia e della Macedonia, paesi europei come il Montenegro, la Serbia, la Bosnia-Erzegovina o l’Albania devono poter aderire all’Unione europea prima della Turchia.</p>
      <p sl="pl">Dobbiamo affermare chiaramente, e lo dico il giorno in cui si svolge una riunione regolare dei deputati al parlamento del Montenegro con i rappresentanti del Parlamento europeo, che quanto più grande sarà l’Unione, tanto più potente sarà. Infine, l’Unione europea ha notevolmente accresciuto la sua importanza espandendosi, senza necessità di una Costituzione. Vorrei lanciare un monito agli onorevoli Brok e Stubb: non trattiamo i prossimi allargamenti come un pretesto per introdurre cambiamenti istituzionali.</p>
    </intervention>
    <intervention id="3-030" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, sarebbe utile se il Commissario Rehn, il Commissario per l’allargamento, potesse definire le frontiere dell’Europa innanzi tutto per noi. Che cos’è l’Europa? Dove finisce l’Europa? A Istanbul, a Diyarbakir o a Bagdad? Non sappiamo dove siano i confini dell’Europa. Si stanno già raccogliendo firme nei corridoi per l’adesione di Israele. Perché non la Palestina o il Marocco domani? Ma quella sarà Europa? Cerchiamo di chiarire che cosa vogliamo: un’Europa unita o un’Eurasia unita? Stando così le cose, tutti si rendono conto di che cosa sta succedendo oggi. Oggi la Turchia non sta entrando in Europa, è l’Europa che sta entrando in Turchia, motivo per cui non è l’Europa ma la Turchia a dettare le condizioni.</p>
      <p sl="el">Dobbiamo anche chiarire la questione dell’esclusione della parte settentrionale di Cipro: questa esclusione non è opera dell’Europa né di Cipro, è opera dell’esercito di occupazione. Se l’esercito di occupazione se ne andasse, il problema non esisterebbe. Ma su questo chiudiamo un occhio. Chiudiamo gli occhi. In uno dei 25 paesi d’Europa è presente un esercito di occupazione e noi fingiamo di non saperlo. Ciò crea ancora più arroganza in Turchia. Se volessimo essere equi, esigeremmo che l’esercito di occupazione lasciasse Cipro e che la Turchia riconoscesse tutti i 25 Stati membri, non solo 24. Se la Turchia non avesse riconosciuto la Francia o il Regno Unito, sarebbe ammessa? Naturalmente no. Perché? Perché Cipro è un paese piccolissimo? E’ un errore storico madornale da parte dell’Europa.</p>
    </intervention>
    <intervention id="3-031" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, è chiaro che i sostenitori della Costituzione respinta considerano l’allargamento come un carrozzone su cui salire per assicurare l’attuazione di parti di tale Costituzione. Di conseguenza, nella relazione Stubb troviamo il nuovo, male argomentato ma veemente attacco al veto nazionale, la richiesta di un ministro degli Esteri, la richiesta di più poteri per la Commissione non eletta e per la Corte di giustizia espansionistica, nonché di maggiori competenze per l’Unione.</p>
      <p sl="en">L’allargamento di per sé non richiede niente di tutto ciò, ma gli europeisti fanatici come i nostri due relatori, privi di argomenti sostenibili per superare l’opposizione popolare alla Costituzione, hanno prodotto questa distorsione spuria secondo cui l’allargamento richiede una Costituzione. Dico che né questa Unione né un’Unione gonfiata dall’assurda inclusione della Turchia ha bisogno di una Costituzione.</p>
      <p sl="en">In che bel guaio ci metterebbero Laurel Brok e Hardy Stubb! E tutto senza dedicare il benché minimo pensiero a chi pagherebbe. Come in passato, la previsione sembra essere che paesi come il Regno Unito continueranno a foraggiare allegramente questa follia sfrenata. L’Unione costa già al mio paese 4 miliardi di sterline netti all’anno e devo dire che proprio non possiamo permetterci di fare altra carità.</p>
    </intervention>
    <intervention id="3-032" speaker_id="28198" name="Jacques TOUBON" is_mep="True" mode="spoken" nationality="France" birth_date="29-06-1941" birth_place="Nice" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, le Istituzioni europee affrontano infine i punti essenziali: che cos’è l’Unione europea? Che cosa vuole? Chi può farne parte? Mi auguro che il Parlamento europeo, con le risoluzioni Stubb e Brok, contribuisca veramente ad abbandonare le finzioni e porre fine alla fuga in avanti nella strategia di allargamento.</p>
      <p sl="fr">La capacità di integrazione è definita molto bene dai tre elementi che figurano al paragrafo 8 della relazione Brok. A nostro parere, la priorità deve essere data ai progetti politici, non solo alle Istituzioni. Respingiamo l’idea che l’allargamento comporti lo smantellamento delle politiche comuni. E’ vero che la capacità di integrazione, correttamente definita dall’onorevole Stubb, non costituisce un criterio di adesione ma una condizione per procedere all’adesione.</p>
      <p sl="fr">Per il momento, riteniamo, come l’onorevole Stubb, che un ulteriore allargamento non possa avere luogo senza nuovi meccanismi di decisione, senza nuove risorse e senza una nuova rappresentanza dell’Unione. Questa è la conclusione che traiamo ora dall’infelice confronto tra l’adesione all’Unione dei 12 nuovi Stati membri, che è un successo, e il Trattato di Nizza, che è del tutto inadeguato. Dobbiamo ragionare con la stessa lucidità sulla Turchia.</p>
      <p sl="fr">Il Consiglio “Affari generali” ha preso atto delle conseguenze della situazione di Cipro, che ovviamente è intollerabile, ma non si tratta solo di una nuova mistificazione diplomatica? La sospensione rischia di essere inefficace e ininfluente sull’atteggiamento della Turchia. La nostra posizione deve essere riaffermata; l’Unione non ha la propensione per integrare la Turchia, deve invece instaurare un partenariato privilegiato con quel paese, di importanza cruciale per l’Europa.</p>
      <p sl="fr">Smettiamola di fingere: è una questione di interesse sia per la Turchia sia per l’Unione europea. L’allargamento non è un fine di per sé, è un mezzo per costruire il progetto politico dell’Europa.</p>
    </intervention>
    <intervention id="3-033" speaker_id="1973" name="Carlos CARNERO GONZÁLEZ" is_mep="True" mode="spoken" nationality="Spain" birth_date="24-11-1961" birth_place="Madrid" p_group="Socialist Group in the European Parliament" m_state="ES">
      <p sl="es">Signor Presidente, vorrei innanzi tutto congratularmi con l’onorevole Stubb per il suo lavoro in veste di relatore ombra del gruppo socialista al Parlamento europeo.</p>
      <p sl="es">Egli ha svolto un lavoro serio, che soddisfa due condizioni fondamentali per questo tipo di relazione. In primo luogo, fornisce una risposta adeguata a un tema di straordinaria importanza e, in secondo luogo, e questo è l’aspetto chiave, crea una grande maggioranza in seno all’Assemblea. Ritengo che la relazione abbia buone probabilità di seguire la scia di altre, come la relazione Corbett-Méndez de Vigo, che all’epoca ottenne il sostegno praticamente unanime del Parlamento europeo, fatto che la rafforzò ulteriormente. Ne sono convinto, soprattutto perché stiamo discutendo la relazione dell’onorevole Stubb e la approveremo prima della riunione del Consiglio europeo fra qualche giorno e dopo il successo del secondo Forum interparlamentare sul futuro dell’Europa, svoltosi in questa sede la scorsa settimana.</p>
      <p sl="es">E’ vero che si deve parlare di capacità di integrazione e non di capacità di assorbimento. Dobbiamo rispondere alle legittime preoccupazioni dei cittadini con un binomio fondato sull’approfondimento e sull’allargamento. Diciamo “sì” all’allargamento, che è stato un successo e deve essere lo strumento per costruire quella che una volta si chiamava, con un’espressione felice, la “casa comune europea”.</p>
      <p sl="es">Onorevole Méndez de Vigo, non sono ospiti quelli che vogliamo in questa casa; sono persone e paesi ai quali la casa apparterrà, il che significa molto di più. Hanno il diritto non solo di alloggiarvi, ma anche di sentirsi a proprio agio e di contribuire alle decisioni sul suo acquis e sulla sua gestione collettiva. La capacità di integrazione non può quindi essere un nuovo criterio da aggiungere a quelli di Copenaghen, ma una condizione che ci poniamo come Unione, per assicurare che l’allargamento sia un successo. La capacità di integrazione comprende, come ben sappiamo, la capacità politica, la capacità istituzionale e la capacità finanziaria, prima di procedere a ogni nuovo allargamento. Lo afferma la relazione e lo ribadiamo tutti. Nizza non è sufficiente; questo è constatare l’evidenza. In politica, con l’unanimità, che significa la paralisi che stiamo vivendo, l’assenza della Costituzione ha un costo elevato.</p>
      <p sl="es">Proprio per questo, nella relazione ci impegniamo a favore della Costituzione europea e del suo contenuto essenziale, come ha detto l’onorevole Swoboda. Il contenitore di per sé ha poca importanza, ciò che conta sono i principali progressi contenuti nella Costituzione, perché significano approfondimento e allargamento in tempo reale. Per questo motivo, è essenziale che il paragrafo 9 della relazione Stubb conservi la sua integrità.</p>
      <p sl="es">Riteniamo che la Costituzione europea sarà portata a compimento tramite un opportuno accordo, senza eroderla e senza smembrarne l’insieme, ma logicamente tale accordo dovrà essere pronto entro il 2008 al più tardi, in modo che nel 2009 i cittadini possano votare con cognizione di causa. In caso contrario, prenderemmo in giro noi stessi e, di conseguenza, i cittadini.</p>
      <p sl="es">Dobbiamo senz’altro rafforzare anche la politica europea di vicinato; l’allargamento deve essere accompagnato dalla politica europea di vicinato, rivolta, in particolare, all’importante regione euromediterranea. In questo contesto, il Parlamento europeo deve svolgere un ruolo essenziale prima e dopo ciascun processo.</p>
      <p sl="es">Per questo motivo, onorevole Stubb, può contare sul sostegno fermo e risoluto del gruppo socialista alla sua relazione.</p>
    </intervention>
    <intervention id="3-034" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, è evidente dalla discussione su queste due relazioni che esiste un consenso incoraggiante in seno all’Assemblea sulla necessità di introdurre una profonda riforma istituzionale prima di poter accogliere nuovi candidati. Sappiamo tutti che l’Unione europea non è in buone condizioni ed è quindi giusto che il Parlamento, quando esamina la politica di allargamento, si concentri sulla capacità dell’Unione europea di integrare nuovi Stati membri, capacità che, diversamente da quanto affermano a volte alcuni deputati, non è un criterio nuovo ma un elemento importante trascurato in passato. I passati allargamenti hanno avuto successo, ma, nel 2004, l’Unione si è allargata senza un precedente o simultaneo approfondimento, il che ha messo a repentaglio l’idea di un’unione sempre più stretta. Soprattutto per noi parlamentari europei, questa idea di rinnovamento deve essere presente in tutto ciò che facciamo e a tal fine abbiamo bisogno di istituzioni efficaci, di volontà politica e, soprattutto, di sostegno pubblico, che otterremo solo se saremo credibili, e credibilità significa anche essere disposti a esplorare nuove vie ed esaminare alternative che ci permettano di cooperare con i futuri paesi candidati e avvicinarli a noi. La scelta non è, come ha affermato l’onorevole Brok, tra la Costituzione e Verhofstadt; la nostra visione deve essere Costituzione e Verhofstadt. Aggiungo solo che a mio parere dovremmo svolgere questa discussione a Bruxelles e non a Strasburgo.</p>
    </intervention>
    <intervention id="3-035" speaker_id="28234" name="Angelika BEER" is_mep="True" mode="spoken" nationality="Germany" birth_date="24-05-1957" birth_place="Kiel" p_group="Group of the Greens/European Free Alliance" m_state="DE">
      <p sl="de">Signor Presidente, onorevoli colleghi, vorrei fare innanzi tutto una breve osservazione sulla relazione della Commissione sulla strategia di allargamento, che per buoni motivi è suddivisa in tre parti. Un elemento centrale di tale strategia è la strategia di comunicazione proposta dalla Commissione.</p>
      <p sl="de">Se noi politici partecipiamo a questa discussione, e abbiamo tutti i diritti di farlo, dobbiamo mettere in pratica noi stessi questa strategia di comunicazione, anziché parlare di elementi nascosti nelle profondità delle relazioni, allorché non vi figurano affatto. Permettetemi di dire con grande chiarezza – e mi riferisco alla relazione dell’onorevole Brok – che è anche scorretto usare le sensibilità nazionali e pareri faziosi per esprimere opposizione alla strategia di allargamento o alla Costituzione. E’ vero che alcune parti della relazione sono ambivalenti, ma chi ha fatto lo sforzo di leggerla tutta, saprà che se oggi discutiamo della relazione in questa versione è solo grazie ai massicci emendamenti introdotti dai liberali, dai verdi e dai socialdemocratici.</p>
      <p sl="de">Reputo irresponsabili i tentativi compiuti da taluni, non solo tra i conservatori ma anche tra i socialisti, di far pagare il prezzo ai paesi candidati, e, poiché la politica di allargamento finora è stata una politica a favore della pace e vogliamo attenerci fermamente a essa, invito l’Assemblea ad approvare i nostri emendamenti nn. 12 e 14.</p>
    </intervention>
    <intervention id="3-036" speaker_id="28111" name="Mary Lou McDONALD" is_mep="True" mode="spoken" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signor Presidente, accolgo con favore questa discussione e vorrei fare alcune brevi osservazioni.</p>
      <p sl="en">L’onorevole Stubb ha individuato diverse categorie di persone e di orientamenti politici sul tema dell’allargamento e della Costituzione. Sono molto favorevole all’allargamento, perché ritengo che sia stato un successo e che continuerà a esserlo, ma sono anche contraria alla Costituzione.</p>
      <p sl="en">La capacità di integrazione è potenzialmente un concetto che sarà utilizzato per vendere o descrivere la Costituzione come una semplice serie di piccoli ritocchi alle Istituzioni per permettere l’allargamento nella pratica. Ma questo sarebbe non solo una mistificazione del testo in questione bensì anche un vero e proprio fallimento da parte nostra riguardo a ciò di cui continuiamo a parlare: la comunicazione con i cittadini dell’Unione. Per comunicare, bisogna ascoltare, e bisogna svolgere un dibattito fondamentale sulla direzione dell’Unione. Se i cittadini vedono i servizi pubblici e i diritti dei lavoratori compromessi, non esiste un buon modo di comunicarlo e quindi dobbiamo essere ricettivi.</p>
      <p sl="en">Infine, sulla questione della Turchia, sostengo l’adesione, ma la questione di Cipro deve essere risolta. Si tratta di un’occupazione illegale permanente.</p>
    </intervention>
    <intervention id="3-037" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, mentre continuiamo a parlare di allargamento anziché trovare una nuova soluzione, il mondo cambia. Concordo sul fatto che l’allargamento è una delle politiche più importanti dell’Unione e garantisce la pace e la sicurezza nella regione. E’ altrettanto vero che i precedenti allargamenti hanno avuto successo. Tuttavia, un giorno questo successo potrebbe trasformarsi in fallimento. Nel mondo della fisica, solo l’universo può espandersi all’infinito; gli altri sistemi a un certo punto esplodono tutti, se continuano a espandersi. Anziché parlare di allargamento in modo rigido, antiquato e ridondante, dobbiamo sviluppare strumenti di azione da offrire ai nostri vicini, strumenti come la cooperazione, la politica di vicinato e gli accordi di associazione.</p>
      <p sl="pl">Inoltre, si dovrebbe aggiungere un nuovo criterio culturale all’elenco dei criteri definiti nel 1993 a Copenaghen che devono essere soddisfatti dai paesi candidati. Lasciamo che siano i cittadini stessi a decidere tramite referendum se vogliono che la Turchia diventi uno Stato membro dell’Unione europea o sia semplicemente un paese associato. Se vogliamo continuare a espanderci, di sicuro lo scopo deve essere offrire l’adesione all’Unione europea ai paesi che sono e sono sempre stati europei, come la Serbia, l’Ucraina o la Bielorussia.</p>
    </intervention>
    <intervention id="3-038" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, l’Unione europea sembra avere un’esigenza illimitata di assorbire nuovi paesi. Sempre più potere è sottratto agli Stati nazionali democratici e concentrato in un’Unione europea centralista e non democratica. Stando a quanto afferma, l’onorevole Stubb vuole un’unica entità con una struttura unificata e una personalità giuridica, in altre parole gli “Stati Uniti d’Europa”.</p>
      <p sl="en">L’onorevole Stubb non si stupirà di apprendere che il Partito indipendentista britannico non è d’accordo, ma ho trovato un punto nella sua relazione su cui possiamo essere concordi. Quando parla di una Costituzione modificata, egli chiede l’adozione di una clausola che consenta agli Stati membri di ritirarsi dall’Unione europea. Prima o poi, il Regno Unito uscirà dall’Unione europea, Costituzione o meno, clausola di ritiro o meno, ma almeno l’onorevole Stubb ha il buongusto di riconoscere che i paesi devono avere il diritto di ritirarsi dal nuovo impero europeo.</p>
    </intervention>
    <intervention id="3-039" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">Signor Presidente, a volte merita porsi questioni semplici, persino semplicistiche: perché allargare l’Unione europea? La semplice risposta è: per allargare la zona di democrazia e stabilità creata dall’Europa.</p>
      <p sl="en">Tuttavia, la questione è più complessa di quanto non sembri a prima vista. La democrazia non è statica, richiede miglioramenti costanti, al fine di conferire potere alle persone. Questo è lo scopo fondamentale dell’approfondimento dell’integrazione. In questo contesto, l’allargamento solleva un problema specifico, che deve essere affrontato. L’Unione europea insiste sulla necessità che i futuri Stati membri giungano all’adesione con sistemi democratici pienamente funzionanti – come si conviene –, ma in tal modo si trascurano i cambiamenti che l’allargamento comporta all’interno dell’Unione stessa.</p>
      <p sl="en">Il problema è che l’adesione di nuovi Stati membri non riguarda soltanto gli Stati ma anche i nuovi cittadini che si aggiungono tramite l’adesione. Di conseguenza, l’allargamento dell’Unione europea significa anche l’allargamento del demos europeo, dei cittadini d’Europa. La loro voce è raramente ascoltata nel dibattito sull’allargamento, anche se escludendo i cittadini si rischia di esacerbare il deficit democratico.</p>
      <p sl="en">Un’Unione afflitta da un deficit democratico non può essere pienamente efficace nell’allargare la zona della democrazia a futuri Stati membri. Al contrario, potrebbe persino finire per esportare il deficit democratico, il che sarebbe del tutto controproducente. L’allargamento deve tenere conto dei desideri dei cittadini d’Europa, dal momento che si tratta del loro stesso allargamento, e non deve dare per scontato il loro parere. Agire altrimenti significa compromettere l’obiettivo di ampliare la zona europea di democrazia e stabilità.</p>
    </intervention>
    <intervention id="3-040" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, vorrei segnalare all’onorevole dell’UKIP che il Trattato costituzionale di fatto conferisce a ogni paese il diritto di ritirarsi dall’Unione, ma nessun paese lo ha ancora esercitato né lo farà – nemmeno il Regno Unito – dal momento che rimanere nell’Unione europea è molto più vantaggioso che uscirne. Non è un aspetto di cui mi preoccuperei. Conosciamo già questo tipo di propaganda da parte di deputati che pronunciano un discorso e poi lasciano l’Aula. Non merita parlarne.</p>
      <p sl="de">Siamo tutti d’accordo sulla necessità di approfondire l’Unione, come ci viene promesso sin da Maastricht, quando gli Stati membri erano 12, rispetto agli attuali 27, ed è quindi più che ora di farlo. Lo stesso vale per tutti gli allargamenti futuri. Un emendamento dà l’impressione che per la Croazia e l’Europa sudorientale si possa sin d’ora fare a meno di questo requisito; invece, l’Unione deve essere approfondita prima dell’adesione di nuovi paesi.</p>
      <p sl="de">Deve anche essere chiaro che la responsabilità di questi problemi è dell’Unione stessa, non dei paesi candidati, un aspetto che è già stato sottolineato. Il nostro compito è spiegare ai cittadini lo scopo e i vantaggi dell’allargamento, non ultimo per i nostri stessi paesi. Tutti i vecchi Stati membri traggono enormi vantaggi dall’arrivo di nuovi Stati membri. I vecchi Stati membri esportano verso quelli nuovi molto più di quanto importino. Si tratta quindi di una strategia favorevole a tutti, anche se ciò purtroppo non è comunicato ai cittadini. E’ questo l’ambito in cui dobbiamo recuperare terreno.</p>
      <p sl="de">Vorrei accennare a un altro problema, che riguarda la procedura di ratifica delle nuove adesioni. Se i singoli paesi cominciano ad annunciare referendum sull’adesione di un nuovo Stato membro, ci troveremo in difficoltà. Anche questa questione deve essere affrontata.</p>
      <p sl="de">Nel complesso, tuttavia, mi congratulo con i gemelli per aver individuato la giusta via lungo cui procedere, che l’Assemblea dovrebbe seguire.</p>
    </intervention>
    <intervention id="3-041" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">Nella discussione di oggi quasi tutti concordano sul fatto che l’allargamento sia un successo. Se è così, dobbiamo continuare con fermezza a rispettare gli impegni assunti, perché l’Europa ha una necessità cruciale di successi. La riforma della procedura decisionale e il dibattito sulla capacità di integrazione non devono rallentare il processo di allargamento e non devono essere un pretesto per arrestarlo.</p>
      <p sl="hu">La Croazia deve essere giudicata in base ai suoi meriti. I negoziati con la Turchia devono proseguire, ma la Turchia deve anche dimostrare buona fede e soddisfare le condizioni. Per la Macedonia, dobbiamo definire chiaramente le condizioni per l’avvio dei negoziati. Per i paesi candidati potenziali, si devono prevedere condizioni precise di adesione, anche a medio termine, purché essi siano disposti a soddisfarle. L’Unione europea deve anche garantire più risorse, più fondi e condizioni più chiare e accessibili per i finanziamenti di preadesione; altrimenti, la nostra intenzione di proseguire l’allargamento non sarà credibile.</p>
    </intervention>
    <intervention id="3-042" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">Signor Presidente, onorevoli colleghi, l’allargamento è uno degli strumenti di politica estera e di prevenzione dei conflitti più efficaci nella storia dell’Unione europea, ma ci attendono sia sfide sia opportunità.</p>
      <p sl="de">Dopo le adesioni della Romania e della Bulgaria, possiamo attenderci di dover affrontare quella della Croazia e quindi, in un ciclo successivo, non solo quella della Turchia ma anche dei paesi dei Balcani occidentali, che non devono essere dimenticati. Per quanto difficile sia questo compito, l’Unione, quando si allarga, deve anche approfondirsi, e ciò richiede una riforma del quadro istituzionale. Abbiamo un problema non tanto con l’opinione pubblica o con i paesi candidati quanto con le élite europee, e per questo motivo esorto l’onorevole Brok a prendere come modello Helmut Kohl, un grande europeo, che ha avuto il coraggio di far capire ai cittadini l’importanza di un’Unione più ampia e più profonda.</p>
      <p sl="de">E’ giunto il momento di lanciare una nuova iniziativa per risolvere il conflitto di Cipro e porre fine all’isolamento della parte settentrionale turca dell’isola. Mi compiaccio dell’impegno assunto dalla parte greca dell’isola, ma è necessaria anche una nuova iniziativa, sotto l’egida delle Nazioni Unite, che permetta di trovare una soluzione definitiva al conflitto e consenta all’Unione di trattare i negoziati con la Turchia come una questione totalmente distinta.</p>
    </intervention>
    <intervention id="3-043" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, non possiamo prevedere quali paesi saremo in grado di accogliere nell’Unione europea, né quando, ma tre fatti sono chiari. Il primo è che, dopo la Bulgaria e la Romania, vi saranno altre adesioni all’Unione europea; il secondo è che tutti gli Stati europei che condividono i nostri valori e soddisfano i criteri di Copenaghen hanno diritto di presentare domanda di adesione all’Unione europea; il terzo è che il Trattato di Nizza non è una base idonea per allargamenti futuri. Ne consegue che è più che ora di introdurre una riforma ampia e profonda dell’Unione a 27.</p>
      <p sl="de">Questa valutazione sarebbe stata corretta già sei anni fa, all’epoca dell’adozione della dichiarazione di Laeken, ed ora è più attuale che mai. A mio parere, l’approfondimento dell’Unione prima di nuovi allargamenti è un requisito indispensabile e il Trattato costituzionale è la chiave per la futura efficienza dell’Unione europea. Non è ammissibile fare richieste unilaterali ai paesi candidati all’adesione e attendersi che solo loro svolgano i propri compiti. Mi auguro quindi che sarà possibile, nel corso del prossimo anno, trovare una via d’uscita dalla crisi costituzionale con una soluzione accettabile per tutti i 27 Stati membri. Il problema è che la confusione politica renderà tutto estremamente difficile.</p>
      <p sl="de">In termini di capacità di integrazione, sarà cruciale evitare di mirare solo a una riforma minimalista, o puramente istituzionale, dell’Unione europea. Non si deve rinunciare ad avere il Trattato costituzionale nel 2009. E’ inoltre indispensabile ridurre l’abisso tra l’Unione e i suoi cittadini. Bisogna dire in modo forte e chiaro, non solo ai cittadini della Francia e dei Paesi Bassi, che siamo pronti a trarre insegnamento dal “no” espresso in quei paesi e che siamo disposti a esaminare altri modi di condurre la politica europea in futuro. A mio parere, ciò significa soprattutto che la creazione di un’Europa sociale deve essere posta e rimanere al centro della politica europea.</p>
    </intervention>
    <intervention id="3-044" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, questo dibattito deve mandare alla Commissione una precisa indicazione, ovvero che essa deve subordinare il suo vasto programma di allargamento alla necessità di una strategia complessiva che riguarda il ruolo politico attuale e futuro dell’Unione europea.</p>
      <p sl="it">Ciò comporta anche, e forse essenzialmente, una scelta di contenuto geopolitico su quelli che devono essere i confini dell’Unione europea. Ciò è particolarmente vero e cogente per quanto riguarda il dossier più delicato, quello della Turchia, per il quale comincia finalmente a profilarsi la soluzione del partenariato privilegiato.</p>
      <p sl="it">Su un punto concordo con queste relazioni, ovvero sul fatto che nella comunicazione della Commissione sulla strategia di allargamento manca un’adeguata riflessione su un aspetto fondamentale: il rischio che un ulteriore allargamento dell’Unione europea, a cui non corrisponda un’adeguata capacità di integrazione politica, economica, finanziaria, ma anche culturale, abbia come conseguenza inevitabile l’indebolimento, se non il fallimento, del progetto politico dell’Unione europea.</p>
      <p sl="it">E’ un fatto che la Commissione, nel momento in cui prospetta con sconcertante superficialità questo programma dell’allargamento, non indica quale sarà l’impatto finanziario che esso potrà avere, mentre è assolutamente necessario averne contezza prima di ogni eventuale adesione.</p>
      <p sl="it">Siamo ben consapevoli degli sforzi che ci attendono in seguito all’adesione di Bulgaria e Romania, e allora è forse arrivato il momento di dire chiaramente ai paesi in attesa di adesione che, per ora, si aprono per essi delle prospettive diverse, come abbiamo indicato per la Turchia. Non dimentichiamo che raggiungere un compromesso sulle attuali prospettive finanziarie – che peraltro dovrà essere rivisto a breve – è stato estremamente difficile.</p>
      <p sl="it">Questi ragionamenti ci fanno capire come la posizione di quei governi − come il governo Prodi − che insistono ad ogni piè sospinto sull’allargamento ai paesi balcanici senza tenere in alcun conto queste oggettive difficoltà, sia frutto di superficialità poco responsabile.</p>
      <p sl="it">Inoltre, l’eccessiva condiscendenza usata in passato nelle procedure di adesione per quanto riguarda aspetti gravi come la corruzione e la criminalità, non può più essere tollerata se vogliamo che la costruzione europea continui a rispondere ai criteri e ai valori nei quali credono i nostri concittadini e i nostri popoli.</p>
    </intervention>
    <intervention id="3-045" speaker_id="4383" name="Paul Marie COÛTEAUX" is_mep="True" mode="spoken" nationality="France" birth_date="31-07-1956" birth_place="Paris" p_group="Independence/Democracy Group" m_state="FR">
      <p sl="fr">Signor Presidente, da parte nostra voteremo contro la relazione, perché ha voluto prendere le distanze dalla saggia Europa delle origini, cioè l’Europa dei Sei, sei Stati membri che cooperano per stabilire un equilibrio a livello atlantico.</p>
      <p sl="fr">Gli ideologi dell’organizzazione soprannazionale hanno sovradimensionato il loro progetto, allargandosi in ogni direzione, senza nemmeno sapere dove siano le loro frontiere. Ora, a forza di eliminare le frontiere interne e non sapere nemmeno più che cosa sia una frontiera, questi euromaniaci non sanno più dove fermarsi. Di conseguenza, il loro progetto non è veramente politico, perché, ripeto, non possono esistere politiche senza il concetto di frontiera.</p>
      <p sl="fr">Oggi, questi euromaniaci scoprono che c’è sempre qualcuno al di là del muro, che devono continuare ad allargarsi sempre più, perché non sanno dire “no” a nessuno. Sono privi di qualsiasi Costituzione – che non si facciano illusioni! –, definitivamente privi di qualsiasi Costituzione. Hanno di fronte un immenso vuoto, sono costretti a cedere terreno, cioè a inventare un’Europa pragmatica a due o tre velocità, che sarebbe la scelta più ragionevole, anziché lanciarsi in una vertiginosa fuga in avanti.</p>
      <p sl="fr">Sono impegnati con la Turchia, si confrontano con nuovi paesi candidati all’adesione nel Caucaso, per esempio: dopo tutto, la Georgia fa ben parte del Consiglio d’Europa … Perché non i paesi del Maghreb, o il Libano, la cui storia è talmente legata a quella delle nostre nazioni?</p>
      <p sl="fr">Avanti, allora! Dal momento che questa povera Europa è ormai priva di ossatura, continuiamo ad allargarla, facendo ben attenzione a non dimenticare Stati curiosamente lasciati ai margini, come la Serbia o la Russia – forse perché restii ad accettare l’egemonia statunitense? Questo dice tutto, signor Presidente, sul fallimento, sì, sul fallimento della cosiddetta Unione europea.</p>
    </intervention>
    <intervention id="3-046" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, il Parlamento europeo da anni ripete, prima con prudenza e poi – come oggi – in modo inequivocabile, il duplice messaggio che non si può procedere a un nuovo allargamento senza una Costituzione funzionante. Allargandoci senza “se” e “ma”, sempre più in fretta, non facciamo bene a nessuno; al contrario, dividendo gli Stati membri in due classi, tramite deroghe, e alienando i cittadini d’Europa mettiamo a repentaglio ciò che è già stato realizzato.</p>
      <p sl="de">L’allargamento, uno dei veri successi dell’Unione, è visto da sempre più persone come una minaccia e, per contrastare questo atteggiamento, dobbiamo formare opinioni, nel miglior senso della parola. Non è un compito facile, perché una Costituzione ha poco fascino politico, né in gran parte può averlo, perché è essenzialmente intesa a far funzionare meglio le Istituzioni e ad adottare decisioni a maggioranza discusse in pubblico, anziché attraverso l’alta diplomazia a porte chiuse. Si tratta di un modello finanziario che garantisca con razionalità l’equilibrio tra le funzioni e i fondi disponibili per svolgerle e, per molti versi, preveda anche nuove funzioni per l’Europa, sebbene già oggi moltissime persone ritengano che l’Europa stia diventando troppo invadente. Anche col bel tempo la questione energetica presenta una dimensione europea e dobbiamo affrontarla insieme.</p>
      <p sl="de">Permettetemi di concludere con un’osservazione sulla Croazia, un paese candidato che riveste particolare importanza per il paese da cui provengo. La nostra richiesta di una Costituzione non significa che vogliamo ostacolare l’adesione della Croazia, anzi è vero il contrario. E’ perfettamente concepibile che aderisca nel 2009 o nel 2010, se la Presidenza tedesca riuscirà a ridare vita alla procedura di ratifica della Costituzione e a far riemergere il tema della Costituzione. Auguriamo alla Presidenza tedesca entrante il massimo successo in questa impresa.</p>
    </intervention>
    <intervention id="3-047" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, l’onorevole Stubb ha affermato che l’allargamento è la politica di maggiore successo dell’Unione e diffonde la stabilità, la pace e la prosperità in tutto il nostro continente.</p>
      <p sl="en">Questa logica è tuttora valida. Naturalmente, significa che l’Unione europea deve adattarsi, soprattutto in termini di riforma istituzionale. Tuttavia, significa anche che dobbiamo bloccare qualsiasi allargamento finché non saranno realizzate tutte le riforme istituzionali? Se così fosse, l’ultimo allargamento non sarebbe mai avvenuto, perché il Trattato di Nizza era chiaramente inadeguato. Forse persino l’allargamento del 1973 non avrebbe avuto luogo.</p>
      <p sl="en">Il fatto è che l’allargamento è uno dei fattori che stimolano la riforma. Alcuni Stati membri restii a introdurre la riforma istituzionale spesso ne accettano la necessità in conseguenza dell’allargamento. I sostenitori della riforma dovrebbero quindi sostenere l’allargamento. Tuttavia, l’onorevole Méndez de Vigo ha affermato che non si dovrà procedere a nuovi allargamenti senza il Trattato costituzionale. Infatti, al paragrafo 9 della relazione dell’onorevole Stubb si afferma che “qualsiasi allargamento futuro richiederà …” e poi si fornisce un lungo elenco di elementi che figurano tutti nel Trattato costituzionale. Abbiamo qualche difficoltà con questa posizione assoluta.</p>
      <p sl="en">L’onorevole Brok ha affermato che coloro che più insistono sull’allargamento spesso sono gli stessi che si oppongono all’approfondimento. Eppure, se si vogliono realizzare entrambi, bisogna insistere su entrambi. Sussiste il pericolo reale che, da un lato, vi siano persone che affermano di non volere l’allargamento finché non saranno introdotte le riforme istituzionali e, dall’altro, persone che affermano che non abbiamo bisogno di una riforma istituzionale finché non vi sarà un allargamento. Se si vogliono portare avanti entrambi i progetti, bisogna sostenerli entrambi perché entrambi ci permetteranno di compiere progressi verso un’Unione europea allargata e riformata.</p>
      <p sl="en">Questo è il motivo per cui il nostro gruppo ha presentato un emendamento al paragrafo 9, per precisare che non consideriamo una condizione essenziale l’approvazione di ogni singolo elemento di un programma istituzionale prima di ogni singolo allargamento. Riteniamo che i due processi – l’allargamento e la riforma – vadano di pari passo; si traineranno a vicenda e potrebbero persino finire per essere attuati lo stesso giorno, un nuovo Trattato e un Trattato di adesione, magari concentrati in uno solo.</p>
    </intervention>
    <intervention id="3-048" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, l’allargamento non deve essere un fine di per sé. L’allargamento è un modo di ampliare un progetto e non possiamo permettere che il progetto si indebolisca a causa dell’allargamento.</p>
      <p sl="es">In fin dei conti, questa discussione sta realmente compromettendo la nostra capacità di parlare di ciò che l’Europa vuole essere, di ciò che vuole fare. Il paragrafo 8 della relazione Brok è molto chiaro. Purtroppo potremmo essere, e di fatto siamo, di fronte a una fuga in avanti che ci permette di usare il pretesto dell’allargamento per evitare di parlare dei nostri problemi e delle nostre difficoltà.</p>
      <p sl="es">Vi sono riforme istituzionali che non possono aspettare, con o senza allargamento. Vi sono misure politiche e finanziarie che si possono adottare ora, senza alcuna riforma. Vi sono gravi problemi di legittimità e azioni vergognose da parte della Commissione europea, quale l’approvazione segreta di norme in materia di sicurezza aeroportuale da imporre negli aeroporti, senza alcun tipo di controllo democratico e di informazione dei cittadini. Vi sono molte azioni che indeboliscono la legittimità democratica delle nostre Istituzioni.</p>
      <p sl="es">Tutto questo deve essere risolto. E’ ovvio che dobbiamo aprire il dibattito sull’allargamento, e i due fronti devono aprirsi in parallelo. In ogni caso, l’allargamento non può essere usato come pretesto per esimerci dal compito di affrontare i gravi problemi presenti nell’Unione europea, con o senza la Turchia, con o senza l’allargamento.</p>
    </intervention>
    <intervention id="3-049" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Signor Presidente, vorrei ringraziare l’onorevole Brok e l’onorevole Stubb per le loro relazioni ed evidenziare i problemi legati alla possibile adesione della Croazia, un paese che ha compiuto notevoli progressi negli ultimi anni e può quindi rispondere alla sfida politica ed economica costituita dai criteri di Copenaghen. Poiché in questo contesto la sua capacità di integrazione non sarà messa alla prova, l’Unione deve definire una strategia chiara e risoluta per la rapida integrazione della Croazia. Non possiamo permettere che quel paese sia ostaggio dei problemi interni dell’Unione e dobbiamo adottare una linea flessibile riguardo alla sua adesione. Se così sarà, ciò significherà relativamente poco per l’Unione, ma tantissimo per la Croazia in termini di futuro democratico.</p>
    </intervention>
    <intervention id="3-050" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, vorrei fare alcune osservazioni su una delle due relazioni in esame oggi, la relazione Stubb.</p>
      <p sl="el">E’ una relazione che promuove sforzi volti a migliorare il funzionamento dell’Unione a livello di procedure decisionali e a istituzionalizzarlo in modo che le decisioni siano sostanzialmente adottate dal suo nucleo principale, senza alcun diritto di veto per gli Stati più piccoli e in passato più indipendenti.</p>
      <p sl="el">Il relatore ovviamente non ha ascoltato l’opinione pubblica, che ha respinto due volte il Trattato costituzionale. Non vi è altro modo di spiegare il fatto che dissotterri un testo morto e ne adotti le disposizioni antidemocratiche. Il contenuto delle modifiche approfondisce la mancanza di democrazia anziché ridurla o eliminarla. Mirano a promuovere il Trattato costituzionale con il suo contenuto sfavorevole al movimento di base entro il 2009. Anziché ampliare i diritti dei cittadini e garantire loro una migliore informazione, è chiaro che concepiscono il funzionamento e la procedura decisionale dell’Unione europea come un diritto quasi esclusivo della cerchia potente dell’Unione europea. E’ una tristezza che per l’ennesima volta i cittadini rimangano esclusi.</p>
    </intervention>
    <intervention id="3-051" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">Signor Presidente, quando discutiamo la strategia di allargamento dell’Unione europea dobbiamo esaminare la nostra visione di un’Europa comune. Finora, gli inarrestabili tentativi politici di imporre la Costituzione hanno dato espressione al desiderio di creare un’organizzazione politica soprannazionale nella quale i paesi europei più grandi detengono la maggioranza decisiva. La questione dell’allargamento dell’Unione europea è generalmente discussa in questa prospettiva. Le questioni economiche passano in secondo piano. L’Unione europea vuole accogliere quanti più paesi gli Stati europei più grandi siano in grado di dominare. Per questo motivo, dal punto di vista del potenziale demografico, la prospettiva che la Turchia o l’Ucraina aderiscano all’Unione nei prossimi due anni non è accettabile per i responsabili delle decisioni.</p>
      <p sl="pl">Vorrei sottolineare che l’Unione europea può sopravvivere soltanto se le questioni economiche prevalgono sulle considerazioni politiche e sull’ambizione di creare un nuovo impero romano del XXI secolo, governato da tre o quattro paesi.</p>
    </intervention>
    <intervention id="3-052" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signor Presidente, vorrei esprimere i miei ringraziamenti agli onorevoli Elmar Brok e Alexander Stubb, colleghi del mio gruppo politico, per l’impegno che hanno profuso nella preparazione delle relazioni. Entrambi i testi rivelano un approccio approfondito e competente a una delle sfide più importanti che attendono l’Unione europea, cioè il suo ulteriore allargamento. Come cittadino di un paese che ha aderito alla Comunità europea due anni e mezzo fa, posso apprezzare i vantaggi dell’adesione sia per l’economia polacca sia per la vita di milioni di polacchi.</p>
      <p sl="pl">Sono anche convinto che l’ultimo allargamento non abbia giovato solo ai nuovi Stati membri. L’intera Unione ne ha tratto giovamento, sia in termini economici sia in termini di sicurezza e stabilità. Lo stesso vale per i precedenti allargamenti della Comunità europea: ne hanno beneficiato sia i nuovi sia i vecchi Stati membri.</p>
      <p sl="pl">L’Unione europea è un esempio di impresa di successo perché non si è mai limitata a una cerchia elitaria di membri fondatori, ma è riuscita a crescere con saggezza, diventando così un soggetto sempre più influente su una scena sempre più globale.</p>
      <p sl="pl">Non dubito che vi saranno nuovi allargamenti dell’Unione europea. Gli Stati dei Balcani e i paesi alle frontiere orientali dell’Unione europea un giorno ne faranno parte, e anche questo gioverà alla nostra Comunità.</p>
      <p sl="pl">Non ho dubbi sulla necessità di introdurre riforme istituzionali prima del prossimo allargamento. Tuttavia, il mio timore è che, facendo totalmente dipendere questo processo dall’adozione di tutti gli elementi del Trattato costituzionale, respinto nei referendum francese e olandese, si possa dare l’impressione indesiderata che l’Unione non voglia accogliere nuovi membri. Così facendo, trasmetteremmo un segnale molto negativo alle società dei paesi che desiderano aderire alla nostra Comunità.</p>
      <p sl="pl">Non dobbiamo, e a mio parere non vogliamo, limitarci all’attuale circolo di membri, che conta già 27 paesi. La nostra disponibilità ad accogliere nuovi membri non deve essere una pedina nelle nostre controversie interne riguardanti la forma delle Istituzioni europee.</p>
    </intervention>
    <intervention id="3-053" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="fr">Signor Presidente, la politica europea di vicinato e la presenza di minoranze ungheresi fanno sì che l’Ungheria sia il paese più interessato al futuro allargamento dell’Unione: Croazia, Serbia e altri paesi dei Balcani occidentali. Comunque sia, in questo momento il compito principale è il rafforzamento e l’attuazione di profonde riforme economiche e istituzionali, senza però chiudere la porta all’allargamento. E’ deplorevole che, nella prospettiva storica della Comunità europea, questo allargamento non sia stato preceduto da un approfondimento economico e istituzionale: non si può allargare l’Europa con relativamente meno risorse e senza un Trattato costituzionale!</p>
      <p sl="fr">L’allargamento del 2004 ha avuto un esito positivo, che ha giovato ai vecchi e ai nuovi Stati membri. E’ una situazione favorevole a tutti. I dieci nuovi Stati membri si sono integrati senza problemi, senza turbolenze economiche, senza dumping sociale e senza flussi migratori. Dopo l’allargamento, l’Unione europea è riuscita ad adottare la direttiva sui servizi, la direttiva REACH, le prospettive finanziarie e sta per ampliare il sistema Schengen. Tuttavia, onorevoli colleghi, ciò che occorre è una campagna europea, perché nei paesi occidentali non si conosce il costo reale dell’allargamento e i nuovi Stati membri sono diventati i capri espiatori dei problemi interni dei paesi occidentali.</p>
    </intervention>
    <intervention id="3-054" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, i valori europei e i principi di giustizia, democrazia, libertà di espressione e rispetto dei diritti umani: belle parole, abusate in occasione di cerimonie prive di conseguenze e funzioni insignificanti e ipocrite, ma raramente pronunciate con serietà o seguite da azioni. La decadenza dello spirito europeo, associata alla difesa della subordinazione all’amministrazione statunitense, regna suprema in un’Unione europea minacciata dalla disintegrazione interna a causa della miopia dei Commissari per l’allargamento e da pugnalate alla schiena da parte di leader britannici sempre pronti a inchinarsi ai desideri dei loro padroni transatlantici.</p>
      <p sl="en">Questa è la triste situazione di una Commissione e un Consiglio che gradualmente affondano l’Unione nella disillusione, permettendo a uno Stato asiatico, controllato militarmente, di dettare le proprie condizioni per concederci l’onore di aderire all’Unione, anziché imporgli di rispettare i suoi obblighi.</p>
      <p sl="en">Onorevoli colleghi, non confondetevi. Con questo tipo di adesione turca, non sarà l’Unione ad allargarsi ma la Turchia. Commissario Rehn, mi congratulo quindi con lei per i suoi sforzi risoluti volti a ottenere l’adesione dell’Unione a un rinato grande impero turco-ottomano, e buona fortuna ai nostri cittadini, che osservano costernati e impotenti!</p>
    </intervention>
    <intervention id="3-055" speaker_id="2185" name="Giorgos DIMITRAKOPOULOS" is_mep="True" mode="spoken" nationality="Greece" birth_date="18-09-1952" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, mi congratulo con l’onorevole Brok e con l’onorevole Stubb per il loro straordinario lavoro. Vorrei fare le seguenti osservazioni.</p>
      <p sl="el">Politica di allargamento: è importante e deve essere estesa in modo coordinato ai rimanenti paesi dei Balcani occidentali, soprattutto alla luce degli imminenti sviluppi in Kosovo. La prospettiva europea e la politica di allargamento sono politiche a favore della pace e della cooperazione, cui tutti aspiriamo.</p>
      <p sl="el">Turchia: l’altro ieri è stata adottata una decisione nella giusta direzione. Tuttavia, signor Commissario, le chiedo di riesaminare l’idea del calendario, perché integrerebbe e migliorerebbe la decisione adottata e le permetterebbe anche di proteggere la credibilità dell’Unione europea.</p>
      <p sl="el">Politica di vicinato: la comunicazione della Commissione è inadeguata. Si tratta tuttavia di una politica importante, che deve essere sviluppata. Di conseguenza, attendiamo una nuova comunicazione, una comunicazione migliore e più integrata.</p>
      <p sl="el">Infine, un’Europa allargata sarà più democratica, più efficiente, più trasparente e avrà maggiori sensibilità sociali se si doterà infine della sua Costituzione. Si stanno riaprendo le procedure, l’approccio corretto è affrontare le questioni e i problemi passo a passo, ma questo approccio ha anche una data di scadenza.</p>
    </intervention>
    <intervention id="3-056" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">Signor Presidente, vorrei ringraziare l’onorevole Brok e l’onorevole Stubb per questa discussione sul processo di allargamento e per le loro relazioni. Vorrei cominciare facendo alcune osservazioni sul parere espresso dall’onorevole Brok nel considerando F, cioè che l’allargamento non dovrebbe mettere in discussione la natura politica di questo progetto. Vengo dalla Svezia, un paese che ha chiaramente indicato in ogni studio che una delle principali questioni che l’Unione deve affrontare è il processo di allargamento continuo. La mia preoccupazione oggi è che non stiamo parlando in modo chiaro di allargamento continuo e di futura adesione della Turchia. Molti deputati al Parlamento si oppongono all’adesione della Turchia, fatto già diventato evidente con la richiesta del gruppo del Partito popolare europeo (Democratici cristiani) e dei Democratici europei di svolgere la votazione sui negoziati di adesione della Turchia a scrutinio segreto. Molti di noi, tra cui io stessa, considerano incomprensibile che i rappresentanti politici abbiano paura di sostenere i propri pareri di fronte ai loro elettori, i cittadini d’Europa.</p>
      <p sl="sv">Nell’ultimo anno, in numerose occasioni sono stati espressi pareri che mi hanno indotta a chiedermi se vi sia la volontà di proseguire l’allargamento, anche se risolveremo le questioni centrali in cima al nostro ordine del giorno. Abbiamo bisogno di una nuova Costituzione, a prescindere dall’eventuale adesione di altri Stati, per garantire, tra l’altro, un moderno processo di adozione delle decisioni. Dobbiamo riformare la politica agricola per garantire i nuovi posti di lavoro del futuro e un’Europa sostenibile. Abbiamo bisogno di un bilancio più generoso per i futuri finanziamenti. Mi chiedo che cosa intenda l’onorevole Brok quando afferma, al paragrafo 11, che l’Unione può funzionare adeguatamente solo se tutti i suoi membri condividono valori comuni, derivanti da un’identità europea. Devo interpretarlo come la chiusura della porta alla Turchia?</p>
      <p sl="sv">Il mio gruppo, il gruppo socialista al Parlamento europeo, ha presentato un emendamento, il numero 29, che invitiamo tutti a sostenere. Siamo pienamente d’accordo sul fatto che la Turchia debba soddisfare le condizioni fissate sin dall’inizio riguardo a Cipro, ai curdi e ai diritti umani, oltre alle condizioni che si applicano a tutti gli altri paesi. Esprimiamoci in modo chiaro, però, e manteniamo le due agende separate.</p>
    </intervention>
    <intervention id="3-058" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, innanzi tutto ringrazio l’onorevole Brok e l’onorevole Stubb per le loro relazioni. Come sappiamo, sono entrambi molto competenti e dotati; personalmente, però, non sono del tutto favorevole alla direzione in cui vogliono portare l’Unione europea.</p>
      <p sl="fi">E’ vero che le riforme sono necessarie, ed è vero che l’allargamento per molti versi si è rivelato un metodo eccellente ed efficace per far progredire l’Unione europea. Su alcuni punti, tuttavia, dobbiamo anche ricordare i limiti dell’allargamento. L’Unione europea non può avere una politica in base alla quale continuiamo a espanderci all’infinito, e quando emergono problemi creiamo nuove agenzie. Dobbiamo anche riuscire a discutere in modo più approfondito come sarà l’Unione europea in futuro, quale tipo di Unione ci serva e in cosa consista realmente il suo lavoro.</p>
      <p sl="fi">Al riguardo, mi auguro che in questa discussione sull’allargamento si tenga conto anche dei limiti. Spesso solleviamo questioni sui limiti per la crescita nei nostri discorsi chiave, ma ora che si parla di allargamento dell’Unione europea dimentichiamo che esistono limiti anche per questo aspetto della crescita.</p>
    </intervention>
    <intervention id="3-059" speaker_id="23780" name="Bogdan KLICH" is_mep="True" mode="spoken" nationality="Poland" birth_date="08-05-1960" birth_place="Kraków" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, il progetto di allargare ulteriormente l’Unione europea sta perdendo favore tra l’opinione pubblica. L’ultimo allargamento è stato logico, in quanto rappresentava il superamento definitivo della divisione artificiosa dell’Europa a seguito della Conferenza di Yalta. L’interrogativo che ci si pone ora è quale sia lo scopo di ulteriori allargamenti. Questo interrogativo mette in discussione lo scopo del grande progetto rappresentato dall’Unione europea. Che cos’è un’Europa comune e che cosa dovrebbe essere? E’ solo una comunità politica, volta a garantire la stabilità del governo democratico per i suoi membri, il rispetto dei diritti umani e delle libertà civili, il riconoscimento dello Stato di diritto e, in definitiva, la prosperità, grazie a un’efficiente economia di mercato? O è una comunità di valori, che ha radici comuni e un patrimonio culturale comune? E in questo caso, quali sono tali radici e qual è tale patrimonio?</p>
      <p sl="pl">Gli storici che studiano le culture evidenziano il fatto che l’identità europea contemporanea è il prodotto di molte tradizioni storiche. In ciascuno di noi, e in ciascuna nazione europea, rimangono elementi della tradizione filosofica greca e del repubblicanesimo romano. Siamo gli eredi dell’umanesimo del Rinascimento e del razionalismo dell’Illuminismo e, che lo si ammetta o meno, abbiamo anche un’eredità cristiana. Non inganniamoci. Anche se alcuni di noi oggi non vogliono accettarla, questa tradizione fa comunque parte dell’identità europea contemporanea. Se non altro, è presente nel principio fondamentale della dignità umana, che è alla base di un intero pacchetto di leggi fondamentali.</p>
      <p sl="pl">Come si afferma nella relazione dell’onorevole Brok, l’Unione può “funzionare adeguatamente solo se tutti i suoi membri condividono valori comuni, derivanti da un’identità europea”. Deve avere in mente un’identità che comprende la nostra eredità cristiana. Non dobbiamo dimenticare di menzionare questa eredità quando elaboreremo la Costituzione.</p>
    </intervention>
    <intervention id="3-060" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signor Presidente, oggi, il giorno in cui pronuncio queste parole, è il 25o anniversario dell’imposizione della legge marziale in Polonia, del tentativo di distruggere il sindacato Solidarność e il movimento della società polacca a favore della libertà e della democrazia. 25 anni dopo parlo in un mondo totalmente diverso, in seno al Parlamento europeo, in un’Europa fondata sui principi della democrazia, della pace, dello Stato di diritto e della giustizia.</p>
      <p sl="pl">Questo riferimento personale alla storia dimostra chiaramente il bene che l’Unione europea rappresenta per tutti gli europei. Oggi dobbiamo affrontare la sfida di trovare l’equilibrio tra ulteriore allargamento e capacità di assorbimento dell’Unione europea. Da un lato, l’Unione europea non può voltare le spalle ai paesi che aspirano all’adesione e chiudersi in una torre d’avorio di ricchezza e civiltà occidentale. Dall’altro lato, non può permettere che i fondamenti sociali e giuridici della Comunità si indeboliscano o scompaiano del tutto.</p>
      <p sl="pl">L’Unione europea deve adempiere i propri obblighi nei confronti dei paesi che aspirano all’adesione e prestare particolare attenzione ai risultati che tali paesi conseguono in termini di Stato di diritto, indipendenza del sistema giudiziario e rispetto dei diritti fondamentali. Le Istituzioni dell’Unione europea devono fornire una definizione più precisa di politica di vicinato rafforzata. A tal fine, dobbiamo istituire una Comunità UE-Mar Nero.</p>
      <p sl="pl">Le relazioni tra l’Unione europea e la Russia rimangono una questione fondamentale e comprendono tanto gli scambi commerciali e l’energia quanto, innanzi tutto e soprattutto, le questioni legate ai diritti umani, allo Stato di diritto e alla democrazia.</p>
    </intervention>
    <intervention id="3-061" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, il periodo di riflessione ha dimostrato chiaramente che la grande sfida è ora convincere i cittadini d’Europa che possono prendere parte al processo decisionale e influenzare il futuro dell’Unione. E’ importante che essi osino fidarsi della loro capacità di influire e vogliano dare anche il loro sostegno quando, in futuro, l’Unione deciderà di accogliere nuovi Stati membri, potenzialmente molti.</p>
      <p sl="sv">Ogni europeo deve potersi sentire rappresentato in seno al Parlamento europeo. Per molti è una cosa scontata, ma non per tutti. In conseguenza dei sistemi elettorali nazionali e dei regolamenti relativi alla distribuzione dei seggi in seno al Parlamento europeo, un vasto gruppo di europei sarà escluso dal Parlamento quando proseguirà il processo di allargamento. Mi riferisco alle minoranze linguistiche regionali e nazionali, che oggi rappresentano circa 50 milioni di persone. Si tratta del 10 per cento della popolazione dell’Unione. Già nelle ultime elezioni abbiamo perso quattro minoranze. E’ deplorevole che vasti gruppi siano sistematicamente esclusi dal processo decisionale dell’Unione. Se ciò dovesse accadere, non dovremo attenderci il sostegno automatico di tali persone per la struttura europea futura. La questione deve essere esaminata seriamente nell’ambito della revisione del Trattato fondamentale dell’Unione. L’Unione non deve creare cittadini di seconda classe.</p>
    </intervention>
    <intervention id="3-062" speaker_id="28163" name="Camiel EURLINGS" is_mep="True" mode="spoken" nationality="Netherlands" birth_date="16-09-1973" birth_place="Valkenburg-Houthem" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, anch’io desidero esprimere i miei più sinceri complimenti ai due relatori, onorevoli Elmar Brok e Alexander Stubb, per l’ottimo lavoro svolto. L’allargamento, come molti hanno affermato prima di me, è uno dei maggiori successi dell’Europa. Se alcuni pensano che ciò sia ovvio, è sufficiente ricordare Aliaksandr Milinkievitch, intervenuto ieri in Aula, che è stato incarcerato più volte. L’ultima volta che è stato qui, suo figlio era in carcere, come altre centinaia di persone, solo per aver lottato per la libertà. Le cose sarebbero potute andare in modo molto diverso nell’Europa orientale, e le riforme democratiche di tutti i paesi che hanno aderito in un periodo così breve sono un’impresa eccezionale della quale l’Europa dovrebbe essere molto fiera.</p>
      <p sl="nl">Tuttavia, per conservare il sostegno a favore di questo efficace allargamento, è necessario garantire il giusto equilibrio in alcuni ambiti. La situazione si può paragonare a una casa. Se si continuano ad aggiungere stanze da letto al primo e al secondo piano, si devono rafforzare le fondamenta, e per questo è importante che il Parlamento si esprima in modo chiaro ed energico a favore dell’introduzione di un nuovo trattato prima del prossimo allargamento. Questo non riguarda tanto i nuovi membri quanto noi stessi. Anziché indulgere al compiacimento, dobbiamo fare ciò che va fatto.</p>
      <p sl="nl">E’ stato detto molto sulla capacità di integrazione. E’ davvero positivo che il concetto sia stato introdotto, anche se adesso occorre approfondirlo a livello istituzionale, finanziario e di trattato. Tuttavia, dal momento che la capacità di integrazione comporta anche il sostegno pubblico, dobbiamo spiegare ai cittadini che l’allargamento è positivo, possiamo imporre determinate condizioni ai paesi candidati e dobbiamo tentare, tramite riforme convincenti, di conservare il sostegno dei cittadini europei per questo processo.</p>
      <p sl="nl">Infine, per quanto riguarda la Turchia, era necessaria una sanzione chiara, perché le condizioni fissate devono essere soddisfatte. Il Consiglio ha trasmesso un nuovo chiaro segnale, sono stati introdotti momenti di valutazione e le regole per la Turchia sono state in certa misura inasprite; al tempo stesso, si fanno pressioni affinché noi stessi adottiamo soluzioni nell’interesse dei ciprioti del nord. Vorrei ribadire con fermezza che sosteniamo i riformatori in Turchia. Ci auguriamo che il prossimo anno si compiano progressi riguardo a Cipro e soprattutto che potremo di nuovo concentrare l’attenzione sulle riforme necessarie in Turchia. Esorto i riformatori a compiere progressi in materia di libertà di espressione e libertà di religione, in modo che il prossimo anno questo relatore possa esprimere un parere più positivo rispetto all’anno scorso.</p>
    </intervention>
    <intervention id="3-063" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, vorrei fare quattro osservazioni.</p>
      <p sl="el">In primo luogo, vi è il mito – perché di un mito si tratta – che l’allargamento e l’approfondimento siano condizioni conflittuali. In realtà, sin dall’inizio degli anni ’80 è stato l’allargamento a imporre un maggiore approfondimento: Fondi strutturali, UEM e maggiore cooperazione per la lotta alla criminalità organizzata, l’immigrazione e la pace nel mondo. Questo è il motivo per cui deve proseguire.</p>
      <p sl="el">La seconda osservazione ovviamente riguarda i Balcani occidentali. Sono lieto che il processo di integrazione di quei paesi non sia messo in discussione, né dovrà esserlo.</p>
      <p sl="el">In terzo luogo, la saga della “capacità di assorbimento” o “capacità di integrazione”, con cui intendiamo la capacità di accogliere nuovi paesi. Si tratta di un obbligo dell’Europa. Il suo obbligo. Proprio come i criteri di Copenaghen sono un obbligo per gli altri paesi. Non siamo giornalisti o esperti di statistica che verificano se questa capacità esista o meno. Dobbiamo crearla, proprio per permettere ulteriori allargamenti.</p>
      <p sl="el">La quarta osservazione riguarda la Turchia. E’ un vero peccato aver dovuto assistere ai mercanteggiamenti degli ultimi giorni. La Commissione parla di “rigorosa applicazione della condizionalità”, cioè di requisiti essenziali chiari, ma nel caso della Turchia trasmette un messaggio ambiguo. Non esercita pressioni dirette sulla Turchia perché rispetti il suo obbligo derivante dal protocollo, non esercita pressioni perché riconosca uno dei 25 Stati membri, Cipro; mercanteggia sull’apertura di uno, due o tre porti, ignorando totalmente la causa del problema, cioè un’occupazione militare che infrange tutti i valori europei che affermiamo di voler rafforzare ai fini dell’allargamento.</p>
      <p sl="el">Esorto con vigore la Commissione a concentrare i suoi sforzi sugli aspetti fondamentali, con un calendario e con richieste precise alla Turchia, nell’interesse della Turchia stessa e dei democratici di quel paese.</p>
    </intervention>
    <intervention id="3-064" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">Gli allargamenti, sia l’ultimo sia quelli precedenti, hanno rafforzato l’Unione, stimolato la sua crescita economica e aumentato la sua influenza nel mondo. Di conseguenza, dobbiamo confermare il nostro impegno di espandere ulteriormente l’Unione europea, in quanto si tratta di un’opportunità storica e della responsabilità di creare un’Europa unita e prospera.</p>
      <p sl="lt">Tuttavia, l’allargamento deve andare di pari passo con l’approfondimento dell’Unione, con l’adattamento delle sue Istituzioni perché continuino a funzionare con l’ingresso di nuovi membri. Da quest’anno, le strutture dell’Unione contano 27 Stati membri. Perché l’Europa possa espandersi e funzionare in modo efficace, dobbiamo svolgere alcuni compiti urgenti.</p>
      <p sl="lt">Primo, dobbiamo rafforzare il sostegno pubblico all’allargamento, e a tal fine dobbiamo illustrare con chiarezza i vantaggi dell’allargamento europeo, i suoi effetti positivi, i benefici economici e le responsabilità storiche.</p>
      <p sl="lt">Secondo, dobbiamo rivedere il piano finanziario, compreso il sistema finanziario, e adattarlo alle nuove esigenze di un’Unione allargata.</p>
      <p sl="lt">Terzo, dobbiamo introdurre i necessari miglioramenti e cambiamenti istituzionali.</p>
      <p sl="lt">E’ quindi importantissimo che i paesi che eserciteranno la Presidenza dell’Unione fino al 2008 adottino iniziative per trasformare in realtà il consenso sulla Costituzione.</p>
      <p sl="lt">Infine, vorrei rilevare che, guardando al futuro, è essenziale rinvigorire la politica europea di vicinato, che permetterebbe ai paesi partecipanti non solo di mettere a punto più rapidamente le riforme e rafforzare i legami con l’Unione europea, ma, se lo desiderano, anche di aspirare a diventarne infine membri.</p>
    </intervention>
    <intervention id="3-065" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Intervengo anche a nome dell’onorevole Pál Schmitt, presidente della delegazione presso la commissione parlamentare mista UE-Croazia, e mi congratulo con l’onorevole Brok e l’onorevole Stubb per le loro relazioni eccellenti e realistiche.</p>
      <p sl="hu">Noi ungheresi siamo lieti che le relazioni rafforzino il principio di Copenaghen, secondo cui ogni Stato che desideri aderire deve procedere verso i negoziati sulla base dei propri meriti. Di conseguenza, nel caso della Croazia, attualmente impegnata nei negoziati, possiamo dichiarare con fiducia che la accoglieremo come nuovo Stato membro in questa ondata, sulla base dei criteri di Copenaghen. Infatti, l’adesione della Croazia sostanzialmente completa la quinta ondata di allargamento dell’Unione, quella dell’Europa centrale. La Croazia è legata a questa ondata principalmente attraverso la Slovenia, l’Austria e l’Ungheria, dal suo livello di sviluppo, dalla sua cultura giuridica e istituzionale e dal suo patrimonio millenario.</p>
      <p sl="hu">Su un altro piano, la Croazia può servire come buon esempio per gli Stati che desiderano cominciare l’allargamento dell’Unione europea ai Balcani occidentali. Fortunatamente, l’adesione della Croazia, considerate le sue dimensioni e il suo sviluppo, non presenta problemi né in termini di mercato interno né in termini di bilancio. Per quanto riguarda le condizioni istituzionali per l’adesione, esse possono essere soddisfatte modificando il Trattato di Nizza, compito che, in assenza di una Costituzione, dovrà essere prima o poi affrontato ai fini dell’adesione.</p>
      <p sl="hu">Al tempo stesso, il principio dei meriti specifici e dell’ulteriore allargamento deve realmente essere esaminato con maggiore serietà, sia nei Balcani occidentali sia nell’Unione. Ciò è vero per quanto riguarda il vicino della Croazia, la Serbia, che nutre grandi speranze e la cui provincia settentrionale di Voivodina può servire da ponte proprio in ragione delle sue radici occidentali. Potrebbe continuare a svolgere questo ruolo di ponte se la Serbia decidesse di preservare la regione, invece di proseguire la sua pratica attuale di reprimere la cultura tradizionale delle popolazioni indigene dell’Unione. Se tale pratica dovesse continuare, al posto di un’Unione europea basata sui nostri valori culturali avremmo un’Unione bizantina.</p>
    </intervention>
    <intervention id="3-066" speaker_id="28168" name="Marie-Line REYNAUD" is_mep="True" mode="spoken" nationality="France" birth_date="17-07-1954" birth_place="Barbezieux" p_group="Socialist Group in the European Parliament" m_state="FR">
      <p sl="fr">Signor Presidente, vorrei innanzi tutto ringraziare l’onorevole Stubb per il suo lavoro su questo argomento molto delicato. La sua relazione ha il merito di affrontare il tema della capacità di integrazione sotto diverse angolature. Sono quindi lieta che il testo non si limiti a menzionare gli aspetti istituzionali della questione ma ponga anche l’accento su altre importanti riforme, senza le quali l’Unione non potrà accogliere nuovi membri. Penso, in particolare, alla revisione del sistema di finanziamento dell’Unione.</p>
      <p sl="fr">Sono riconoscente al relatore anche perché è riuscito a garantire la neutralità della relazione rispetto ai paesi candidati, evitando di cadere nella trappola di esprimere, in questa occasione, una posizione sull’adesione dell’uno o dell’altro Stato.</p>
      <p sl="fr">Infine, la relazione insiste, a ragione, sul ruolo maggiore che dovrà essere riconosciuto al Parlamento, non solo nel contesto del processo di adesione ma anche in vista delle future riforme istituzionali.</p>
      <p sl="fr">Vorrei tuttavia formulare una critica: in realtà, mi sembra che il relatore, forse per eccesso di zelo, abbia un po’ snaturato la relazione rispetto al suo obiettivo iniziale, elaborando un testo più sull’insieme delle riforme necessarie nell’Unione europea che sulla questione specifica della capacità di integrazione. Anziché enumerare un lungo elenco di riforme istituzionali, sarebbe stato preferibile, a mio parere, concentrarsi solo sulle riforme che costituiscono condizioni realmente essenziali per ogni nuovo allargamento.</p>
    </intervention>
    <intervention id="3-067" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, signor Commissario, il processo di allargamento dell’Unione è stato un grande successo, con il numero di Stati membri passato da 6 a 27. Siamo riusciti a veder prendere forma un’Europa totalmente nuova. Cominciare ad avere dubbi ora e parlare di “stanchezza” riguardo alla continuazione dell’allargamento sarebbe un passo nella direzione sbagliata. E’ chiaro che i criteri legati alla democrazia, ai diritti umani e a uno Stato di diritto ben funzionante devono essere soddisfatti. Abbiamo assistito anche alla straordinaria trasformazione della vecchia Europa centrale e orientale. E’ vero che l’Unione ha bisogno di nuove forme di adozione delle decisioni, ma non deve introdurre nuove condizioni per i paesi che tentano di diventare membri. Signor Commissario, personalmente considero molto inquietanti le forze all’interno dell’Unione europea che tentano di frapporre ostacoli alla futura adesione della Turchia. La nostra visione per il futuro deve essere un’Europa completa, e ciò comprende la Turchia.</p>
    </intervention>
    <intervention id="3-068" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, diversamente da uno degli oratori che mi ha preceduto, considero l’allargamento uno strumento non di politica estera ma di politica interna europea. Per questo motivo, non si deve permettere al processo di allargamento dell’Unione di violare i confini dell’Europa, con l’adesione di un grande paese come la Turchia, che non è europeo o lo è solo in parte. Se ciò dovesse accadere, l’Unione europea diventerebbe una struttura eurasiatica come il Consiglio d’Europa, con l’aggiunta di un mercato interno, e questa non può essere una prospettiva allettante per chiunque voglia un’Europa realmente efficace, che sostituisca i nostri Stati nazionali nell’esercizio di funzioni essenziali – il tipo di Europa cui aspirano i federalisti convinti come me.</p>
      <p sl="de">D’altro canto, però, non possiamo bloccare l’ingresso di paesi che sono a tutti gli effetti europei, e quindi respingo i tentativi di interpretare la relazione Brok – alcuni punti della quale sono senz’altro suscettibili di interpretazione – in modo da far apparire l’adozione del Trattato costituzionale come una condizione indispensabile per l’adesione di un paese dell’Europa centrale come la Croazia. Nelle loro recenti risoluzioni, il Partito popolare europeo, la CDU e la CSU hanno espressamente dichiarato che la Croazia costituisce un’eccezione in termini di processo di allargamento, in ragione delle sue dimensioni, della sua posizione nell’Europa centrale e della sua preparazione, e che in realtà essa avrebbe dovuto essere ammessa insieme con l’Ungheria e la Slovenia. Potrebbe essere definita un “residuo” – de facto anziché de jure – del processo di allargamento che stiamo completando, e per questo motivo mi opporrò a qualsiasi interpretazione che renda la Croazia – come ha giustamente affermato l’onorevole Horáček – un ostaggio del processo costituzionale. Certo, dobbiamo portare avanti il processo costituzionale in questo decennio; certo, abbiamo bisogno di un Trattato costituzionale per poter compiere nuovi progressi nel prossimo decennio, accogliendo nell’Unione europea Stati – come quelli dell’Europa sudorientale, tra la Croazia e la Grecia – la cui natura europea è indubbia, primo tra essi la Macedonia, che ha già lo status di paese candidato. Sono questi i paesi che hanno il diritto di diventare Stati membri a pieno titolo, ed è un diritto che difenderemo.</p>
      <a text="(Il Presidente interrompe l’oratore)"/>
    </intervention>
    <intervention id="3-069" speaker_id="1908" name="Helmut KUHNE" is_mep="True" mode="spoken" nationality="Germany" birth_date="06-09-1949" birth_place="Soest" p_group="Socialist Group in the European Parliament" m_state="DE">
      <p sl="de">Signor Presidente, vorrei fare alcune osservazioni sulla comunicazione. Anche io respingo l’idea dell’allargamento come strumento di politica estera, ma i miei motivi sono diversi da quelli dell’onorevole Posselt. Penso infatti che vi siano dei problemi, perché si possono vedere intere brigate di strateghi globali armati di buone intenzioni, carichi di strumenti di politica estera, correre in tutta Europa e anche oltre proclamando: “Preoccupati dalla minaccia di una guerra civile? Aderite all’Unione!”, e si può comprendere con grande chiarezza il motivo per cui così tanti cittadini dell’Unione dicano: “No, grazie, non sono uno strumento. Non sono qui per risolvere i problemi di politica estera. Non è questo il motivo per cui mi considero un cittadino dell’Unione; se questo è ciò che significa Unione europea, preferisco non averci nulla a che fare”.</p>
      <p sl="de">La seconda osservazione che vorrei fare sulla comunicazione è che solleva la questione di quale sia la relazione reale tra l’affermazione costante che dobbiamo adempiere gli obblighi assunti e la nostra volontà di adottare una linea rigorosa con i paesi candidati sia durante i negoziati sia durante i preparativi per la loro apertura, per far sì che quei paesi assumano impegni e li mantengano, quando, in questa discussione – e mi congratulo con l’onorevole Posselt – si apre ogni concepibile porta sul retro nella speranza di far entrare nell’Unione il candidato favorito da un partito o dall’altro, prima di adottare la Costituzione. Il cittadino comune comprende bene il messaggio che si trasmette in tal modo, quindi non vi è motivo di parlare di stanchezza nei confronti dell’allargamento con un tono di voce accusatorio.</p>
      <p sl="de">Chi pensa che si tratti solo di questioni di fatto farebbe meglio a occuparsi di questi problemi di comunicazione.</p>
    </intervention>
    <intervention id="3-070" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Accolgo con favore entrambe le relazioni, come chiara espressione della volontà politica del Parlamento europeo, che rafforza la credibilità dell’Unione europea. Le considero un’espressione della nostra responsabilità nei confronti del futuro dell’Unione europea, e anche un’espressione della nostra responsabilità comune nei confronti del progresso globale.</p>
      <p sl="sl">Non farò osservazioni specifiche sulle due relazioni, ma, in ogni caso, sono favorevole a replicarne la filosofia. Mi sembra paradossale che, da un lato, parliamo di crisi dell’Unione europea e, dall’altro, questo Natale siamo letteralmente di fronte al fatto che un gran numero di paesi, in Europa e anche al di fuori di essa, sono propensi a entrare nella famiglia europea. Non possiamo rispondere che non vi sono abbastanza sedie attorno al tavolo europeo o che abbiamo problemi a definire le regole di casa.</p>
      <p sl="sl">Sono lieto, in particolare, che la relazione dell’onorevole Brok specifichi chiaramente che le strette relazioni multilaterali non sono un’alternativa alla piena adesione, ma un’opportunità supplementare per i paesi che al momento sono ancora molto lontani dall’ottenere la piena adesione. Sostengo altresì la posizione chiara nei confronti dei paesi dell’Europa sudorientale. Vorrei che fossero tutti specificati per nome nella prossima relazione, perché nessuno di essi merita di figurare in un elenco dei paesi residui – penso che ciò sia importante per noi.</p>
      <p sl="sl">Inoltre, alla Croazia e a tutti i paesi che seguiranno i passi della Croazia, nell’ambito del cosiddetto processo di Salonicco, si dovrebbe applicare il seguente principio: non appena un paese candidato è pronto, anche l’Unione europea deve essere pronta. L’ambizione europea deve essere premiata.</p>
    </intervention>
    <intervention id="3-071" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, innanzi tutto mi congratulo con i relatori. Passando alla questione in esame, vorrei richiamare la vostra attenzione sulla questione seguente. L’Unione europea ha dimostrato di essere un progetto molto allettante e, da molti anni, attrae nuovi paesi. Per questo motivo, a mio parere, la discussione di oggi sull’opportunità che l’Unione europea debba continuare a espandersi è accademica, in quanto la risposta è fornita dal Trattato di Maastricht. L’articolo 49 del Trattato afferma chiaramente che ogni Stato europeo che rispetti i criteri politici ed economici può aderire all’Unione europea. Tali criteri sono stati definiti a Copenaghen nel 1993 e ora non dobbiamo inasprirli.</p>
      <p sl="pl">La discussione di oggi dovrebbe rispondere a una questione fondamentale, ovvero se possiamo cambiare i criteri per i futuri allargamenti, in funzione delle esigenze e delle aspettative attuali. Non penso che lo si possa fare. A mio parere, siamo vincolati al principio di mantenere la parola data, di rispettare gli accordi e all’antico principio romano pacta sunt servanda . Questo è il motivo per cui la cosiddetta capacità di assorbimento non può improvvisamente apparire come un criterio usato per bloccare l’accesso all’Unione europea ai paesi che soddisfano i criteri di Copenaghen.</p>
      <p sl="pl">Tutti gli allargamenti hanno rafforzato l’Unione e ne hanno favorito la crescita. Tuttavia, quegli allargamenti sono stati ben pianificati. Ritengo che soltanto una Costituzione europea permetterà di garantire che anche gli allargamenti futuri saranno ben pianificati.</p>
    </intervention>
    <intervention id="3-072" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, concordo con il Ministro Lehtomäki che l’allargamento deve proseguire come processo aperto, perché, a dispetto di molti moniti e timori, tutti gli allargamenti precedenti si sono rivelati un grande successo per l’Unione nel suo insieme. E’ stato e continuerà a essere un processo favorevole a tutti i soggetti coinvolti.</p>
      <p sl="en">L’onorevole Stubb ha ragione a ricordarci che ogni nuovo allargamento ha imposto all’Unione, in modo assolutamente positivo, di approfondire la sua preparazione interna tramite nuove riforme. Il messaggio di oggi è che la base di Nizza non è più sufficiente per un nuovo allargamento. Non vi sono alternative, se non l’adozione del Trattato costituzionale e la sua applicazione pratica.</p>
      <p sl="en">Tuttavia, la capacità di integrazione non deve essere considerata come un criterio aggiuntivo per i nuovi candidati. Deve essere considerata come un impegno interno a compiere il massimo sforzo per ottenere la necessaria nuova qualità della nostra coesione. L’Unione non deve trasmettere il messaggio sbagliato che chiuderemo la porta ai nuovi candidati. Ogni nazione europea ha diritto di aderire all’Unione e ha diritto di essere trattata non come un ospite ma come un potenziale e gradito membro di questa famiglia che continua a crescere. Dobbiamo quindi mostrare la massima apertura verso le nazioni interessate, compreso il paese natale di Aliaksandr Milinkievitch.</p>
      <p sl="en">Infine, l’allargamento non riguarda solo i bilanci e le Istituzioni. Esiste un vasto sottofondo di opinioni, timori e pregiudizi popolari. E’ la psicologia popolare in cui è inciampato il Trattato costituzionale. Dobbiamo quindi affrontare apertamente queste esigenze e questi timori, incoraggiando un dibattito franco e amichevole tra vecchi e nuovi Stati membri sulle nostre diverse esperienze storiche e culturali. La mia esperienza è che questi timori e pregiudizi in realtà sono molto simili e in gran parte si rivelano infondati. Esiste un’enorme riserva di sostegno popolare per il Trattato costituzionale.</p>
    </intervention>
    <intervention id="3-073" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">Signor Presidente, alla fine non c’è stato alcuno scontro! Il governo di Cipro ha accettato con i suoi partner il cosiddetto “ritardo” del treno turco. Non prendiamoci in giro. In ogni caso, non è necessario aprire la maggioranza dei capitoli sospesi, in quanto ci vorranno alcuni anni per raccogliere i parametri e chiudere un capitolo è una formalità, non ha alcun significato una volta completato tutto l’altro lavoro.</p>
      <p sl="en">Quanto alle revisioni, esse si svolgono comunque ogni anno. Spesso si è dato troppo rilievo a Cipro quale motivo dello scontro. Ora è essenzialmente stato tolto di mezzo. L’Unione europea è libera di guardare in faccia la realtà. La Turchia ha ignorato e dichiara tuttora che ignorerà i suoi obblighi derivanti dall’accordo sull’Unione doganale, obblighi che esistevano ben prima della questione del cosiddetto isolamento dei ciprioti turchi.</p>
      <p sl="en">Abbiamo ora di fronte i problemi reali: la libertà di espressione, la libertà delle minoranze religiose, la situazione dei diritti umani nella Turchia meridionale, la condizione femminile, le questioni legate alla corruzione, l’ingerenza del potere militare negli affari di governo e giudiziari. Solo due giorni fa, il generale Buyukanit ha ammonito il governo Erdogan per non aver chiesto il suo permesso per quella che alla fine si è rivelata un’apertura condizionata di un porto alle imbarcazioni cipriote.</p>
      <p sl="en">Alcuni dicono che non dovremmo guardare la Turchia così come è oggi, ma pensare a come sarà tra 15 anni! La Turchia ci ha dato un’idea della sua volontà di diventare una vera democrazia europea. Sa come farla franca!</p>
    </intervention>
    <intervention id="3-074" speaker_id="28547" name="Ioannis VARVITSIOTIS" is_mep="True" mode="spoken" nationality="Greece" birth_date="02-08-1933" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, onorevoli colleghi, condivido pienamente le preoccupazioni di numerosi cittadini europei che desiderano che si risolvano i problemi istituzionali prima di procedere a un nuovo allargamento.</p>
      <p sl="el">E’ irragionevole pretendere che un’Unione a 27 possa funzionare in modo soddisfacente con le regole che si applicavano quando gli Stati membri dell’Unione erano 9, 10 o 15. Purtroppo, il Trattato costituzionale, che conteneva molti elementi positivi, è stato respinto da due nazioni. D’allora, la questione è congelata. Sono lieto che il Cancelliere Merkel abbia espresso l’intenzione di presentare proposte sulla procedura e sui tempi per risolvere il problema.</p>
      <p sl="el">Ritengo tuttavia che, in questa fase, si debba mirare a risolvere un numero limitato di questioni, che sono nondimeno importanti per il regolare funzionamento dell’Unione, come la creazione della figura di ministro degli Affari esteri e di Presidente dell’Unione, la riduzione del numero di Commissari, l’aumento delle responsabilità del Parlamento europeo, la riduzione al minimo del requisito dell’unanimità nel sistema di adozione delle decisioni in seno al Consiglio, la personalità giuridica dell’Unione europea, la soppressione della struttura a tre pilastri e il potenziamento della politica di cooperazione rafforzata tra gli Stati membri e ovunque essa sia considerata necessaria per un funzionamento efficiente.</p>
      <p sl="el">Mi chiedo tuttavia quanti Stati membri, vecchi e nuovi, supereranno i loro sofismi interni e si porranno come obiettivo sovrano il funzionamento regolare e l’efficienza dell’Europa a 27 Stati membri. In ogni caso, per concludere, ritengo che, se non rendiamo l’Unione operativa, non abbia alcun senso discutere di futuri allargamenti.</p>
    </intervention>
    <intervention id="3-075" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signor Presidente, chiunque abbia la fortuna di essere cittadino dell’Unione europea commetterebbe un peccato mortale proponendo di negare questa opportunità ad altri che vogliono coglierla. L’idea di limitare l’allargamento è ridicola. E’ come porre limiti alla libertà o alla democrazia.</p>
      <p sl="pl">La discussione di oggi ha dimostrato che in larga misura esaminiamo la capacità di integrazione e gli effetti dell’allargamento dal punto di vista della situazione interna dell’Unione europea. Parliamo della necessità di riforme radicali, e giustamente, perché non possiamo permetterci di essere deboli se vogliamo avere successo. Le riforme sono necessarie, ma devono far seguito a una diagnosi della situazione e a un programma di miglioramenti ben ponderato.</p>
      <p sl="pl">Ritengo che sarebbe una buona idea ristrutturare internamente il lavoro della Commissione europea. Se oggi abbiamo 27 Commissari che decidono il campo delle loro competenze, forse sarebbe ragionevole nominare due o tre Commissari responsabili di analizzare la situazione nell’Unione europea e preparare il programma di riforma in modo da garantire che saremo in grado di procedere a nuovi allargamenti.</p>
      <p sl="pl">Tuttavia, non possiamo considerare questa capacità solo dal punto di vista interno. Dobbiamo ricordare ciò che i cittadini dei paesi che aspirano a unirsi a noi pensano dell’Unione europea e della potenziale adesione all’Unione europea. La mia personale esperienza di lavoro nelle delegazioni con i paesi del Caucaso meridionale, oltre che con la Moldavia e l’Ucraina, dimostra che i comuni cittadini di quei paesi non pensano di ottenere l’adesione immediata, ma vogliono essere certi che la porta non sia chiusa. Sono disposti ad aspettare 20 o persino 30 anni per avere la possibilità di unirsi a noi. E’ un’opportunità che non possiamo negare loro.</p>
      <p sl="pl">La politica di informazione dell’Unione dovrebbe descrivere chiaramente che cos’è l’Unione, quali sono i suoi obiettivi e che cosa significa essere membro dell’Unione europea. Non dobbiamo dimenticarlo.</p>
    </intervention>
    <intervention id="3-076" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, le successive, regolari ondate di allargamento sono un magnifico risultato dell’Unione. La quinta ondata, che due anni fa ha allargato l’Unione a 25 Stati membri, di fatto è stata un grande successo, nonostante i moniti che l’Unione rischiava la paralisi senza la Costituzione e i paesi come il mio avrebbero subito flussi immigratori insostenibili, compresa la popolazione rom .</p>
      <p sl="en">Purtroppo, la relazione Brok tenta di collegare ancora una volta l’allargamento alla necessità assoluta di una Costituzione per l’Unione, mentre i conservatori britannici, che rappresento, sostengono che questo non è vero e che ciò di cui abbiamo veramente bisogno sono adeguamenti del Trattato, tramite una modifica del Trattato di Nizza che rifletta il nuovo assetto dei voti in seno al Consiglio, il numero di parlamentari europei e di Commissari, in conseguenza della prevista adesione, relativamente indolore, della Croazia tra un paio di anni.</p>
      <p sl="en">Sono del parere che ora si debba esaminare seriamente anche la Commissione, che è sbilanciata. Tuttavia, ritengo che non si debba prevedere una rotazione dei Commissari assolutamente identica tra tutti gli Stati membri, ma trovare una formula matematica che permetta di preservare la presenza, almeno semipermanente, dei Commissari dei grandi Stati membri – so però che tale questione è controversa.</p>
      <p sl="en">I nuovi Stati membri, in generale, sono più filoatlantici: credono in mercati più liberi e in tassi competitivi di bassa imposizione fiscale, un orientamento che apprezzo. Sono certo che anche l’adesione della Romania e della Bulgaria il 1° gennaio 2007 si rivelerà un grande successo.</p>
      <p sl="en">In veste di relatore, ritengo che la politica europea di vicinato debba essere suddivisa in una dimensione meridionale euromediterranea, tramite il processo di Barcellona, e in un nuovo concetto orientale di comunità UE-Mar Nero, fondata sul libero scambio e sulla facilitazione dei visti, per rafforzare i nostri legami con paesi europei come l’Ucraina, la Moldavia e le tre Repubbliche del Caucaso. Invito gli Stati membri a informare la Moldavia e l’Ucraina che nel lungo periodo hanno diritto, a mio parere allo stesso modo di tutti i paesi dei Balcani occidentali, di diventare candidati potenziali all’adesione all’Unione.</p>
    </intervention>
    <intervention id="3-077" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, la visione di un’Europa unita e in pace, come sappiamo, è nata dalle rovine poco dopo la fine della Seconda guerra mondiale, e d’allora continua a trasformarsi e svilupparsi. Così come l’espansione precipitosa di una grande impresa può esercitare pressioni intollerabili sulla sua forza lavoro, l’Unione e i suoi cittadini si sono separati, e non credo che l’accettazione perduta sarà riacquistata tramite campagne di relazioni pubbliche, in quanto conta molto di più risolvere i problemi esistenti, come l’occupazione, la globalizzazione, il terrorismo, la criminalità e i profughi. Anche le preoccupazioni in merito alla capacità di integrazione dell’Unione mi sembrano solo un nuovo sedativo per distrarre le persone dalla delusione già diffusa nei riguardi dell’allargamento.</p>
      <p sl="de">Finora abbiamo insistito solo sulla necessità che i paesi candidati soddisfino i criteri di Copenaghen e abbiamo trattato la questione della capacità dell’Unione stessa di realizzare gli obiettivi di coesione e di integrazione come se fosse irrilevante. Per combattere la sensazione di trattare una questione incomprensibile e illimitata, non solo dobbiamo imporre limiti geografici, ma anche stabilire in modo chiaro fino a che punto l’Unione sia in grado di gestire le differenze sociali e culturali. Ritengo che la politica di immigrazione incontrollata seguita negli ultimi anni faccia sì che le persone con cui abbiamo a che fare siano molto più numerose di quelle che abbiamo la possibilità di integrare.</p>
    </intervention>
    <intervention id="3-078" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli deputati, innanzi tutto vorrei ringraziare tutti per questa discussione costruttiva, varia e di vasta portata. Anche se sembra che esistano alcuni disaccordi, si può individuare un atteggiamento comune molto forte in seno al Parlamento. E’ chiaro che, perché l’allargamento abbia successo, dobbiamo assicurare che l’Unione si sviluppi internamente e rimanga in grado di funzionare in tutte le situazioni. Questo è un elemento chiave della capacità di integrazione e, come è stato affermato nel corso della discussione, l’Unione europea deve svolgere i propri compiti. Per quanto riguarda i processi di allargamento e i negoziati in corso, dobbiamo ricordare che i compiti non sono stati svolti nemmeno per quanto riguarda gli ultimi processi.</p>
      <p sl="fi">Lunedì il Consiglio ha raggiunto il consenso politico sull’obiettivo di migliorare lo sviluppo economico della parte settentrionale di Cipro il più rapidamente possibile, soprattutto alla luce delle decisioni adottate nell’aprile 2004. L’altro aspetto dell’allargamento e l’altra parte responsabile sono ovviamente i paesi candidati e quelli interessati ad aderire all’Unione europea, ed essi devono soddisfare i criteri di adesione. La misura in cui lo fanno deve essere giudicata in modo molto oggettivo e, se necessario, anche critico, e naturalmente abbiamo piena fiducia nella competenza della Commissione, nella sua volontà e nella sua capacità di svolgere queste valutazioni. Di sicuro è un buon metodo da seguire per aumentare le prospettive di adesione sulla base dei progressi compiuti, anziché permettere che le date concordate a priori definiscano quando l’adesione debba essere completata.</p>
      <p sl="fi">Nel corso della discussione si è parlato molto del Trattato costituzionale e del suo futuro. Condividiamo tutti il parere che la Costituzione contenga numerosi elementi importanti per migliorare la capacità di integrazione dell’Unione. Nondimeno, dobbiamo ricordare che il Trattato costituzionale, o la riforma dell’Unione, non è necessario per l’allargamento: è necessario per migliorare l’attuale situazione dell’Unione e la sua capacità di funzionare.</p>
      <p sl="fi">E’ importante ricordare anche che non possiamo affidare la capacità di funzionare dell’Unione unicamente al Trattato costituzionale. I Trattati, dopo tutto, sono solo strumenti per attuare la politica dell’Unione europea. Senza la volontà politica e l’impegno nei confronti del progetto comune europeo, nemmeno i migliori trattati possono dare i risultati desiderati. In altre parole, abbiamo soprattutto bisogno di un impegno e della volontà di accettare un processo comune, e se la volontà esiste, sarà senza dubbio possibile riformare i Trattati.</p>
      <p sl="fi">La politica di vicinato per certi versi è legata all’allargamento dell’Unione, ma si tratta di una politica importante di per sé e quindi non può essere considerata come una sostituzione dell’allargamento. E’ ovvio che almeno i paesi interessati ad aderire all’Unione non accetteranno una politica di vicinato come compensazione o sostituzione della prospettiva dell’adesione all’Unione.</p>
      <p sl="fi">Signor Presidente, onorevoli deputati, oggi pomeriggio parleremo del Consiglio europeo di questa settimana e del suo ordine del giorno, e sono certa che avremo modo di tornare anche sugli argomenti trattati stamattina.</p>
    </intervention>
    <intervention id="3-079" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . – Signor Presidente, vi ringrazio per questa discussione molto concreta e responsabile, di grande importanza per il futuro dell’Europa. E’ una discussione molto incoraggiante. Forse ricorderete che nella mia introduzione ho affermato che in Europa vi sono due discorsi che spesso non si incontrano: uno dà risalto all’importanza strategica dell’allargamento e l’altro dà risalto solo alla nostra capacità di integrazione.</p>
      <p sl="en">Questa discussione è incoraggiante, perché se siete riusciti a elaborare una posizione comune a partire dalle prime proposte dei gemelli – che non sono esattamente identici in termini di strategia di allargamento – il Consiglio europeo dovrebbe sicuramente essere in grado di trovare un consenso rinnovato sull’allargamento, che tenga conto sia del valore strategico dell’allargamento sia della nostra capacità di integrare nuovi membri.</p>
      <p sl="en">Sono state fatte osservazioni sulla politica europea di vicinato. In realtà, nella relazione della Commissione dell’8 novembre si afferma che non tutti i paesi europei sono impegnati nel processo di allargamento. Infatti, l’Unione europea ha instaurato una grande varietà di relazioni con altri paesi europei. Abbiamo una struttura completa di accordi bilaterali con la Svizzera, abbiamo lo Spazio economico europeo, che è un accordo di integrazione economica di vastissima portata, e abbiamo la politica europea di vicinato.</p>
      <p sl="en">Riguardo a quest’ultima, la Commissione ritiene che la nostra recente comunicazione sul rafforzamento della politica europea di vicinato risponda ampiamente alle attese del Parlamento. Si tratta di una politica distinta, ma parallela al processo di allargamento dell’Unione. Al tempo stesso, tale politica non impedisce il futuro sviluppo delle relazioni tra questi paesi e l’Unione europea, in conformità delle disposizioni del Trattato.</p>
      <p sl="en">Sono state avanzate proposte per aggiungere ai criteri di Copenaghen criteri culturali. Posso dirvi che la Commissione non è favorevole a questa proposta.</p>
      <p sl="en">Concludo facendo riferimento ad alcune riflessioni del sociologo e filosofo Ulrich Beck, riportare ieri da Le Monde , sulla recente visita del Papa in Turchia. Abbiamo qui un sociologo stimato che interpreta le azioni di un leader spirituale stimato.</p>
      <p sl="fr">Signor Presidente, continuo in francese e cito: “Il miracolo dell’Europa è che ha imparato dalla sua storia. E’ questa l’anima dell’Europa: l’aver trasformato i nemici in vicini. Questo può essere il motivo per cui il Papa, che ha riconosciuto l’importanza storica universale di un ravvicinamento tra cristiani e musulmani, sostiene la futura adesione all’Unione europea e di conseguenza l’europeizzazione della Turchia”.</p>
      <p sl="fr">Onorevoli deputati, sono sagge parole su cui merita riflettere durante il periodo natalizio e nell’anno nuovo.</p>
      <a text="(Applausi)"/>
    </intervention>
    <intervention id="3-081" speaker_id="1983" is_mep="True" mode="spoken" role="Presidente" name="Pierre MOSCOVICI" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="unknown">La ringrazio, signor Commissario, per la conclusione in francese. Per il resto, ciascuno giudicherà il contenuto della proposta, che da parte mia considero interessante.</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.00.</p>
      <a text="(La seduta, sospesa alle 11.55 in attesa del turno di votazioni, riprende alle 12.05)"/>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-083" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="en">In seguito alla conferma dell’impegno a favore della piena attuazione dell’agenda di Salonicco e dell’intenzione di onorare gli impegni assunti nei confronti dei paesi candidati e candidati potenziali per quanto riguarda i futuri allargamenti, dobbiamo ancora assicurare che l’Unione sia in grado di funzionare.</p>
      <p sl="en">Integrando nuovi Stati membri, l’Unione deve affrontare le conseguenti sfide politiche, finanziarie e istituzionali che tale integrazione comporta. Il Trattato di Nizza non costituisce una base adeguata per ulteriori allargamenti, mentre la Costituzione offre soluzioni per la maggioranza delle riforme necessarie e costituisce un’espressione concreta della relazione tra approfondimento e allargamento. Per questo motivo, è necessario risolvere la questione costituzionale prima dell’elezione del Parlamento nel 2009. Le riforme devono essere introdotte prima di procedere a un nuovo allargamento. Il processo di allargamento diffonde la democrazia e la prosperità in tutto il continente europeo e al di là di esso. Abbiamo quindi una responsabilità nei confronti del nostro vicinato, in particolare nei confronti dei paesi candidati e candidati potenziali. Infine, per quanto riguarda la questione della “capacità di assorbimento” dell’Unione, condividiamo il parere del relatore, che preferisce il concetto positivo di “capacità di integrazione”.</p>
    </intervention>
  </section>
  <section id="creitem5" title="5. Composizione dei gruppi politici: vedasi processo verbale"/>
  <section id="creitem6" title="6. Ordine del giorno: vedasi processo verbale">
    <intervention id="3-086" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Devo comunicarvi che, alla fine, la relazione dell’onorevole Leinen sulla modifica degli articoli 15 e 182, paragrafo 1, del Regolamento del Parlamento: Elezione dei Questori e Uffici di presidenza delle commissioni, iscritta al turno di votazioni di domani, giovedì, non è stata approvata dalla commissione per gli affari costituzionali conformemente all’articolo 131 del Regolamento. Di conseguenza, la relativa discussione sarà iscritta come ultimo punto all’ordine del giorno della seduta odierna.</p>
    </intervention>
    <intervention id="3-087" speaker_id="4422" name="Renato BRUNETTA" is_mep="True" mode="spoken" nationality="Italy" birth_date="26-05-1950" birth_place="Venezia" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, capisco le esigenze di sicurezza, però non posso non denunciare l’atteggiamento scortese e francamente anche violento con cui alcuni agenti di sicurezza hanno intercettato e bloccato noi parlamentari davanti alla sede della plenaria.</p>
      <p sl="it">Questo è sinceramente inaccettabile. Capisco le ragioni di sicurezza, però ritengo che ci debba essere correttezza e rispetto dei rispettivi ruoli.</p>
    </intervention>
    <intervention id="3-088" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Il Segretario generale mi informa che abbiamo qualche problema con alcuni ausiliari alle prese con una controversia emersa di recente. Gli agenti di sicurezza stanno cercando di garantire il normale svolgimento dei lavori, ma abbiamo qualche difficoltà a causa del comportamento di alcuni agenti contrattuali, interessati da disposizioni settoriali.</p>
    </intervention>
    <intervention id="3-089" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signor Presidente, ieri è stata una grande occasione per il Parlamento europeo. Per noi è stato un giorno molto importante, perché è stato assegnato il Premio Sacharov ad Aliaksandr Milinkievitch.</p>
      <p sl="pl">Vorrei comunicarvi che, quando Aliaksandr Milinkievitch ha iniziato il proprio intervento in quest’Aula, le riprese televisive all’interno degli edifici del Parlamento europeo sono state interrotte, e anche al sistema di trasmissione su Internet è toccata la stessa sorte. In Bielorussia era possibile seguire il discorso solo tramite Internet . Di conseguenza, non è stato possibile ascoltare l’intervento e, pertanto, i cittadini bielorussi non hanno avuto notizia di quanto avvenuto in quest’Aula ieri sera.</p>
      <p sl="pl">Chiedo al Presidente di fare luce sull’accaduto e di informare l’Assemblea in merito all’esito delle sue indagini.</p>
      <a text="(Applausi)"/>
    </intervention>
    <intervention id="3-090" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Zwiefka, era mia intenzione dare la parola all’onorevole Florenz. La questione da lei sollevata è una mozione di procedura che esula dalla seduta odierna.</p>
      <a text="(Proteste)"/>
      <p sl="unknown">Tuttavia, si tratta di un argomento importante e posso comunicarle che il problema al quale fa riferimento dipende a sua volta da alterazioni nel funzionamento dei servizi causate dalla conflittualità lavorativa venutasi a creare con alcuni ausiliari di seduta. Questo problema si è manifestato nella maniera descritta dal precedente oratore. La trasmissione è ripresa non appena è stato possibile e, durante la conferenza stampa, ho avuto occasione di spiegare l’accaduto ai mezzi di comunicazione, che avevano espresso la sua stessa preoccupazione.</p>
    </intervention>
  </section>
  <section id="creitem7" title="7. Comunicazione del Presidente">
    <intervention id="3-092" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Sento il dovere di esprimere, a titolo personale e, credo, a nome dell’intero Parlamento, la mia preoccupazione per la conferenza sull’Olocausto tenutasi a Teheran l’11 e 12 dicembre.</p>
      <a text="(Vivi applausi)"/>
      <p sl="unknown">A nome della plenaria del Parlamento europeo esorto il governo iraniano a prendere tutte le misure del caso per evitare qualsiasi atto di antisemitismo, razzismo, xenofobia, discriminazione o negazione dei fatti storici e delle loro vittime.</p>
      <a text="(Applausi)"/>
    </intervention>
  </section>
  <section id="creitem8" title="8. Turno di votazioni">
    <intervention id="3-094" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulla votazione: cfr. Processo verbale)"/>
    </intervention>
  </section>
  <section id="creitem9" title="8.1. Agenzia europea per le sostanze chimiche (REACH) (votazione)">
    <intervention id="3-097" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Signor Presidente, alla luce dell’importanza delle votazioni che seguiranno e della portata di REACH – al quale, infatti, negli ultimi cinque anni sono stati apportati 5 000 emendamenti, di cui nel documento attuale sono stati ripresi 1 000 – vorrei formulare solo due brevi osservazioni.</p>
      <p sl="de">In primo luogo, desidero rivolgere i miei più sentiti ringraziamenti al relatore, onorevole Sacconi, e ai relatori ombra per il loro lavoro, che è stato molto impegnativo e che hanno svolto egregiamente. Li ringrazio quindi di cuore per questo.</p>
      <a text="(Applausi)"/>
      <p sl="de">Da questa considerazione, signor Presidente, passo subito al mio secondo punto, che consiste semplicemente nel chiedere qual è stato l’esito del trilogo. Abbiamo tenuto cinque incontri con la Presidenza finlandese del Consiglio; non sempre le riunioni sono state del tutto lineari e una volta sono state brevemente interrotte. Il risultato che ne è scaturito è oggi dinanzi a voi, nella forma dell’emendamento n. 191, che è il fulcro della questione su cui verte la votazione odierna e che vi esorto ad approvare per preservare il compromesso che l’Assemblea si è tanto impegnata a raggiungere. Ai colleghi del gruppo Verde/Alleanza libera europea comunico che gli altri emendamenti decadranno oppure non dovranno poter pregiudicare questo importante e prezioso compromesso.</p>
    </intervention>
    <intervention id="3-098" speaker_id="4425" name="Guido SACCONI" is_mep="True" mode="spoken" role="relatore" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, vorrei innanzitutto chiarire che sono seduto a questo scanno non perché ci sia stato un “colpo di palazzo” nel gruppo socialista ma per ragioni logistiche, per poter dare meglio le indicazioni di voto.</p>
      <p sl="it">Il Presidente Florenz ha già detto l’essenziale per quanto riguarda i contenuti e la difficoltà del risultato che abbiamo raggiunto nell’accordo con la presidenza finlandese. A me corre ora l’obbligo di dire che questo risultato è come un affresco collettivo: molti vi hanno concorso, ricordo che sono state impegnate dieci commissioni parlamentari. In particolare ci sono state due commissioni che hanno cooperato più strettamente con la commissione per l’ambiente. A tale proposito ringrazio la sig.ra Ek e il sig. Nassauer, relatori di queste due commissioni. Ringrazio poi tutti i relatori ombra della commissione per l’ambiente, la sig.ra Oomen-Ruijten, il sig. Chris Davies, Carl Schlyter e Caroline Lucas, Jens Holm, Johannes Blokland, Alessandro Foglietta e i segretariati delle commissioni e dei gruppi politici.</p>
      <p sl="it">Abbiamo incrociato cinque presidenze, in particolare è stato decisivo il ruolo svolto nella prima lettura dalla presidenza britannica e, ora, da quella finlandese. Abbiamo anche conosciuto più Commissari, perché REACH è stato lanciato nella precedente legislatura. Responsabili allora erano il sig. Liikanen e la sig.ra Wallström ed ora il sig. Verheugen e il sig. Dimas.</p>
      <p sl="it">Abbiamo dunque visto molte cose, abbiamo avuto tante opportunità di confronto e abbiamo distillato questo lavoro nella conclusione di oggi. Non ho il minimo dubbio che il senso di responsabilità di questo Parlamento confermerà tale scelta, rendendo finalmente possibile un messaggio forte ai cittadini europei: dal 1° giugno dell’anno prossimo REACH comincerà a camminare.</p>
      <p sl="it">Qualcuno potrà giudicare che non sia risultato un grandissimo prodotto, ma intanto comincerà a funzionare e sono sicuro che produrrà dei risultati molto importanti per la sicurezza dei cittadini, per la salute, per l’ambiente ma anche per la competitività del sistema industriale europeo.</p>
      <a text="(Applausi)"/>
    </intervention>
    <intervention id="3-100" speaker_id="4425" name="Guido SACCONI" is_mep="True" mode="spoken" role="relatore" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, dopo questo ottimo risultato, di cui ringrazio l’Aula, seguono ora una serie di emendamenti non coperti dal compromesso.</p>
      <p sl="it">Sarei d’accordo con molti degli emendamenti, ma è del tutto evidente che votarli, adottarli, significherebbe imporre una procedura di conciliazione per degli aspetti marginali, il che sarebbe davvero sbagliato, per rinviare l’applicazione del regolamento.</p>
      <a text="(Applausi)"/>
    </intervention>
    <intervention id="3-101" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, per regolamento vorrei far notare all’Aula che, nel rispetto di questa discussione, sono stati fatti due interventi in cui venivano date delle indicazioni di voto durante la votazione.</p>
      <p sl="it">Per cortesia, è un momento delicato, e devono essere rispettate anche le posizioni di chi, per esempio, voterà a favore degli emendamenti.</p>
      <a text="(Applausi)"/>
    </intervention>
    <intervention id="3-103" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Signor Presidente, il relatore ha affermato che, se questi emendamenti saranno adottati, si ricorrerà alla conciliazione. Tuttavia, non possiamo darlo per certo. Se approveremo gli emendamenti, il Consiglio potrebbe benissimo accettarli, ma non potremo saperlo finché il Coreper non avrà preso una decisione. Tra l’adozione degli emendamenti e la conciliazione, quindi, non esiste alcun collegamento automatico.</p>
      <a text="(Applausi)"/>
    </intervention>
    <intervention id="3-105" speaker_id="4425" name="Guido SACCONI" is_mep="True" mode="spoken" role="relatore" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, vorrei solo ribadire i ringraziamenti fatti prima.</p>
      <p sl="it">Mi sembra che oggi, in questa sede, su un tema molto sensibile per i cittadini e le imprese – come si dice in italiano – “l’Europa batte un colpo”.</p>
      <a text="(Applausi)"/>
    </intervention>
  </section>
  <section id="creitem10" title="8.2. Modifica della direttiva 67/548/CEE sulle sostanze pericolose (REACH) (votazione)"/>
  <section id="creitem11" title="8.3. Inclusione del bulgaro e del rumeno tra le lingue processuali della Corte di giustizia delle Comunità europee (votazione)"/>
  <section id="creitem12" title="8.4. Inclusione del bulgaro e del rumeno tra le lingue processuali del Tribunale di primo grado delle Comunità europee (votazione)"/>
  <section id="creitem13" title="8.5. Anno europeo del dialogo interculturale (2008) (votazione)"/>
  <section id="creitem14" title="8.6. Regolamento finanziario applicabile al bilancio generale delle Comunità europee (votazione)"/>
  <section id="creitem15" title="8.7. Progetto di bilancio rettificativo n. 6/2006 (votazione)"/>
  <section id="creitem16" title="8.8. Coordinamento di talune disposizioni degli Stati membri relative alla radiodiffusione televisiva (votazione)">
    <intervention id="3-115" speaker_id="4279" name="Ruth HIERONYMI" is_mep="True" mode="spoken" role="relatore" nationality="Germany" birth_date="08-11-1947" birth_place="Bonn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, sarò molto breve perché devo fare solo una precisazione terminologica. Per evitare malintesi nella traduzione dell’espressione “production aid” (aiuti alla produzione) e per ricondurla espressamente al termine originale tedesco “Produktionshilfen”, chiedo di apportare un chiarimento linguistico affinché, quando nel testo compare l’espressione “production aid”, quest’ultima venga sostituita nella versione inglese dalla formula “production props” e sia resa nella versione francese con “aide matérielle à la production” e in quella tedesca con “Produktionshilfen”.</p>
    </intervention>
    <intervention id="3-117" speaker_id="28198" name="Jacques TOUBON" is_mep="True" mode="spoken" nationality="France" birth_date="29-06-1941" birth_place="Nice" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, mi permetta di presentare una mozione di procedura: com’è inevitabile che sia, questo documento contiene molte piccole imperfezioni, molte lievi contraddizioni tra le versioni linguistiche. Sostengo quanto affermato poc’anzi dall’onorevole Hieronymi: non era nostra intenzione sollevare tali problemi. Crediamo che, in un dibattito importante come questo, la votazione debba essere quanto più semplice possibile.</p>
      <p sl="fr">Vorrei invece che, quando la Commissione trasmetterà il documento al Consiglio, queste contraddizioni di carattere linguistico vengano eliminate; chiedo pertanto che siano messe a verbale e se ne tenga conto, in quanto ogni parola ha il suo peso in una questione importante come questa.</p>
    </intervention>
    <intervention id="3-119" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, prendo la parola per un richiamo al Regolamento ai sensi dell’articolo 166, sulla questione della ricevibilità di un emendamento di cui all’articolo 151, paragrafo 3. Si tratta dell’emendamento n. 160, presentato dall’onorevole Wise a nome del gruppo IND/DEM, che chiede una massiccia estensione dei poteri di bilancio ad aree di competenza degli Stati membri, e cito testualmente: “I governi e le istituzioni degli Stati membri o l’Unione europea pagano per dette campagne di informazione …”.</p>
      <p sl="en">Potrebbe valutare la ricevibilità di questo emendamento alla luce della massiccia estensione dei poteri dell’UE?</p>
      <a text="(Ilarità e applausi)"/>
    </intervention>
    <intervention id="3-121" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signor Presidente, forse mi sbaglio di grosso, ma non credo che abbiamo votato sul testo originale del considerando 44.</p>
    </intervention>
    <intervention id="3-122" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">Abbiamo votato sull’emendamento n. 44 e il testo originale è stato effettivamente approvato.</p>
    </intervention>
  </section>
  <section id="creitem17" title="8.9. Creazione del Fondo europeo di adeguamento alla globalizzazione (votazione)">
    <intervention id="3-125" speaker_id="23781" name="Janusz LEWANDOWSKI" is_mep="True" mode="spoken" nationality="Poland" birth_date="13-06-1951" birth_place="Lublin" m_state="PL">
      <p sl="en">Signor Presidente, desidero informare lei e l’Assemblea che, alla luce dell’accordo raggiunto con il Consiglio sul Fondo di adeguamento alla globalizzazione, tutti e sette gli emendamenti presentati dal gruppo PPE-DE sono stati ritirati, il che abbrevierà la votazione.</p>
    </intervention>
    <intervention id="3-126" speaker_id="28179" name="Roselyne BACHELOT-NARQUIN" is_mep="True" mode="spoken" role="relatore" nationality="France" birth_date="24-12-1946" birth_place="Nevers" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, la ringrazio per avermi dato la parola. Sono ovviamente grata all’onorevole Lewandowski per aver ritirato gli emendamenti presentati dalla commissione per i bilanci: in questo modo il nostro compito sarà decisamente più semplice. Siamo alla vigilia di un accordo in prima lettura, che costituirà una triplice vittoria: una vittoria per i lavoratori europei, una vittoria del buon funzionamento delle nostre Istituzioni e, credo, una vittoria su noi stessi, perché indicherà che siamo riusciti a superare le nostre divisioni politiche e nazionali.</p>
    </intervention>
  </section>
  <section id="creitem18" title="8.10. Omologazione degli autoveicoli riguardo alle emissioni e alle informazioni sulla riparazione del veicolo (votazione)"/>
  <section id="creitem19" title="8.11. Contributi finanziari al Fondo internazionale per l’Irlanda (2007-2010) (votazione)">
    <intervention id="3-130" speaker_id="28117" name="Jim HIGGINS" is_mep="True" mode="spoken" role="relatore" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, desidero ringraziare i membri della commissione per lo sviluppo regionale per il sostegno accordato a questa relazione. Desidero altresì ringraziare il Segretariato per il suo contributo.</p>
      <p sl="en">Non ho parole per esprimere adeguatamente la gratitudine del popolo irlandese, da entrambe le parti del confine, per gli investimenti effettuati dall’Europa ai fini della rigenerazione economica dell’Irlanda del Nord, le contee limitrofe della Repubblica irlandese e il processo di pace nell’Irlanda del Nord.</p>
      <p sl="en">Finora il Fondo internazionale per l’Irlanda ha erogato finanziamenti per un valore di 803 milioni di euro e ha assegnato altri 1,46 miliardi di euro a favore di 5 700 progetti e alla creazione di 55 000 posti di lavoro diretti e indiretti. Ha altresì svolto un ruolo fondamentale nell’appianare tensioni settarie e nel colmare le divisioni tra le due tradizioni esistenti sull’isola. Ora ci auguriamo che le armi siano state messe a tacere per sempre e le economie dell’Irlanda del Nord e delle contee limitrofe del sud iniziano a realizzare il loro vero potenziale economico.</p>
      <p sl="en">Questa sarà l’ultima volta in cui chiederemo all’Unione europea di finanziare tale programma, poiché il Fondo internazionale scadrà nel 2010. In passato abbiamo assistito a diverse false partenze per una soluzione politica permanente nell’Irlanda del Nord. Tuttavia, i colleghi irlandesi ed io siamo certi di essere, alla fine, alla vigilia di una soluzione durevole e confidiamo che un governo delegato diverrà presto realtà nel lungo periodo.</p>
      <a text="(Il Presidente interrompe l’oratore)"/>
    </intervention>
  </section>
  <section id="creitem20" title="8.12. Settore della banana (votazione)">
    <intervention id="3-133" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Signor Presidente, vorrei presentare un emendamento orale all’emendamento n. 22. Nel testo originale francese, l’espressione “est subordonné” dovrà essere sostituita da “devrait être subordonné”.</p>
    </intervention>
  </section>
  <section id="creitem21" title="8.13. IVA applicabile a servizi di radiodiffusione e di televisione e ad altri servizi elettronici (votazione)"/>
  <section id="creitem22" title="8.14. Programma legislativo e di lavoro della Commissione 2007 (votazione)"/>
  <section id="creitem23" title="8.15. Vertice Russia/Unione europea (votazione)">
    <intervention id="3-139" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="en">Signor Presidente, vorrei precisare che l’emendamento n. 9 del gruppo PPE-DE non è in contraddizione con l’emendamento n. 6 da me presentato. Vorrei pertanto chiederle di porre separatamente ai voti entrambi gli emendamenti.</p>
    </intervention>
  </section>
  <section id="creitem24" title="9. Attuazione della direttiva 85/611/CEE (Organismi d’investimento collettivo in valori mobiliari) (votazione)"/>
  <section id="creitem25" title="9.1. Strategia dell’ampliamento e principali sfide 2006-2007 (votazione)">
    <intervention id="3-143" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, propongo di adottare l’emendamento n. 29, ma anche di inserirvi un elemento del documento originale affinché, combinando entrambe le formulazioni, il testo finale – quale aggiunta all’emendamento socialista – sia il seguente: “che costituiscono l’identità europea”.</p>
    </intervention>
    <intervention id="3-145" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, dobbiamo adeguare il nostro testo per tener conto degli ultimi sviluppi intercorsi nei negoziati sulla Turchia. A tal fine abbiamo provato a prendere come base l’emendamento n. 16 del gruppo socialista al Parlamento europeo, redigendolo in modo tale che rispecchi la realtà dei fatti dopo il Consiglio dei ministri degli Esteri di lunedì. Benché disponiate della versione stampata dell’emendamento, se volete posso leggerlo ad alta voce. Il relatore e l’autore dell’emendamento convengono su questa proposta.</p>
    </intervention>
    <intervention id="3-147" speaker_id="2185" name="Giorgos DIMITRAKOPOULOS" is_mep="True" mode="spoken" nationality="Greece" birth_date="18-09-1952" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, nell’emendamento n. 17 presentato dal gruppo socialista al Parlamento europeo vorrei sostituire all’espressione “Cipro del Nord” l’espressione “comunità turcocipriota”. Stamani ne ho discusso con l’onorevole Swoboda e, a quanto ho capito, è d’accordo.</p>
    </intervention>
    <intervention id="3-149" speaker_id="2329" name="Joost LAGENDIJK" is_mep="True" mode="spoken" nationality="Netherlands" birth_date="08-06-1957" birth_place="Roosendaal" p_group="Group of the Greens/European Free Alliance" m_state="NL">
      <p sl="en">Signor Presidente, questa non è un’obiezione alla proposta dell’onorevole Dimitrakopoulos, ma vorrei aggiungere alcune altre parole allo stesso emendamento orale. Dopo la discussione di questa mattina, e dopo che lunedì scorso il Consiglio ha espresso il proprio sostegno ai rinnovati sforzi delle Nazioni Unite in vista di una soluzione al problema cipriota, vorrei aggiungere le seguenti parole all’emendamento orale presentato dall’onorevole Dimitrakopoulos: “in stretta cooperazione con i rinnovati sforzi delle Nazioni Unite”.</p>
      <a text="(Applausi)"/>
    </intervention>
  </section>
  <section id="creitem26" title="9.2. Aspetti istituzionali della capacità dell’Unione europea di integrare nuovi Stati membri (votazione)">
    <intervention id="3-153" speaker_id="28261" name="Alexander STUBB" is_mep="True" mode="spoken" role="relatore" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, per quanto riguarda l’emendamento n. 8, che è stato presentato dal gruppo PSE, la versione che seguiremo è quella in lingua originale francese, che si riferisce alla “strategia di Lisbona”. Nella versione inglese si parla di “modello sociale” e, ovviamente, il gruppo socialista al Parlamento europeo non intendeva dire questo.</p>
      <a text="(L’emendamento orale è accolto)"/>
    </intervention>
    <intervention id="3-154" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem27" title="10. Dichiarazioni di voto">
    <intervention id="3-157" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström e Åsa Westlund" is_mep="True" mode="written">
      <p sl="sv">Scegliamo di sostenere il compromesso che è stato proposto perché rappresenta un chiaro miglioramento alla legislazione vigente in materia di sostanze chimiche.</p>
      <p sl="sv">Inoltre, siamo del parere che la conciliazione sarebbe stata rischiosa, poiché riteniamo probabile che avrebbe portato a un indebolimento del sistema REACH.</p>
    </intervention>
    <intervention id="3-159" speaker_id="28127" name="Lena EK" is_mep="True" mode="written" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Nella votazione di oggi sulla seconda lettura di REACH mi sono astenuta perché non posso appoggiare gli indebolimenti imposti dal Consiglio sulla posizione del Parlamento adottata in ottobre dalla commissione per l’ambiente, la sanità pubblica e la sicurezza alimentare.</p>
      <p sl="sv">Le mie critiche in merito all’accordo riguardano tre punti principali, che sono i seguenti:</p>
      <p sl="sv">il principio di sostituzione non si applica a tutte le sostanze chimiche. Al contrario, molte di esse, comprese le sostanze cancerogene, continueranno a essere esenti dall’obbligo di sostituzione, purché siano “adeguatamente controllate”.</p>
      <p sl="sv">Il diritto di informazione risulta annacquato, in quanto copre un numero inferiore di sostanze chimiche e si applica a concentrazioni superiori a quelle ritenute auspicabili dalla commissione per l’ambiente, la sanità pubblica e la sicurezza alimentare del Parlamento.</p>
      <p sl="sv">Il principio della responsabilità non risulta inserito nell’effettivo testo legislativo, bensì viene relegato nel preambolo. E’ un fatto grave, soprattutto per le numerose sostanze chimiche in merito alle quali l’obbligo di informazione è limitato o inesistente.</p>
      <p sl="sv">La mia astensione non è un’omissione, ma piuttosto è intesa a sottolineare la mia insoddisfazione rispetto alla posizione del Consiglio. Tuttavia, non voglio esprimere critiche nei confronti del relatore, l’onorevole Sacconi. Anzi, desidero congratularmi caldamente con lui per lo splendido lavoro svolto su una questione difficile in un periodo di tempo tanto lungo.</p>
      <p sl="sv">Il voto di oggi apre la strada all’entrata in vigore del sistema REACH all’inizio del secondo semestre del 2007. Il mio lavoro, e quello di molti altri, volto all’ulteriore miglioramento di questa legislazione, comincia ora.</p>
    </intervention>
    <intervention id="3-160" speaker_id="5735" name="Anne FERREIRA" is_mep="True" mode="written" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">Con il voto di oggi l’UE si è dotata di un testo la cui portata è ben lontana dal raggiungere gli obiettivi desiderati. Il progetto era ambizioso: adottare una legislazione che consenta la registrazione e la valutazione delle sostanze chimiche, con l’obbligo di sostituire i prodotti pericolosi con un’alternativa meno nociva, laddove esista.</p>
      <p sl="fr">Questo progetto non ha resistito alle pressioni di certe lobby dell’industria chimica, fortemente sostenuta all’interno del Parlamento europeo, che ha preferito far prevalere i vincoli economici sulla protezione dell’ambiente e della salute pubblica, al fine di ottenere una legislazione meno vincolante, in particolare per quanto concerne la sostituzione. Mi rammarico inoltre per l’esclusione dei perturbatori endocrini dalla procedura di sostituzione e per il fatto che la relazione sulla sicurezza chimica non sia obbligatoria per le sostanze prodotte in quantitativi tra una e dieci tonnellate.</p>
      <p sl="fr">L’accordo concluso è inadeguato, ma respingerlo significherebbe correre il rischio di avviare la procedura di conciliazione e di ritrovarsi con un testo completamente privo di significato.</p>
      <p sl="fr">Per quanto certamente inadeguata, questa legislazione esiste e su questa base vale la pena di mobilitarci maggiormente nell’esigere le risorse finanziarie e umane per applicarla, farla progredire e garantire la sostituzione su una base molto graduale.</p>
    </intervention>
    <intervention id="3-161" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ci siamo astenuti dalla votazione sul compromesso derivante dall’accordo tra i due maggiori gruppi presenti in Parlamento – il gruppo del Partito popolare europeo (Democratici cristiani) e dei Democratici europei e il gruppo socialista al Parlamento europeo – perché riteniamo che non risponda ai diritti e alle preoccupazioni legittime dei consumatori e delle piccole e medie imprese in merito alla protezione dei lavoratori e dell’ambiente.</p>
      <p sl="pt">A nostro parere, non stabilisce il necessario equilibrio tra la protezione della salute dei lavoratori, la tutela dell’ambiente e lo sviluppo industriale.</p>
      <p sl="pt">Al contrario, i diritti dei consumatori non sono stati debitamente salvaguardati, a causa delle restrizioni al diritto di informazione; né è stato salvaguardato il diritto dei lavoratori alla salute, poiché non vengono rese disponibili le informazioni sugli effetti potenzialmente pericolosi dei materiali maneggiati. Inoltre, la relazione non tiene in debito conto le microaziende e le piccole e medie imprese, e neppure le grandi aziende che hanno già espresso il desiderio di sostituire le sostanze chimiche pericolose, poiché il costo della registrazione delle sostanze salirà inevitabilmente, senza un sostegno adeguato.</p>
      <p sl="pt">Detto questo, accogliamo con favore il fatto che l’onere della prova sia stato spostato sull’industria. Questo obiettivo, ora raggiunto, era alla base degli obiettivi del sistema REACH. Tuttavia, ci rammarichiamo del fatto che alcuni emendamenti presentati dal nostro gruppo non siano stati accettati, ivi compresa la possibilità per gli Stati membri di introdurre misure più restrittive, ove lo desiderino.</p>
    </intervention>
    <intervention id="3-162" speaker_id="4297" name="Jean-Claude FRUTEAU" is_mep="True" mode="written" nationality="France" birth_date="06-06-1947" birth_place="Saint-Benoît" p_group="Socialist Group in the European Parliament" m_state="FR">
      <p sl="fr">Il testo presentato oggi per la votazione mette fine a sette lunghi anni di lavoro e di vivaci discussioni tra i sostenitori dell’industria chimica da un lato, che hanno insistito nel fare un uso eccessivo di argomenti quali competitività e occupazione al fine di mantenere lo status quo e garantire i propri interessi finanziari, e i funzionari europei dall’altro, ansiosi di produrre una legislazione responsabile intesa a proteggere gli europei dai pericoli delle sostanze chimiche pericolose contenute nei beni di consumo.</p>
      <p sl="fr">Certamente, come spesso accade, i risultati non rispondono pienamente alle aspettative. Ne è una prova il numero di beni coperti dal regolamento REACH – solo 30 000 rispetto ai 100 000 desiderati. Tuttavia, si sono fatti notevoli progressi, se consideriamo in particolare il fatto che oggi vengono studiate solo 3 000 sostanze e che d’ora in poi spetterà all’industria chimica assumere l’onere della prova in merito alla tossicità delle sostanze, ossia dimostrare che non sono pericolose per gli esseri umani.</p>
      <p sl="fr">Alla fine, grazie allo spirito battagliero del relatore del gruppo socialista al Parlamento, l’onorevole Sacconi, l’Unione europea disporrà della legislazione più vincolante a livello mondiale su questa materia. Per tale motivo ho sostenuto con forza l’adozione di questo testo in seconda lettura.</p>
    </intervention>
    <intervention id="3-163" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ho scelto di sostenere il compromesso dell’onorevole Sacconi sul sistema REACH perché rappresenta un grande passo avanti per i consumatori, per i lavoratori del settore e anche per l’industria, che, se si adegua, diventerà leader mondiale nel campo delle sostanze chimiche sicure.</p>
      <p sl="fr">In effetti, il sistema REACH resta un po’ troppo burocratico e non sempre tiene conto degli interessi delle medie e, soprattutto, delle piccole imprese, che sono la forza dell’Europa. Dobbiamo assicurarci che né la Commissione né l’Agenzia cedano a un principio di precauzione che impedisca l’assunzione di rischi e l’adozione di decisioni, e che il sistema REACH – che in ogni caso è il risultato di un processo durato 11 anni – sia attuato con intelligenza, ossia vengano limitati quelli che sono essenzialmente studi inutili e procedure farraginose.</p>
    </intervention>
    <intervention id="3-164" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Lista di giugno opera per limitare la cooperazione UE a questioni effettivamente transfrontaliere, tra cui il mercato interno e varie questioni ambientali. Siamo convinti del fatto che una direttiva forte in materia di sostanze chimiche nel lungo termine costituirebbe un vantaggio competitivo per l’industria svedese ed europea.</p>
      <p sl="sv">Siamo dunque critici nei confronti del compromesso annacquato presentato dal gruppo del Partito popolare europeo (Democratici cristiani) e dei Democratici europei, dal gruppo socialista al Parlamento europeo e dal gruppo dell’Alleanza dei Democratici e dei Liberali per l’Europa. Nel quadro del compromesso, è stato di fatto eliminato il principio di sostituzione. Né è presente un principio di responsabilità legalmente vincolante, per cui sarebbe chiaro che l’onere della prova è a carico delle aziende invece che delle autorità degli Stati membri. Allo stesso modo, non è stata approvata la richiesta che gli Stati membri siano in grado di adottare una legislazione di più ampia portata concernente le sostanze chimiche. Questo compromesso potrà anche essere una vittoria per gli operatori dell’industria chimica che non sono al passo coi tempi, ma è una sconfitta per le società moderne e progressiste, per la salute pubblica e per il nostro ambiente comune.</p>
      <p sl="sv">Abbiamo votato contro questo compromesso della maggioranza sulla base delle opinioni sopra esposte. Abbiamo votato a sostegno di un’alternativa più rispettosa dell’ambiente, vale a dire il pacchetto di compromesso presentato dal gruppo confederale della Sinistra unitaria europea/Sinistra verde nordica e dal gruppo Verde/Alleanza libera europea.</p>
    </intervention>
    <intervention id="3-165" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="fr">REACH è un passo avanti di estrema importanza in termini di politica UE nel settore della chimica. L’inversione del principio di responsabilità, che passa dalle autorità pubbliche all’industria e ai produttori, è una rivoluzione fenomenale per l’intero settore. E non bisogna sottovalutare neppure l’enorme patrimonio di conoscenze che deriverà dal processo di registrazione, valutazione e autorizzazione. Queste nuove conoscenze avranno conseguenze per l’industria nel suo complesso e in termini di strumenti per preservare il genere umano e l’ambiente.</p>
      <p sl="fr">L’unico grande rammarico è che il principio di sostituzione di sostanze chimiche “estremamente problematiche” non sarà vincolante come auspicato. Ci auguriamo che nel prossimo futuro questo principio sarà ripreso e accettato dai due colegislatori europei, e che non dovremo aspettare vent’anni, come è stato per questa direttiva.</p>
      <p sl="fr">Respingere l’intera legislazione REACH per quest’unico rammarico avrebbe significato buttare via il bambino con l’acqua sporca e non sarebbe certamente servito a produrre una legislazione migliore nel breve o medio termine.</p>
      <p sl="fr">Mi appello alla futura Agenzia affinché mantenga un atteggiamento pragmatico nei confronti di certe sostanze ben note – ad esempio la calce – il cui utilizzo, in linea di principio, non presenta problemi.</p>
    </intervention>
    <intervention id="3-166" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Questo accordo su REACH ci consentirà di proteggere meglio la salute e l’ambiente, mentre la nostra industria europea dovrà diventare più responsabile, pur restando competitiva nel mercato mondiale.</p>
      <p sl="fr">Il testo adottato comprende una serie di miglioramenti importanti: la riduzione della burocrazia, la riduzione dei test inutili, una migliore protezione delle informazioni riservate delle imprese e l’introduzione di un piano di sostituzione obbligatorio.</p>
      <p sl="fr">Questo regolamento permetterà di rendere più chiara la legislazione: il settore chimico attualmente è soggetto a circa 40 direttive europee. Il nuovo regolamento consentirà all’Agenzia europea delle sostanze chimiche di registrare oltre 30 000 sostanze nei prossimi 11 anni.</p>
      <p sl="fr">Tuttavia, mi rammarico del fatto che non sia stata trovata una soluzione durevole al problema delle importazioni da paesi terzi. In effetti, gli importatori europei di sostanze chimiche sono tenuti a registrarle ai sensi di una procedura prevista dal sistema REACH. Il vero problema riguarda l’importazione di prodotti finiti, poiché le sostanze in essi contenute saranno semplicemente notificate.</p>
    </intervention>
    <intervention id="3-167" speaker_id="28194" name="Ambroise GUELLEC" is_mep="True" mode="written" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">E’ molto importante che l’Unione europea disponga di un sistema armonizzato di registrazione, autorizzazione e controllo delle sostanze chimiche. Uno Stato membro da solo non è in grado di istituire un dispositivo efficace. Questo sistema deve consentire, da un lato, di ridurre i rischi per la salute e l’ambiente e, dall’altro, di promuovere l’innovazione e il sostegno per le attività economiche non inquinanti.</p>
      <p sl="fr">Il compromesso sul quale votiamo oggi risponde con successo alla sfida di una legislazione ambiziosa, mirata innanzi tutto a creare un sistema efficace di protezione degli individui, senza ostacolare lo sviluppo economico.</p>
    </intervention>
    <intervention id="3-168" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore dell’iniziativa del mio gruppo e di altri deputati, un compromesso che avrebbe preservato le parti migliori della proposta REACH rispondendo a molte delle preoccupazioni del settore.</p>
      <p sl="en">Così come stanno le cose, la nuova legislazione è piena di scappatoie e di esenzioni e temo che questo consentirà di continuare a utilizzare sostanze chimiche tossiche nella produzione, anche laddove esistono alternative più sicure.</p>
    </intervention>
    <intervention id="3-169" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Non sono entusiasta e avrei preferito una versione diversa di questo testo, che resta un vero mostro di burocrazia, soprattutto per le piccole e medie imprese.</p>
      <p sl="fr">Mentre il gruppo Verde/Alleanza libera europea e la sinistra mi criticano fortemente, al punto di arrivare ad affermare che difendo l’industria chimica a spese della sanità pubblica, l’industria chimica, e soprattutto le piccole e medie imprese del settore, ci accusano di imporre una legislazione costosa e difficile da gestire, che potrebbe indurre le grandi aziende alla delocalizzazione fuori dall’Europa e che soprattutto minaccerebbe la sopravvivenza delle PMI.</p>
      <p sl="fr">Alcune sostanze chimiche, come alcune delle 130 sostanze utilizzate nella produzione di pneumatici, non si potrebbero più utilizzare in Europa e di conseguenza verrebbero integrate nei prodotti finiti importati da paesi terzi, sfuggendo a tutti i controlli.</p>
      <p sl="fr">Un sistema REACH eccessivamente perfezionista è quindi pericoloso quanto un sistema REACH estremista, perché rischierebbe di eliminare migliaia di posti di lavoro in Europa senza per questo contribuire a migliorare la salute pubblica.</p>
      <p sl="fr">Un vantaggio di REACH è che combina 40 direttive esistenti, cosa che rappresenta un miglioramento in direzione della promozione del mercato interno.</p>
    </intervention>
    <intervention id="3-170" speaker_id="4501" name="Jules MAATEN" is_mep="True" mode="written" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">La questione del sistema REACH è una delle materie più discusse e sottoposte a pressioni nella storia dell’UE. L’industria e le organizzazioni ambientali hanno già espresso un’opinione critica sul risultato. Ciononostante, penso che il compromesso tra il Consiglio e il Parlamento sia realizzabile ed equilibrato. L’accordo raggiunto trova il giusto equilibrio tra interessi economici e attenzione per l’ambiente.</p>
      <p sl="nl">Laddove possibile, le sostanze pericolose devono essere vietate e ritengo che debba essere l’industria a mettere a disposizione i fondi a tale scopo, purché l’onere – in particolare per le piccole e medie imprese – non sia troppo pesante. La direttiva lo prevede, incoraggiando la sostituzione di sostanze pericolose con sostanze alternative e fornendo sostegno alle PMI in caso di adeguamenti in linea con le disposizioni e le normative aggiornate. Con la riduzione dei test sugli animali e il miglioramento delle informazioni ai consumatori, la direttiva fa un passo avanti nella giusta direzione.</p>
      <p sl="nl">Una volta calato il polverone, sono convinto che molti oppositori a poco a poco converranno di sostenere la direttiva.</p>
    </intervention>
    <intervention id="3-171" speaker_id="1922" name="Thomas MANN" is_mep="True" mode="written" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Le PMI e i loro lavoratori non possono essere pienamente soddisfatti del compromesso sul sistema REACH, che non comprende né la proposta del Parlamento in merito a test meno rigorosi nel caso di piccole quantità, né il concetto di una migliore definizione delle categorie di esposizione e di utilizzo, per cui l’UE impone costi considerevoli alle imprese rendendole meno competitive.</p>
      <p sl="de">Nonostante questi notevoli difetti, ho votato a favore del compromesso, che porta anche la firma della commissione per l’occupazione e gli affari sociali, di cui ho redatto il parere, per i seguenti motivi: la nuova direttiva crea certezza giuridica in tutta Europa sostituendo quaranta singoli regolamenti, migliora in misura considerevole l’informazione su 30 000 sostanze chimiche e riduce al minimo i rischi per la sicurezza di consumatori e lavoratori nel settore chimico; si è rinunciato all’introduzione di una relazione sulla sicurezza per le sostanze prodotte in quantità inferiori a dieci tonnellate all’anno, evitando così alle PMI in particolare un onere consistente in termini di costi e di impegno per la preparazione della documentazione. C’è stato un notevole miglioramento nella protezione del segreto industriale e alcune sostanze particolarmente pericolose possono essere autorizzate senza limiti di tempo, evitando così strozzature nelle forniture; l’estensione a tre anni e mezzo del termine di registrazione per la prima fase è un’altra agevolazione tangibile per l’industria chimica.</p>
      <p sl="de">La direttiva entrerà in vigore nel 2007, e il successo del suo recepimento dipende da una buona collaborazione tra l’Agenzia centrale delle sostanze chimiche, le autorità nazionali e le imprese.</p>
    </intervention>
    <intervention id="3-172" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">desidero sottolineare con soddisfazione la riuscita del TRILOGO che, nonostante la sua barbarica denominazione, è riuscito a trovare una via d’uscita onorevole alla questione della registrazione della sostanze chimiche, tanto dal punto di vista della tutela della salute dei consumatori, che da quello degli interessi delle piccole e medie imprese. Auspico che il compromesso raggiunto la scorsa settimana sia approvato dalla nostra assemblea, concludendo così il lavoro svolto durante tre anni, per riunire in un solo regolamento i quaranta testi legislativi esistenti. Sono grata ai colleghi che hanno accolto alcuni emendamenti presentati dal mio gruppo a tutela delle piccole e medie imprese e del benessere degli animali. La complessità della regolamentazione prevede tra l’altro la valutazione della sicurezza di circa 30 mila sostanze commercializzate prima del 1981 e prodotte o importate in quantità superiori a 1 tonnellata all’anno. Tale prospettiva è una garanzia ulteriore per la tutela della salute umana.</p>
      <p sl="it">Nonostante la quantità consistente delle nuove norme, rimangono tuttavia da definire molti aspetti applicativi per una fattibile e corretta attuazione del sistema REACH all’interno di settori specifici, come quello dei cosmetici, ad esempio. I punti in discussione sono stati numerosi, ne fanno fede le centinaia di emendamenti esaminati, ma il risultato ottenuto mi sembra di grande equilibrio. Anche per questo esprimo il mio voto favorevole al compromesso finale.</p>
    </intervention>
    <intervention id="3-173" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ci sono voluti cinque anni, ma l’UE sembra finalmente pronta ad approvare una legge su questa materia tanto importante. Considerando che è passato tanto tempo, è essenziale votare a favore di un compromesso, anche se non lo appoggiamo nella sua interezza. Ed è particolarmente importante, poiché quello che è stato raggiunto con successo in questo caso è un equilibrio complesso, e tuttavia vitale, tra la tutela dei vari interessi dei consumatori, la tutela delle esigenze dell’industria europea (che oltre a occupare migliaia di europei è cruciale per la competitività della nostra economia) e la tutela dell’ambiente. Altrimenti, se si è in dubbio, è opportuno seguire gli interessi dei consumatori, perché per loro è fondamentale che si riesca a mantenere in essere un’industria competitiva pur proteggendo l’ambiente. Per questo motivo abbiamo votato a favore della relazione.</p>
      <p sl="pt">Comunque, vorrei aggiungere che cinque anni sono troppi. A volte perdiamo tempo su questioni che non hanno questo peso, né altrettanta rilevanza, e talvolta non ci resta il tempo per impegnarci sui temi che sono più importanti per la nostra economia. Penso che dovremmo tenere presente questo punto quando discutiamo dei problemi dell’UE.</p>
    </intervention>
    <intervention id="3-174" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Ho votato a favore del compromesso raggiunto con il Consiglio il 30 novembre in merito alla legislazione REACH, seguendo le orme dei tre maggiori gruppi politici (il gruppo del Partito popolare europeo (Democratici cristiani) e dei Democratici europei, il gruppo socialista al Parlamento europeo e il gruppo dell’Alleanza dei Democratici e dei Liberali per l’Europa), affinché i nostri concittadini possano disporre in tempi rapidi di una legislazione – la cui entrata in vigore è prevista per il 1° aprile 2007 – che controlli l’utilizzo delle sostanze chimiche nei nostri beni di consumo.</p>
      <p sl="fr">Certamente, questo compromesso è meno ambizioso di quello al quale aspiravo nel prendere posizione, in prima lettura, a favore della sostituzione obbligatoria delle sostanze chimiche “estremamente preoccupanti” laddove esistono alternative più sicure. Ciononostante, in quanto frutto di tre anni di preparazione e di difficili negoziati, questo compromesso rappresenta un punto di equilibrio debole, ma necessario, tra l’esigenza di proteggere la salute e l’ambiente e la competitività delle imprese.</p>
      <p sl="fr">Tuttavia, mi auguro che nel quadro fornito da REACH sarà possibile, nonostante tutto, riconoscere adeguatamente il principio di sostituzione, anche se in pratica un gran numero di sostanze tossiche scivoleranno tra le sue maglie. Proprio il monitoraggio e il controllo dell’attuazione di questo regolamento contribuiranno a consolidare una versione più forte di REACH.</p>
    </intervention>
    <intervention id="3-175" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">In prima lettura avevamo votato contro il regolamento REACH sulle sostanze chimiche, nella convinzione che gli emendamenti adottati non avrebbero consentito di mantenere l’equilibrio fra i tre obiettivi del regolamento stesso: tutela della salute e dell’ambiente, competitività e innovazione, sostituzione di sostanze pericolose con alternative meno dannose o innocue.</p>
      <p sl="fr">Il compromesso che ci viene proposto oggi non è molto più equilibrato. Effettivamente, contiene qualche miglioramento non trascurabile, come hanno rilevato molti oratori nel corso della discussione: ad esempio la semplificazione delle registrazioni, un approccio più pratico e qualche progresso, per quanto insufficiente, per le PMI. Tuttavia, presenta anche lacune e ambiguità, non ultimo per quanto concerne le limitazioni alle importazioni e i potenziali svantaggi che ne derivano per i produttori europei, e anche per quanto concerne l’applicazione del principio di sostituzione esclusivamente a sostanze pericolose, che rappresenta un passo avanti la cui efficacia tuttavia non è garantita neppure nei casi dove esistono alternative realizzabili tecnicamente ed economicamente.</p>
      <p sl="fr">Sostituire uno squilibrio con un altro non significa risolvere il problema. Nessuno dei tre obiettivi iniziali della direttiva sarà veramente raggiunto, e aggiungerei non più di quanto sarà raggiunto l’obiettivo di semplificare la legislazione o di renderla compatibile con altre normative comunitarie.</p>
    </intervention>
    <intervention id="3-176" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono felice che oggi sia stata confermata una proposta migliorata per affrontare i temi cruciali sollevati nel quadro della relazione REACH. In particolare, l’impiego della sperimentazione sugli animali, che preoccupa fortemente molti dei miei elettori, è stato modificato per prevedere la convalida di metodi alternativi. Inoltre, una verifica triennale consente alla Commissione europea di considerare se eventuali proposte legislative in questo campo potrebbero essere utili per ridurre ulteriormente la necessità di tali test .</p>
      <p sl="en">Analogamente, il testo migliorato a favore del quale ho votato oggi rispecchia più accuratamente le opinioni di migliaia di individui e di gruppi di interesse per quanto concerne gli effetti cumulativi delle sostanze chimiche tossiche riscontrate in centinaia di prodotti per la casa.</p>
    </intervention>
    <intervention id="3-505" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Dopo tanto lavoro per un periodo di tempo così lungo, questo pacchetto non merita l’entusiasmo e l’autocompiacimento a cui abbiamo assistito oggi. Il pacchetto alternativo proposto dal mio gruppo avrebbe funzionato, consentendo di introdurre un nuovo regime che avrebbe protetto i consumatori, pur tenendo conto delle esigenze delle imprese e dell’economia, che ovviamente devono essere considerate nei nostri piani. Il pacchetto di oggi non risponderà alle aspettative ed è una vergogna che i deputati dei gruppi laburisti e conservatori non si siano uniti a noi nel presentare un pacchetto migliore.</p>
    </intervention>
    <intervention id="3-177" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Non riesco a rallegrarmi per la proposta REACH che è stata fatta passare in Parlamento. La Commissione, il Consiglio e il Parlamento si sono tutti lasciati abbagliare dal profitto economico e hanno mostrato indubbi sintomi di apatia. Per la prima volta in molti anni l’UE aveva l’opportunità di creare una legislazione la cui utilità sarebbe apparsa evidente a tutti i cittadini: severa, complessa, ma nel contempo concreta e sempre attenta innanzi tutto alla salute di tutti i cittadini europei.</p>
      <p sl="nl">L’approccio esitante nei confronti delle sostanze chimiche pericolose non soddisfa né l’industria né il pubblico. Proprio per questo motivo alcuni lo considerano un “valido compromesso”. Ma non lo è. Equivarrebbe ad affermare che dimezzare lo spessore del muro di Berlino sarebbe stata una buona soluzione. Non si può scherzare con la salute pubblica. Non ci sono vie di mezzo. Un po’ più di salute è ancora malattia.</p>
      <p sl="nl">Nelle Fiandre, la situazione è arrivata a un punto tale che le sostanze pericolose si trovano ovunque. Pur sapendo che in molti casi non è sano, non sappiamo precisamente perché. Un valido sistema REACH avrebbe risolto questo problema e, ad esempio, avrebbe reso più sane le Fiandre nel medio termine. La proposta sulla quale abbiamo votato non è in grado di farlo. Tutto sommato, essere più sani a metà non è un’alternativa.</p>
    </intervention>
    <intervention id="3-178" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il sistema di registrazione, valutazione e autorizzazione delle sostanze chimiche (REACH) è cruciale per la protezione della salute pubblica. Questa legislazione è particolarmente importante in relazione alla salute dei neonati nel periodo di allattamento. Il latte materno, la miglior fonte di sostanze nutritive essenziali per un neonato, attualmente è minacciato dalle sostanze chimiche pericolose presenti nell’ambiente, che penetrano nel corpo della madre. Nel quadro del sistema REACH, queste sostanze chimiche pericolose vengono sostituite, laddove possibile, con alternative più sicure. I produttori hanno la responsabilità di tutelare la salute umana e l’ambiente. Inoltre, REACH promuove una maggiore trasparenza nel caso della sperimentazione sugli animali, nonché metodi alternativi. Il compromesso raggiunto oggi è il meglio che potessimo sperare.</p>
    </intervention>
    <intervention id="3-506" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Prima di tutto desidero sottolineare l’eccellente lavoro svolto dal relatore, l’onorevole Sacconi.</p>
      <p sl="fr">Ho deciso di votare a favore dell’emendamento di compromesso tra Consiglio e Parlamento principalmente perché questo emendamento consentirà di controllare meglio taluni prodotti pericolosi, rendendo più competitiva l’industria chimica.</p>
      <p sl="fr">E’ vero che questa soluzione di compromesso non è perfetta, ma io credo che se non fosse stata adottata, la situazione sarebbe stata ancora più complicata. Questo compromesso prevede la sostituzione obbligatoria delle sostanze più pericolose laddove esistono alternative, il riconoscimento del “dovere di vigilanza” da parte dei produttori e la promozione di metodi alternativi alla sperimentazione sugli animali.</p>
      <p sl="fr">Questa versione del testo è certamente limitata rispetto a quella presentata in prima lettura, ma se il testo fosse stato respinto avremmo dovuto avviare la procedura di conciliazione, che si sarebbe conclusa con altri risultati, meno vantaggiosi.</p>
      <p sl="fr">Per tale motivo ho ritenuto più saggio votare a favore di questa versione del testo, che è sicuramente imperfetta, ma che comunque consente di fare qualche progresso e di effettuare controlli più approfonditi sulle sostanze chimiche con cui veniamo a contatto nella nostra vita quotidiana.</p>
    </intervention>
    <intervention id="3-180" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Questo Fondo è un nuovo strumento; per la prima volta, l’UE non andrà soltanto in aiuto delle imprese e delle autorità locali, bensì direttamente dei lavoratori che hanno perso il posto di lavoro a causa della delocalizzazione. A maggior ragione perché il Parlamento europeo ha voluto estendere i benefici del Fondo ai “piccoli mercati del lavoro”, dove i licenziamenti hanno un impatto fortemente negativo sull’occupazione e sull’economia locale. Questa opportunità offre prospettive promettenti alle aree più vulnerabili della mia regione, e di questo mi compiaccio.</p>
      <p sl="fr">Allo stesso modo, mi compiaccio del fermo impegno dei membri del gruppo Socialista al Parlamento europeo, che hanno assunto una posizione forte e tenace nel difendere l’attuazione di questo strumento e hanno presentato numerosi emendamenti intesi ad ampliare la sua attuazione, nonché l’importo e il numero di beneficiari dello stesso.</p>
      <p sl="fr">Questo è il primo passo verso un’Europa più sociale e più unita. Tuttavia, l’UE non può limitarsi a “curare le ferite” della globalizzazione. Oggi gli europei si aspettano che l’Europa contribuisca alla sicurezza del loro posto di lavoro e del loro tenore di vita, nello stesso modo in cui è stata in grado di garantire la pace e la stabilità per quasi 50 anni.</p>
    </intervention>
    <intervention id="3-158" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’adozione di questa legislazione è un grande passo avanti per la protezione delle persone e dell’ambiente nei confronti di sostanze chimiche potenzialmente pericolose. Alcuni sostengono che avrebbe dovuto essere migliore, e certamente è il caso di dire che un compromesso come questo non può essere perfetto. Tuttavia, una serie di norme comuni su una materia così importante è meglio di un mosaico di norme perfette (ma divergenti) in alcuni paesi, di misure a metà in altri e di una totale assenza di norme altrove – in quello che si suppone debba essere un mercato comune con norme comuni. Una simile situazione avrebbe fornito una protezione minore a costi maggiori.</p>
    </intervention>
    <intervention id="3-181" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questo nuovo regolamento sulle sostanze chimiche è inteso a istituire un sistema per la registrazione, la valutazione e l’autorizzazione delle sostanze chimiche con le quali veniamo a contatto ogni giorno.</p>
      <p sl="pt">La nuova proposta colmerà gravi lacune nelle nostre conoscenze attuali sulle sostanze chimiche disponibili sul mercato e nel contempo cercherà di promuovere l’industria europea e di tutelare maggiormente la salute umana e l’ambiente.</p>
      <p sl="pt">Benché la sperimentazione sugli animali sia inevitabile, sono state proposte misure per garantirne il minor impiego possibile, ad esempio con il sistema OSOR (One Substance One Registration) che garantisce che i test non siano inutilmente duplicati.</p>
      <p sl="pt">L’approccio basato sulle quantità prodotte/importate consentirà di ridurre l’onere amministrativo e finanziario per le PMI. La presentazione di un piano di sostituzione dovrebbe garantire alle imprese il tempo sufficiente per adeguarsi e prepararsi al cambiamento, in caso di abbandono delle sostanze chimiche più pericolose. Ora i diritti di proprietà intellettuale sono adeguatamente protetti.</p>
      <p sl="pt">Mantenendo il principio di sostituzione, anche se mediante la presentazione di un piano, possiamo garantire che, in un futuro ragionevolmente vicino, avremo un mondo, o almeno un’Europa, con meno sostanze chimiche pericolose.</p>
      <p sl="pt">I deputati socialdemocratici portoghesi quindi appoggiano la relazione Sacconi …</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="3-182" speaker_id="photo_generic" name="Paul Marie Coûteaux, Patrick Louis e Philippe de Villiers" is_mep="True" mode="written">
      <p sl="fr">I membri del Mouvement pour la France nel Parlamento europeo si sono rifiutati di appoggiare il compromesso proposto per il voto in seconda lettura sulla proposta di direttiva concernente le sostanze pericolose, la cosiddetta direttiva REACH.</p>
      <p sl="fr">Ora che la direttiva è stata esaminata dalle varie Istituzioni europee rimane ben poco delle buone intenzioni originali.</p>
      <p sl="fr">Quindi, il testo di compromesso votato questa mattina è sicuramente inadeguato in termini di tutela ambientale e dei consumatori.</p>
      <p sl="fr">Inoltre, i nuovi oneri imposti alle imprese europee non sono compensati da obblighi analoghi sulle importazioni di prodotti finiti, con il risultato di una distorsione della concorrenza che mette a rischio l’industria europea.</p>
    </intervention>
    <intervention id="3-183" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Sacconi sulla modifica alla direttiva 67/548/CEE concernente le sostanze pericolose (REACH), in seconda lettura, perché ritengo che la posizione comune adottata dal Consiglio sia un accordo valido che gioverà ai cittadini dell’Unione europea.</p>
      <p sl="pt">A mio parere, si tratta di una proposta legislativa equilibrata che ha cercato di trovare un compromesso tra la tutela degli interessi legittimi dell’industria, e in particolare delle PMI, e l’esigenza di proteggere l’ambiente e la salute pubblica.</p>
      <p sl="pt">L’accordo REACH garantirà, con effetto dal giugno 2007, che le sostanze estremamente problematiche da un punto di vista ambientale e di salute pubblica siano sostituite, laddove possibile, da sostanze o tecnologie alternative più sicure.</p>
    </intervention>
    <intervention id="3-184" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore degli emendamenti di compromesso su questa relazione e contro tutti gli altri. L’ho fatto per evitare che la direttiva REACH fosse sottoposta a procedura di conciliazione, dove a mio parere non era certo che emergesse un documento legislativo. Molti degli emendamenti erano sicuramente validi, ma avrebbero minacciato la direttiva nel suo complesso – come spesso accade in politica, il meglio sarebbe stato nemico del bene.</p>
    </intervention>
    <intervention id="3-186" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, l’idea di base di garantire che, in determinati casi, i materiali che danno forti motivi di preoccupazione siano sostituiti da materiali o tecnologie meno pericolosi, purché siano disponibili alternative economicamente adeguate e tecnicamente fattibili, è sicuramente positiva, benché nel metterla in pratica occorra prestare un’attenzione particolare ai potenziali effetti del regolamento sulle imprese di piccole e medie dimensioni e sui relativi posti di lavoro. Tuttavia, poiché è stato possibile arrivare ad un compromesso per ovviare a questi pericoli, è stato possibile votare a favore della relazione.</p>
    </intervention>
    <intervention id="3-187" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, a mio parere è molto importante il fatto che la relazione consideri tutte le opzioni e le alternative nell’intento di ridurre al minimo la sperimentazione sugli animali.</p>
      <p sl="nl">Poiché le sofferenze provocate dai test sugli animali – e in particolare sui mammiferi – preoccupano molti cittadini europei, il loro impiego dovrebbe essere evitato a tutti i costi, laddove possibile.</p>
      <p sl="nl">A questo proposito è stato conferito un ruolo rilevante al Centro europeo per la convalida di metodi alternativi. Questa istituzione, dotata di fondi più consistenti, dovrà convalidare numerose alternative nell’intento di mettere fine alla sperimentazione sugli animali nel lungo termine. Inoltre, siamo a favore della trasparenza e della chiarezza rispetto al numero di animali utilizzati e alle tipologie dei test effettuati dai laboratori di ricerca.</p>
    </intervention>
    <intervention id="3-188" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, naturalmente è difficile essere entusiasti in merito a un testo e a un voto che sono molto complessi e sui quali in effetti non saremo in grado di emettere un verdetto finché non avremo avuto il tempo di rileggere tutto con calma; nel complesso ho l’impressione che siamo riusciti a trovare un equilibrio tra il rispetto degli ambiziosi obiettivi di competitività della nostra industria chimica, da un lato, e la diligenza e l’attenzione che sono così necessarie per la nostra salute pubblica, dall’altro. In ogni caso, non possiamo far altro che notare con soddisfazione che negli ultimi anni è emerso con evidenza che la nostra industria chimica è fortemente consapevole delle sue responsabilità e si è assunta l’onere della prova, accettando il principio del “dovere di diligenza”.</p>
      <p sl="nl">Vorrei fare un’osservazione conclusiva. Nel caso delle sostanze per le quali non esistono alternative, il cui utilizzo sia completamente controllabile e per le quali l’obbligo di sostituzione sarebbe causa di un notevole danno economico, ritengo che sarebbe estremamente deplorevole se la nostra industria fosse costretta a trasferirsi in regioni concorrenti a causa della nostra ossessione per le norme e i regolamenti.</p>
    </intervention>
    <intervention id="3-189" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">A seguito della discussione su questo documento legislativo ampio e complesso, che ha richiesto tre anni di preparazione, molti di noi in quest’Aula hanno espresso due opinioni diverse in merito alla posizione da assumere su REACH. Dovremmo sostenere il pacchetto di compromesso, la posizione comune, o respingere la proposta?</p>
      <p sl="sk">Da un lato, per gli ambientalisti il pacchetto di compromesso è troppo debole; dall’altro rappresenta una minaccia per l’industria chimica, in particolare per le PMI, mettendo a rischio la competitività e i posti di lavoro. Ho riflettuto a fondo su tutti gli argomenti delle parti interessate e ho votato a favore del pacchetto di compromesso, che reca l’impronta distintiva del Parlamento europeo, poiché sono convinta che abbiamo bisogno di norme che ci permettano di saperne di più sulle trentamila sostanze chimiche presenti nei prodotti che ci circondano nella vita quotidiana.</p>
      <p sl="sk">Occorre sostituire quaranta normative obsolete con un unico regolamento sulle sostanze chimiche concernente la loro registrazione, valutazione, autorizzazione e, altrettanto importante, la loro restrizione. Occorre dare un forte slancio alla ricerca europea per garantire l’eliminazione graduale e naturale delle sostanze pericolose nei casi in cui il regolamento non prevede la sostituzione. Sono convinta che questo documento legislativo segni un reale progresso verso il miglioramento della qualità della vita dei cittadini europei.</p>
    </intervention>
    <intervention id="3-190" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, anch’io desidero sottolineare che questo compromesso avrebbe sicuramente potuto essere migliorato, in particolare per quanto riguarda le norme sulla sostituzione, che a nostro parere non sono affatto chiare; tuttavia, l’esperienza della fase di attuazione dimostrerà se saranno utilizzabili nella pratica. Su questo punto gli Stati membri, la Commissione e l’Agenzia europea delle sostanze chimiche – da istituire – sono chiamati a intervenire a favore delle imprese e noi, in quest’Aula, dovremo sicuramente controllare con attenzione che si prendano misure adeguate.</p>
    </intervention>
    <intervention id="3-191" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, ho votato a favore del progetto di regolamento sulle sostanze pericolose, altrimenti noto come REACH. Tuttavia, ho una serie di dubbi sul fatto che il compromesso raggiunto dopo negoziati lunghi e difficili, da un lato, contribuisca alla protezione delle salute umana e dell’ambiente e, dall’altro, incoraggi la concorrenza e l’innovazione nell’industria chimica dell’Unione europea.</p>
      <p sl="pl">Sono fermamente convinto che dovremmo ritirare gradualmente le sostanze chimiche dal mercato, sostituendole con sostanze meno pericolose. Tuttavia, dovremmo considerare che i nuovi requisiti restrittivi avranno un impatto negativo sull’industria europea, soprattutto sulle piccole e medie imprese, le quali si troveranno a pagare la maggior parte dei costi dell’adeguamento alla legislazione. Dovremmo quindi riflettere su come sostenerle. Le nuove norme si dovrebbero applicare anche alle importazioni da paesi terzi e quindi essere discusse al livello dell’OMC.</p>
    </intervention>
    <intervention id="3-192" speaker_id="2225" name="Christoph KONRAD" is_mep="True" mode="spoken" nationality="Germany" birth_date="28-08-1957" birth_place="Bochum" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, REACH in effetti è un esempio di come non si dovrebbe agire.</p>
      <p sl="de">Non è un esempio di migliore attività legislativa nell’UE ed è per questo motivo che non ho votato a favore della nostra nuova legislazione sulle sostanze chimiche. Ora molto dipenderà dalla gestione della nuova Agenzia europea delle sostanze chimiche, ma in ogni caso pare che l’impostazione sia fortemente burocratica, con oltre 5 000 pagine di norme e disposizioni che penalizzano in particolare le piccole e medie imprese europee. REACH non è una risposta alla richiesta – ormai ripetuta come una litania nell’UE – di una legislazione migliore, in altre parole più semplice. Non si sa se servirà effettivamente a proteggere i consumatori, mentre è certo che imporrà oneri aggiuntivi sulle imprese europee. Si tratta di un problema fondamentale e in futuro faremmo bene a evitare progetti legislativi di questo genere.</p>
    </intervention>
    <intervention id="3-193" speaker_id="28222" name="Kurt Joachim LAUK" is_mep="True" mode="spoken" nationality="Germany" birth_date="19-05-1946" birth_place="Stuttgart" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, è una buona cosa che il regolamento REACH si ponga come scopo primario la protezione della vita umana, dell’occupazione e dell’ambiente, ma il modo in cui è impostata la protezione delle persone e dell’ambiente avrà ripercussioni negative sull’Europa, con un massiccio aumento della burocrazia, diverse migliaia di pagine di norme superflue e, nel lungo termine, la rilocalizzazione di posti di lavoro e la conseguente riduzione dell’occupazione. A nostro parere noi, in Europa, non dovremmo votare a favore. Meno occupazione e più burocrazia fanno il genere d’Europa che non vogliamo.</p>
      <p sl="de">La decisione è stata resa difficile dal fatto che il compromesso 191 che ci è stato presentato era preferibile all’alternativa che era già sul tavolo e in questa situazione non ho voluto votare per l’adozione di questo compromesso carente, né per la bocciatura della proposta nel suo complesso. Per questo motivo mi sono astenuto dal voto.</p>
    </intervention>
    <intervention id="3-195" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Strettamente legato all’ambizione di costruire un’Unione europea che riunisca le nazioni, il dialogo interculturale è oggi una dimensione importante di numerose politiche e strumenti comunitari. Per questo motivo mi compiaccio dell’adozione in seconda lettura della decisione di dedicare l’Anno europeo 2008 al dialogo interculturale.</p>
      <p sl="fr">In veste di relatore per parere della commissione per gli affari esteri in sede di prima lettura, mi auguro che questo Anno europeo permetta di sensibilizzare tutti gli europei, in particolare i giovani, alla necessità del dialogo interculturale nella loro vita quotidiana. Si devono evidenziare le migliori pratiche in questo campo, con l’obiettivo specifico di integrare gli immigrati e garantire la continuità delle azioni intraprese nel 2007, ossia l’Anno europeo delle pari opportunità per tutti. In tal modo, la promozione del dialogo interculturale in seno all’Unione europea dovrebbe proseguire ben oltre il 2008, come si chiede nel testo adottato.</p>
    </intervention>
    <intervention id="3-196" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Lista di giugno ritiene che l’idea stessa di dedicare un Anno europeo a un tema o un altro sia inutile e non debba essere finanziata dai contribuenti europei.</p>
      <p sl="sv">Investire 10 milioni di euro in un Anno europeo del dialogo interculturale sarebbe riprovevole ed è difficile, forse persino impossibile, capire il senso di un’iniziativa del genere.</p>
      <p sl="sv">Votiamo contro gli emendamenti proposti nella relazione, in conformità del parere che abbiamo espresso in precedenza, votando contro la relazione in prima lettura.</p>
    </intervention>
    <intervention id="3-197" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Vorrei evidenziare l’emendamento proposto dal Parlamento, che dà risalto agli obiettivi culturali ed educativi della strategia di Lisbona rinnovata, e la necessità di diffondere informazioni riguardanti le pari opportunità e la non discriminazione nell’Unione europea.</p>
      <p sl="hu">In questo contesto vorrei ricordare un fenomeno che porta in primo piano l’urgente necessità del dialogo interculturale, cioè la situazione degli immigrati, in particolare delle donne immigrate.</p>
      <p sl="hu">Secondo Eurostat, la percentuale di donne tra i migranti è in costante aumento. Attualmente esse rappresentano quasi il 54 per cento degli immigrati. Il problema è aggravato dall’alto livello di disoccupazione cui vanno incontro.</p>
      <p sl="hu">La loro dipendenza è esacerbata dal fatto che un numero considerevole di immigrati vive ai margini della società e ha un accesso molto limitato alla vita pubblica, politica ed economica. Tra le popolazioni migranti, le donne subiscono una duplice discriminazione, dovuta sia al genere che all’origine etnica. Anche i problemi principali con cui si confrontano gli immigrati, cioè la disoccupazione, l’esclusione dall’istruzione e la situazione di incertezza giuridica, hanno un peso maggiore per le donne e i bambini. E’ tragico che ogni anno circa cinquemila donne migranti siano vittime di violenze fisiche o psicologiche, matrimoni forzati, mutilazioni genitali e delitti d’onore.</p>
      <p sl="hu">A mio parere, è particolarmente significativo che la Commissione europea abbia dichiarato il 2007 l’Anno europeo delle pari opportunità per tutti e il 2008 l’Anno del dialogo interculturale. Mi auguro che questi programmi offriranno la possibilità di affrontare tutti questi problemi e, nella maggiore misura possibile, di porvi rimedio. Per questo motivo, insieme con il ministro dell’Occupazione e degli Affari sociali, ho annunciato una serie di programmi che saranno attuati in Ungheria nel 2007, Anno delle pari opportunità.</p>
    </intervention>
    <intervention id="3-199" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">L’esecuzione ridotta del bilancio dei Fondi strutturali e di coesione è un motivo per presentare questo bilancio rettificativo per il 2006.</p>
      <p sl="pt">A causa della mancata esecuzione, è stata proposta la cancellazione di 2,5 miliardi di euro in stanziamenti di pagamento a titolo delle seguenti rubriche di bilancio: 1,5 miliardi di euro si riferiscono al Fondo europeo di sviluppo regionale, 500 milioni di euro al Fondo sociale europeo e 500 milioni di euro al Fondo di coesione.</p>
      <p sl="pt">A prescindere dai motivi alla base della proposta della Commissione di cancellare fondi stanziati per la politica di coesione per questa riduzione, constatiamo che si tratta della prassi ordinaria.</p>
      <p sl="pt">E’ quindi necessario verificare seriamente il motivo di tale esecuzione ridotta del bilancio e non permettere che le necessarie verifiche – per esempio, dell’impatto dei criteri nominali previsti dal Patto di stabilità per gli investimenti pubblici negli Stati membri e della diminuzione dei contribuiti degli Stati membri al bilancio comunitario – sia utilizzata come pretesto per ridurre gli importi stanziati annualmente nel bilancio comunitario per i Fondi strutturali e di coesione.</p>
    </intervention>
    <intervention id="3-201" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, la ringrazio, Presidente, di avermi dato la parola per esprimere le motivazioni del voto sulla relazione della onorevole Hieronymi sulle attività televisive, che ritengo molto importante e ben fatta.</p>
      <p sl="it">Nel votare a favore ho espresso, con il voto, la mia speranza personale e di tutti i pensionati d’Italia e d’Europa, che in futuro, nella programmazione televisiva, sia riservata un’attenzione particolare alla dignità e alla presenza degli anziani nel mondo culturale.</p>
      <p sl="it">E’ molto bello vedere giovani ragazze e ragazzi nelle trasmissioni televisive, è bello anche per gli anziani vedere tanti uomini e donne attraenti, ma credo sia importante che anche le qualità dell’anziano si esprimano attraverso il mezzo televisivo.</p>
    </intervention>
    <intervention id="3-202" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström e Åsa Westlund" is_mep="True" mode="written">
      <p sl="it">Abbiamo votato contro la relazione sulla proposta di direttiva per la regolamentazione dei servizi di media audiovisivi. In un’Europa sempre più priva di confini sono necessarie norme comuni a livello europeo per disciplinare la radiodiffusione televisiva e di altri media audiovisivi. Riteniamo tuttavia che una direttiva di tale genere debba garantire un livello elevato di protezione dei consumatori, in particolare per quanto riguarda le trasmissioni per bambini o la pubblicità di bevande alcoliche.</p>
      <p sl="it">Lo Stato ricevente dovrebbe pertanto poter influenzare il contenuto dei programmi destinati specificamente a tale paese. Il risultato della votazione è un eccesso di liberalizzazione delle norme sulla pubblicità. Per di più, non possiamo accettare che si rischi di compromettere il divieto svedese sulla pubblicità destinata ai bambini e quella riguardante gli alcolici.</p>
    </intervention>
    <intervention id="3-203" speaker_id="1429" name="Christopher BEAZLEY" is_mep="True" mode="written" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="it">I membri del partito conservatore britannico in seno al gruppo PPE-DE sostengono la relazione Hieronymi A6-0399/2006 [COM(2005)0646 – C6-0443/2005 – 2005/0260(COD) ], in particolare perché si pronuncia a favore della coregolamentazione e autoregolamentazione e della norma dei 30 minuti per gli intervalli pubblicitari.</p>
      <p sl="it">Gli altri aspetti importanti, relativi al principio del paese di origine, all’inserimento di prodotti e all’utilizzo di brevi estratti, hanno subito sostanziali modifiche rispetto al testo originario pubblicato dalla Commissione.</p>
      <p sl="it">Desideriamo congratularci con l’onorevole Ruth Hieronymi per l’impegno dimostrato in numerose audizioni pubbliche, riguardanti anche i relativi interessi commerciali e normativi del Regno Unito, e per la relazione equilibrata che ha prodotto, che offre buone prospettive di attuazione e durata nel tempo e che ha integrato molti suggerimenti migliorativi avanzati dai colleghi.</p>
    </intervention>
    <intervention id="3-204" speaker_id="4558" name="Dorette CORBEY" is_mep="True" mode="written" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="it">A differenza di altri membri olandesi del gruppo socialista al Parlamento europeo, sono favorevole agli emendamenti nn. 170, 156 e 177 che mirano a limitare la pubblicità sui cibi malsani destinati ai bambini. Posso spiegare la mia posizione con i seguenti argomenti.</p>
      <p sl="it">1. Nell’UE un bambino su quattro è obeso in conseguenza di una dieta scorretta abbinata a un insufficiente esercizio fisico. I bambini obesi partono con pessimi presupposti per la loro vita futura in termini di sviluppo sociale e fisico. La ricerca ha accertato che la pubblicità influisce notevolmente sui comportamenti di consumo e acquisto.</p>
      <p sl="it">2. Si registra un ampio sostegno pubblico riguardo a restrizioni per la pubblicità sui cibi malsani. Il Centro per l’alimentazione, la Fondazione per la cardiologia e l’Associazione dei consumatori da noi sono tutti favorevoli ad abolire gli annunci pubblicitari televisivi sui cibi malsani per bambini. Da sondaggi di opinione (del Centro per l’alimentazione) e varie indagini (nell’edizione di sabato 2 dicembre del quotidiano Algemeen Dagblad) emerge che circa la metà dei genitori nel complesso è favorevole a limitare e a vietare la pubblicità aggressiva.</p>
      <p sl="it">3. Ovviamente ci si deve chiedere se la situazione richieda un divieto giuridico o un’autoregolamentazione. Personalmente preferirei l’autoregolamentazione, sempre che i codici di condotta non si siano rivelati inefficaci. Inoltre si può discutere se sarebbe più utile imporre la restrizione o il divieto a livello nazionale o europeo. In ogni caso sarei favorevole a intervenire a livello di Stati membri, perché si deve evitare di arrivare al punto che con questa direttiva sulle attività televisive i paesi interessati non abbiano più competenza in materia.</p>
      <p sl="it">Poiché la direttiva sulle attività televisive è stata presentata per la prima lettura, non si tratta ancora di un documento giuridico definitivo. Per questo motivo nella fase attuale è meglio accogliere gli emendamenti che vanno nella direzione giusta e tra l’altro offrono ai Paesi Bassi le migliori possibilità di mantenere il diritto di limitare la pubblicità. Questo trasmetterebbe il messaggio politico che la salute dei bambini è più importante degli interessi commerciali dell’industria alimentare.</p>
    </intervention>
    <intervention id="3-205" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">L’obiettivo dichiarato è modificare la direttiva esistente a causa degli sviluppi nel settore televisivo, ma il vero scopo è assicurare che le emittenti televisive private non perdano i loro profitti. Numerosi studi hanno dimostrato che la gente guarda meno la pubblicità, perché si può cambiare canale, e proprio per questo motivo gli intervalli pubblicitari vengono sempre più fatti coincidere tra i diversi canali. I guadagni sulla pubblicità non sono più così alti come un tempo, perché i canali non possono garantire gli indici di ascolto agli acquirenti degli spot pubblicitari, e nella televisione quello che conta sono solo le cifre relative all’audience .</p>
      <p sl="it">Di conseguenza, la pubblicità deve essere reinventata per poter continuare a far soldi, per esempio con l’inserimento di prodotti, lo split screen, o schermo diviso, le promozioni, la pubblicità virtuale e quella interattiva. Lo stesso succede per quanto riguarda la durata con cui si può trasmettere pubblicità durante un programma. Sono stati proposti numerosi emendamenti anche sulla pubblicità degli alimenti e delle bevande ad elevato contenuto calorico durante le trasmissioni per bambini.</p>
      <p sl="it">Con queste premesse, dato che si sono adottate le posizioni meno favorevoli ai cittadini e non sono state protette le fasce più vulnerabili della società, non abbiamo votato a favore di questa relazione.</p>
    </intervention>
    <intervention id="3-206" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La Lista di giugno respinge la proposta della Commissione. Il Consiglio si è occupato della questione a novembre, prima della prima lettura in corso al Parlamento europeo adesso, cioè in dicembre. E’ stato concordato un compromesso, che però non ha avuto il sostegno di sette paesi, tra cui la Svezia.</p>
      <p sl="it">La Svezia, e la Lista di giugno, contestano il principio noto come principio del paese d’origine, secondo cui un’emittente televisiva deve seguire le norme in vigore nel paese da cui trasmette, indipendentemente dal luogo in cui i programmi sono diffusi; infatti sorgono problemi se, per esempio, TV 3 e Kanal 5 trasmettono dal Regno Unito in cui si applica la legislazione britannica, e non quella svedese. La Svezia ha lottato in seno al Consiglio per il diritto del paese ricevente di agire nei confronti di emittenti televisive che trasmettono da un altro paese dell’Unione allo scopo deliberato di eludere la legislazione nazionale.</p>
      <p sl="it">La commissione per la cultura e l’istruzione ha presentato un emendamento per i casi in cui un fornitore di servizi di media si sia stabilito nel paese di cui rientra nella sfera di competenza per eludere le norme più severe vigenti nei settori coordinati dalla direttiva. Tuttavia, avremmo preferito discutere più approfonditamente della questione per ottenere una formulazione più efficace.</p>
      <p sl="it">La Svezia e la Lista di giugno pensano che sia la pubblicità destinata ai bambini che quella riguardante le bevande alcoliche dovrebbero essere completamente vietate.</p>
      <p sl="it">Abbiamo tentato, per quanto possibile, di votare per un miglioramento della direttiva in conformità degli orientamenti sopra esposti.</p>
    </intervention>
    <intervention id="3-207" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="it">Nella votazione finale sulle attività televisive ho votato contro perché sono convinto che i programmi saranno invasi da annunci pubblicitari per colpa di questa relazione.</p>
      <p sl="it">Deploro che il Parlamento abbia respinto i tentativi di vietare la pubblicità di cibi malsani durante le trasmissioni per bambini.</p>
      <p sl="it">E’ fuor di dubbio che la votazione odierna abbia determinato un deterioramento qualitativo dei programmi nell’Unione europea.</p>
    </intervention>
    <intervention id="3-208" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="it">Ho votato a favore della versione della direttiva sui servizi audiovisivi modificata dagli emendamenti di compromesso del relatore, perché tale intervento ha reso la direttiva applicabile e ragionevole.</p>
      <p sl="it">Il principio del paese d’origine saldamente radicato in questa direttiva riveste la massima importanza. Consentirà a canali televisivi che stabiliscano la loro sede in un dato paese di trasmettere programmi in tutti gli Stati membri a partire da tale Stato.</p>
      <p sl="it">Inoltre, considero praticabile il compromesso sull’inserimento di prodotti, dato che garantisce un introito ai produttori europei indipendenti pur salvaguardando i consumatori da eccessi indebiti e mantenendo indenni i programmi per bambini.</p>
      <p sl="it">Per quanto riguarda gli intervalli commerciali, ho votato a favore di interruzioni di 30 minuti perché lo ritengo realistico considerata la durata media dei programmi televisivi in Europa. Tale intervallo assicura alle emittenti private un reddito adeguato, grazie al quale possono continuare a finanziare la produzione di programmi. Per gli stessi motivi sostengo l’autorizzazione di spot pubblicitari isolati. Imporre restrizioni più severe sulla pubblicità, come ha proposto l’ala sinistra dell’Emiciclo, avrebbe conseguenze negative per la produzione televisiva europea e porterebbe a una sensibile riduzione delle entrate per le emittenti private, stimata in circa 200 milioni di euro all’anno.</p>
    </intervention>
    <intervention id="3-209" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore di questa relazione e degli emendamenti che consentono agli Stati membri di intraprendere azioni per proteggere i minori e restringere gli intervalli temporali per la pubblicità di bevande alcoliche e cibi malsani. Ho anche sostenuto un emendamento secondo cui uno Stato membro può agire contro un’emittente televisiva che si insedi in un altro Stato membro per aggirare la legislazione nazionale.</p>
    </intervention>
    <intervention id="3-210" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="it">Ho votato contro l’emendamento n. 226, che tratta di un codice di condotta per la pubblicità di cibo destinato ai bambini, in quanto penso che la sua formulazione non sia abbastanza forte da indurre gli Stati membri ad affrontare le urgenti preoccupazioni legate all’aumento dei livelli di obesità nei bambini.</p>
      <p sl="it">Ho dato il mio appoggio all’emendamento n. 170 per sottolineare la necessità di tenere sotto controllo la questione della commercializzazione di cibo malsano per bambini.</p>
      <p sl="it">Per quanto riguarda l’emendamento n. 169, relativo alle bevande alcoliche, sono favorevole agli appelli per vietare la pubblicità di alcolici fino alle 21.00, benché in Irlanda sia in vigore un rigoroso codice volontario. La revisione di tale codice, prevista per marzo 2007, dopo il primo anno dall’entrata in vigore, ci aiuterà a prendere decisioni in merito all’efficacia e ad altri aspetti di simili codici.</p>
    </intervention>
    <intervention id="3-211" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Resistendo alla tentazione di regolamentare ogni cosa e di imporre ovunque la propria volontà controllando tutto, il Parlamento è riuscito a dare un contributo positivo a questa proposta di direttiva. Naturalmente, nella ricerca di un compromesso equilibrato, si sono lasciati da parte alcuni aspetti rilevanti, o comunque l’intervento al riguardo è stato meno preciso. Nel caso dei servizi non lineari credo che siamo andati oltre quanto necessario allo stato attuale delle conoscenze e dell’esperienza nel campo. Inoltre, le soluzioni cui siamo pervenuti sono equilibrate nonostante il noto fervore da parte di alcuni membri di questa Assemblea nei confronti dell’eccesso di regolamentazione. Nel caso della radiodiffusione il consumatore sta diventando sempre più potente. E’ un fattore positivo di cui si dovrebbe tener maggiormente conto.</p>
      <p sl="it">Per questi motivi la mia impressione è che, in senso ampio, si siano debitamente considerati gli interessi dei consumatori e del settore, perciò ho espresso voto favorevole.</p>
    </intervention>
    <intervention id="3-212" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="it">Ho votato a favore dell’eccellente relazione Hieronymi sulla revisione della direttiva europea “Televisione senza frontiere” al fine di integrarvi le eccezionali innovazioni tecnologiche.</p>
      <p sl="it">Mi compiaccio che la direttiva mantenga il tetto previsto per quanto riguarda le quote di produzione di opere europee e la protezione dei minori rispetto a determinati eccessi. Promuovere la diversità culturale e i valori europei di tolleranza equivale altresì a sbarrare la strada all’incitamento alla xenofobia, a prescindere dal canale di diffusione prescelto, che sia la televisione satellitare o Internet. Ecco perché ho sostenuto gli emendamenti che propongono l’estensione del “filtraggio” ai servizi non lineari: è il miglior modo per evitare che, in futuro, programmi che fanno l’apologia del terrorismo possano essere trasmessi sul territorio europeo.</p>
      <p sl="it">Infine accolgo con favore il voto decisamente moderno espresso oggi dal Parlamento europeo, che riconosce il considerevole apporto della pubblicità alla creazione di opere di qualità indipendenti e di una televisione di svago che risponda alle attese dei cittadini. Ricorderò d’altronde che sono le emittenti commerciali che danno l’esempio: oltre il 30 per cento degli ordini di programmi vanno a produttori indipendenti, non solo soddisfacendo la quota del 10 per cento prevista dalla direttiva, ma soprattutto con una spesa due volte tanto quella dei loro concorrenti nel settore pubblico.</p>
    </intervention>
    <intervention id="3-213" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La pubblicità televisiva di bevande alcoliche e prodotti a base di tabacco sono alcune delle questioni affrontate dalla direttiva in esame. Eppure l’inserimento di questo tipo di prodotti è stato trattato in modo diverso nella votazione odierna. Ho espresso voto favorevole all’eliminazione totale dei prodotti del tabacco dalla pubblicità televisiva e alla limitazione della pubblicità di bevande alcoliche. Tuttavia, benché il tabacco sia stato vietato, non si è raggiunto il quorum per le bevande alcoliche. Data la sofferenza causata dall’alcol in molte famiglie in tutta l’Unione europea, nonché i problemi di salute correlati, non mi ritengo soddisfatto del risultato. In particolare dobbiamo evitare di esporre i più giovani a messaggi allettanti sul consumo di alcolici.</p>
    </intervention>
    <intervention id="3-214" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="it">Si prospettano enormi cambiamenti nel settore audiovisivo, pertanto, in questo senso, il superamento della direttiva “Televisione senza frontiere” è positivo. La distinzione operata tra servizi lineari (TV tradizionale, Internet , telefonia mobile) e non lineari – ovvero su richiesta – ci impone di prevedere norme per una protezione basilare dei giovani onde prevenire l’incitamento alla xenofobia o la pubblicità occulta. Il testo approvato contiene elementi positivi e altri negativi. Tra quelli positivi rientra, tra l’altro, la norma sulla trasmissione di brevi estratti delle partite di calcio o di altri eventi. Merita sostegno anche la proposta di introdurre un tempo minimo durante il quale i programmi non possano essere interrotti dalla pubblicità (45 minuti).</p>
      <p sl="it">Il gruppo dei Verdi/Alleanza libera europea deplora che non sia giunta in porto la proposta di limitare le interruzioni commerciali a un massimo di tre all’ora e che l’inserimento di prodotti sia circondato di ambiguità. Al riguardo lasceremo decidere gli Stati membri. La linea di demarcazione tra “inserimento di un prodotto” e “aiuto alla produzione” è molto sottile, per cui sorgeranno inevitabili dubbi e controversie. Inoltre i Verdi si rammaricano che la proposta volta a limitare la pubblicità sui cibi malsani durante le trasmissioni per bambini abbia perso incisività. E’ un peccato anche che il riferimento al pluralismo e alla prevenzione della concentrazione dei media sia stato inserito solo nel preambolo e non negli articoli.</p>
    </intervention>
    <intervention id="3-215" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La salute dei bambini in Europa deve essere tra le nostre principali preoccupazioni. Pertanto la diffusione di cibi per bambini ad alto contenuto di zuccheri, sale e grassi compromette i nostri sforzi nella lotta contro l’obesità infantile, fenomeno che colpisce un bambino su cinque nell’Unione europea. Il marketing di questi prodotti rende difficile per i genitori incoraggiare una sana alimentazione ed è quindi indispensabile per affrontare il problema porre dei limiti a tali campagne.</p>
      <p sl="it">Inoltre, i ministri europei (a novembre) e la commissione per l’ambiente, la sanità pubblica e la sicurezza alimentare del Parlamento europeo (la scorsa settimana) hanno approvato l’appello dell’Organizzazione mondiale della sanità di adottare una legislazione rigorosa in materia. In quanto legislatori dobbiamo fare tutto quanto in nostro potere per tutelare la salute dei bambini e introdurre un divieto sulla pubblicità di questo tipo di prodotti malsani destinati ai minori.</p>
      <p sl="it">Sostengo altresì appieno l’emendamento teso a limitare la pubblicità sulle bevande alcoliche in orario dopo le 21.00.</p>
      <p sl="it">Rilevo con profondo disappunto che nella votazione odierna non siamo riusciti a tutelare abbastanza la salute dei bambini.</p>
    </intervention>
    <intervention id="3-507" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="it">Ho deciso di votare a favore della relazione Hieronymi perché consente di compiere molti progressi nel settore delle attività televisive.</p>
      <p sl="it">Tra le altre cose accolgo con favore l’approvazione dell’emendamento n. 227, che vieta l’inserimento di prodotti nei notiziari e nelle trasmissioni di attualità e di informazione politica, nei programmi per bambini, nei documentari e nei programmi di istruzione, autorizzandolo secondo requisiti rigorosi nelle opere cinematografiche, nei film, nelle serie televisive e nelle trasmissioni sportive.</p>
      <p sl="it">Devo tuttavia fare due critiche importanti alla presente relazione. Deploro che il Parlamento abbia approvato, per un solo voto, l’interruzione della trasmissione di film realizzati per la televisione, opere cinematografiche, trasmissioni per bambini e notiziari o trasmissioni di attualità con intervalli pubblicitari ogni 30 minuti, anziché ogni 45 minuti come aveva indicato nel suo voto la commissione per la cultura e l’istruzione.</p>
      <p sl="it">Inoltre disapprovo l’adozione dell’emendamento n. 221 riguardante le deroghe al principio del paese d’origine, che consente agli Stati membri di dotarsi di norme più dettagliate o più rigide. Tale emendamento rappresenta una minaccia per la diversità culturale, principio che il Parlamento europeo ha il dovere di preservare.</p>
    </intervention>
    <intervention id="3-217" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, la globalizzazione – il tema di cui discutiamo oggi – è un fenomeno che si manifesta indipendentemente dalla nostra volontà e che va di pari passo con l’apertura dei mercati, con la concorrenza internazionale, con la crescita economica, con la creazione di nuovi posti di lavoro ma, purtroppo, anche con la perdita di posti di lavoro in quei settori che sono meno competitivi.</p>
      <p sl="de">Tuttavia, data la necessità di cogliere le occasioni che la globalizzazione ci offre e di sostenere quei lavoratori che ne subiscono gli effetti negativi, ritengo che l’istituzione di questo Fondo europeo di adeguamento sia molto positiva. La delegazione del partito popolare austriaco conosce però la struttura e le dimensioni delle imprese austriache, e ha quindi presentato un emendamento affinché il Fondo diventi operativo non appena 500 lavoratori – e non 1 000 – vengano licenziati, concedendo un importo proporzionato di fondi.</p>
      <p sl="de">Riteniamo che tutte le altre misure – dai microcrediti alla formazione – siano fattori positivi, e quindi l’intera relazione gode del nostro sostegno.</p>
    </intervention>
    <intervention id="3-218" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, grazie per avermi dato la parola per la seconda volta su questo importante documento della onorevole Roseline Bachelot, che giustamente cerca di proteggere noi cittadini europei dai problemi della globalizzazione.</p>
      <p sl="it">Ho votato a favore, auspicando in questo caso che per globalizzazione ci si attivi non solamente attraverso un aiuto economico, in denaro, ma anche attraverso un aiuto culturale. Credo cioè che sia importante che ci rendiamo conto che la globalizzazione significa anche un unico mondo e quindi dico agli anziani che non solo si devono rendere conto di vivere in uno Stato nazionale, ma che si devono anche rendere conto che vivono nel mondo, e che nel mondo tutti gli anziani, ma anche tutti i giovani, hanno bisogno di qualcosa.</p>
    </intervention>
    <intervention id="3-219" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">La globalizzazione porta con sé un’accresciuta concorrenza tra le aziende e maggiori opportunità per i consumatori, i quali possono acquistare prodotti nuovi, più economici e migliori; sorgono quindi nuove esigenze in termini di flessibilità, mentalità innovativa e adattabilità.</p>
      <p sl="sv">Il nostro impegno che mira a renderci migliori, più efficienti e più rapidi ci consentirà di soddisfare le nuove esigenze e cogliere le nuove occasioni che ci vengono offerte dalla globalizzazione. Ma l’effetto del Fondo di globalizzazione, che è già stato istituito, sarà esattamente l’opposto, poiché frenerà questa ventata di rigenerazione e ritarderà modifiche e adeguamenti, senza sfruttare le opportunità che la globalizzazione ci offre.</p>
    </intervention>
    <intervention id="3-220" speaker_id="28318" name="Emanuel Jardim FERNANDES" is_mep="True" mode="written" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="it">Certamente il Fondo europeo di adeguamento alla globalizzazione (FEG) costituirà un prezioso strumento finanziario per rispondere, a livello europeo, alla perdita di posti di lavoro dovuta all’apertura dei mercati e all’aumento della pressione esercitata dalla concorrenza internazionale – uno dei principali effetti negativi che, oltre ai riconosciuti benefici, la globalizzazione porta con sé.</p>
      <p sl="it">Purtroppo però l’obiettivo dell’istituzione del FEG, secondo i termini della proposta della Commissione, è quello di consentire alla Comunità di offrire un sostegno volto al reinserimento professionale dei lavoratori che perdono il posto di lavoro in seguito ai sensibili mutamenti strutturali degli standard del commercio mondiale. Questo approccio mette in luce un malinteso sul fenomeno della globalizzazione. Esso ignora infatti che, oltre alla liberalizzazione del commercio mondiale, anche la libertà di circolazione del capitale e la deregolamentazione dei mercati – fattori che sono ugualmente all’origine di questo fenomeno – potrebbero essere causa dei licenziamenti associati alla globalizzazione. In questo senso ho presentato vari emendamenti alla proposta, nell’ambito del parere della commissione per lo sviluppo regionale, di cui è responsabile l’onorevole Jamila Madeira.</p>
      <p sl="it">La relazione in questione, che rimane nell’ambito del FEG, introduce una serie di emendamenti alla proposta della Commissione che la migliorano sensibilmente, completandola e chiarendola. Per questo ho votato a favore.</p>
    </intervention>
    <intervention id="3-221" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Purtroppo non sono state approvate le proposte che abbiamo presentato nel tentativo di migliorare i criteri di ammissibilità e, soprattutto, la possibilità di concedere aiuti nel caso di delocalizzazioni all’esterno dell’Unione europea; ciò potrebbe suscitare un senso di ingiustizia tra i lavoratori licenziati in seguito a delocalizzazioni o ristrutturazioni all’interno dell’Unione europea.</p>
      <p sl="it">La bocciatura delle nostre proposte ha dimostrato chiaramente che, con la creazione di questo fondo, l’Unione europea vuole dare ai lavoratori l’impressione di essere impegnata nella lotta agli effetti negativi della globalizzazione, ma in realtà si tratta di una misura simbolica che non offre alcuna soluzione. Il suo bilancio è limitato e i criteri di ammissibilità sono restrittivi.</p>
      <p sl="it">La stessa Commissione ha stimato che tra 35 000 e 50 000 lavoratori potrebbero beneficiare di questo fondo ma, soltanto fino al 2005, il numero dei lavoratori licenziati in seguito a ristrutturazioni ha superato i 570 000, giacché, in maggioranza, si trattava di ristrutturazioni all’interno dell’Unione europea le quali, conformemente ai criteri del Fondo, non sono ammissibili.</p>
      <p sl="it">Ci siamo quindi astenuti dalla votazione finale.</p>
    </intervention>
    <intervention id="3-222" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Sono indeciso sulla scelta dell’aggettivo più adeguato per descrivere la relazione dell’onorevole Bachelot-Narquin sul Fondo europeo di adeguamento alla globalizzazione.</p>
      <p sl="fr">Potremmo definirla demagogica? Certamente sì, dal momento che dietro un titolo allettante, il quale fa credere che Bruxelles verrà in aiuto alle vittime economiche e sociali della globalizzazione selvaggia, si nasconde una realtà assai più prosaica: i criteri e le modalità di concessione di questo Fondo fanno temere che in realtà i suoi stanziamenti non andranno né ai lavoratori né ai bacini occupazionali che ne hanno bisogno. Esso può addirittura spingere le imprese ad adottare strategie di aggiramento o a ricercare benefici secondari.</p>
      <p sl="fr">Ridondante? Certamente sì, insieme al Fondo sociale europeo.</p>
      <p sl="fr">Cinica? Naturalmente, giacché la Commissione finge di contribuire a mitigare le conseguenze delle proprie politiche globalizzatrici in campo economico e commerciale. Sarebbe meno costoso se essa decidesse di rimetterle in discussione a vantaggio delle imprese e dei lavoratori europei.</p>
      <p sl="fr">Ma non è certo inutile per tutti, anzi si dimostra molto proficua per la propaganda di Bruxelles. L’articolo 9 del regolamento, ulteriormente rafforzato dall’emendamento n. 38 dell’onorevole Bachelot-Narquin, prevede infatti che gli Stati membri debbano reclamizzare il fatto che è la Commissione a pagare. Come se questo denaro non venisse dai bilanci degli Stati, ossia dalle tasche degli europei.</p>
    </intervention>
    <intervention id="3-223" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Siamo decisamente contrari alla logica che soggiace al Fondo di globalizzazione. Per cominciare, la proposta considera la globalizzazione un problema in sé. Noi invece riteniamo che la globalizzazione sia un’opportunità, soprattutto per i paesi poveri in via di sviluppo, a condizione che i principali soggetti economici che vi partecipano, come l’Unione europea e gli Stati Uniti, riformino le proprie posizioni protezionistiche di politica commerciale in seno all’Organizzazione mondiale del commercio.</p>
      <p sl="sv">Gli Stati membri dell’Unione europea sono capaci di attuare misure nazionali per sostenere quei settori che, a loro avviso, hanno bisogno di assistenza finanziaria. Un fondo speciale dell’Unione europea provocherebbe arbitrio, inefficienza, burocrazia e spese ingiustificate. Come può la Commissione europea decidere, in modo pertinente, se la globalizzazione abbia esercitato un impatto negativo su uno specifico settore? Abbiamo quindi votato contro la relazione per i motivi esposti.</p>
    </intervention>
    <intervention id="3-224" speaker_id="28194" name="Ambroise GUELLEC" is_mep="True" mode="written" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">Questo Fondo europeo, cui è stata assegnata una dotazione massima di 500 milioni di euro all’anno, intende ammortizzare gli effetti devastanti della globalizzazione sui lavoratori colpiti dalle ristrutturazioni.</p>
      <p sl="fr">Non si tratta di un nuovo aiuto all’impresa, ma di un’assistenza complementare che mira a sostenere il reinserimento professionale dei lavoratori licenziati in seguito ai mutamenti del commercio mondiale.</p>
      <p sl="fr">Esso interverrà a tre condizioni: che vi siano almeno 1 000 licenziamenti, che questi abbiano un grave effetto sull’occupazione e sull’economia locale e siano legati a una perturbazione del commercio mondiale. Esso dunque si potrà utilizzare soltanto “qualora trasformazioni rilevanti della struttura del commercio mondiale siano all’origine di gravi perturbazioni economiche”, come un aumento massiccio delle importazioni, un progressivo arretramento da parte del mercato dell’Unione europea in un settore specifico, o ancora la delocalizzazione di un’azienda verso paesi terzi.</p>
      <p sl="fr">Accolgo con favore l’adozione del Fondo europeo di adeguamento alla globalizzazione che consentirà di rispondere alle preoccupazioni dei cittadini sugli effetti negativi della globalizzazione, e contribuirà a una migliore coesione economica e sociale in seno all’Unione europea.</p>
    </intervention>
    <intervention id="3-225" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Diversamente da quanto afferma la relatrice, non credo che la globalizzazione rappresenti un’opportunità per la Francia e per l’Europa. Una cosa sono i benefici finanziari delle multinazionali, un’altra i benefici economici e sociali in termini di occupazione e di difesa del tessuto industriale europeo.</p>
      <p sl="fr">La creazione di un Fondo europeo di adeguamento alla globalizzazione, che apparentemente intende rimediare alle delocalizzazioni, sarà in realtà l’ennesimo strumento burocratico e demagogico. Se gli europeisti avessero voluto dar prova di una maggiore efficacia e coerenza con se stessi, avrebbero dovuto pensare a migliorare e rafforzare il Fondo sociale europeo.</p>
      <p sl="fr">Da parte mia, ritengo che soltanto l’applicazione della preferenza e della protezione nazionale e comunitaria potrebbe salvare i nostri posti di lavoro, definendo nuove e più eque regole del commercio mondiale.</p>
      <p sl="fr">D’altro canto, questo Fondo di adeguamento non è accettabile soprattutto perché è teso a rimettere in discussione l’azione degli Stati, ritenendo che gli sforzi di solidarietà debbano realizzarsi soltanto a livello di Unione europea e non più a livello nazionale o regionale.</p>
      <p sl="fr">Palliativi economici di questo tipo non mitigheranno le sofferenze sociali delle nostre popolazioni. Si avvicina il giorno della resa dei conti.</p>
    </intervention>
    <intervention id="3-226" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Personalmente mi annovero tra coloro che giudicano questo Fondo di adeguamento alla globalizzazione del tutto superfluo se non addirittura controproducente: il Fondo è l’esempio di una pessima “buona idea” che, una volta lanciata, è difficile da fermare.</p>
      <p sl="fr">Abbiamo i Fondi strutturali, il Fondo sociale europeo e altri dispositivi, che funzionano e che dispongono di tutti gli strumenti utili per affrontare le sfide e le conseguenze delle ristrutturazioni legate alle delocalizzazioni, a loro volta probabilmente legate alla globalizzazione.</p>
      <p sl="fr">E’ però veramente aberrante che alcuni emendamenti propongano di attribuire a questo Fondo obiettivi che non contribuiscono ad accrescere la competitività europea con riforme strutturali che non sono realizzabili in questo ambito.</p>
      <p sl="fr">So benissimo che qualsiasi forma di opposizione a questo Fondo può essere interpretata come una scarsa sensibilità agli effetti negativi della delocalizzazione legata alla globalizzazione. Tale interpretazione è ingiustificata, dal momento che siamo estremamente attenti ai timori degli europei per ciò che riguarda la globalizzazione. Vogliamo porvi rimedio con riforme strutturali costruttive, e non con un Fondo che offre un’ottima scusa alle imprese lasciando tranquilla la loro coscienza. Il Fondo, in effetti, le spinge implicitamente a delocalizzare perché esse non devono più preoccuparsi degli effetti negativi sull’occupazione nell’Unione europea.</p>
    </intervention>
    <intervention id="3-227" speaker_id="1922" name="Thomas MANN" is_mep="True" mode="written" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Ho appena votato contro il Fondo di globalizzazione. Il suo approccio è giusto, giacché intende aiutare quei lavoratori che hanno perso il lavoro in seguito alle delocalizzazioni aziendali internazionali – mediante misure di riqualificazione e reintegrazione – ma la modalità attuativa di tale Fondo lascia a desiderare.</p>
      <p sl="de">Il metodo operativo del Fondo è sbagliato, giacché esso affronta i sintomi e non le cause dei licenziamenti; le procedure di approvazione sono troppo complesse, e il folto apparato burocratico comporta notevoli spese.</p>
      <p sl="de">In particolare, il rifiuto di ridurre la soglia da 1 000 a 500 licenziamenti significa che questo strumento è inutile per le PMI e inoltre, quando vengono licenziati meno di 1 000 lavoratori, viene erogato soltanto il 15 per cento dei fondi rispetto al 20 per cento da noi richiesto. L’accesso al Fondo viene concesso quando uno specifico Stato membro denuncia 1 000 licenziamenti dalle sue PMI in un periodo di nove mesi, mentre la commissione per l’occupazione e gli affari sociali aveva richiesto un periodo di dodici mesi.</p>
      <p sl="de">I potenziali beneficiari saranno amaramente delusi quando il denaro disponibile – al massimo 500 milioni di euro all’anno – si esaurirà; se l’Unione europea suscita grandi speranze ma poi non mantiene le sue promesse, l’opinione pubblica si sentirà profondamente frustrata. La mia posizione è condivisa dai colleghi del gruppo CDU/CSU di quest’Assemblea.</p>
    </intervention>
    <intervention id="3-229" speaker_id="28111" name="Mary Lou McDONALD" is_mep="True" mode="written" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Siamo incondizionatamente favorevoli a misure volte a migliorare la situazione dei lavoratori licenziati in seguito alla delocalizzazione industriale, ma riteniamo che il Fondo europeo di adeguamento alla globalizzazione non sia all’altezza di questo compito.</p>
      <p sl="en">I fondi disponibili sono del tutto inadeguati, giacché sono utilizzabili dal 10 per cento dei lavoratori licenziati in seguito a ristrutturazioni. I licenziamenti e le ristrutturazioni delle PMI negli Stati membri più piccoli, che hanno gravi conseguenze sulle economie nazionali, regionali e locali, trarranno scarsi benefici dal Fondo europeo di adeguamento alla globalizzazione.</p>
      <p sl="en">Siamo lieti che alcuni lavoratori licenziati da grandi aziende possano avere accesso a questo Fondo, e chiediamo alle imprese interessate di negoziare seriamente con i rappresentanti dei lavoratori e di non usare i fondi disponibili per venir meno ai propri obblighi sociali.</p>
    </intervention>
    <intervention id="3-230" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">Il Fondo europeo di adeguamento alla globalizzazione è una sorta di fondo di beneficenza che eroga importi forfettari nel tentativo di disorientare e illudere i lavoratori.</p>
      <p sl="it">Il presunto obiettivo di questo Fondo è di offrire assistenza e solidarietà ai lavoratori licenziati nelle zone colpite dalle delocalizzazioni industriali, in altre parole laddove il capitale mira a massimizzare i propri profitti spostandosi in quei paesi dove il costo della manodopera è più basso.</p>
      <p sl="it">I criteri fissati dal regolamento che ne disciplina l’applicazione sono così ristretti che soltanto un numero assai ridotto di lavoratori potrà beneficiarne, dal momento che il Fondo viene erogato in zone in cui, in seguito alla delocalizzazione industriale, vi siano almeno 1 000 licenziamenti da parte di un’azienda o almeno 1 000 licenziamenti in un periodo di 6 mesi (o di 12 come proposto nella relazione della commissione parlamentare), che equivalgono all’1 per cento dell’occupazione nella regione.</p>
      <p sl="it">L’erogazione del Fondo può essere richiesta soltanto previa domanda presentata dal governo dello Stato membro, e non dai lavoratori né dai sindacati, e viene effettuata soltanto dal governo. I lavoratori quindi sono alla mercé di qualsiasi governo, che può usare selettivamente questo strumento per esercitare pressioni e svolgere azioni coercitive nei confronti dei lavoratori, per manipolarne le coscienze e smorzare la loro indignazione.</p>
    </intervention>
    <intervention id="3-231" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">L’Europa aiuterà le vittime delle delocalizzazioni industriali. A partire dal 1° gennaio il Fondo di adeguamento alla globalizzazione permetterà di erogare fino a 500 milioni di euro all’anno ai lavoratori vittime delle ristrutturazioni internazionali. Essi potranno contare sull’Unione per ottenere una riqualificazione più agevole, o piuttosto meno difficile. Formazione su misura, microcrediti, aiuti alla mobilità; si tratta di soccorrere i lavoratori, e non le imprese.</p>
      <p sl="fr">Una domanda si impone all’attenzione di tutti noi: i lavoratori della VW di Forest potranno contare su questa solidarietà europea?</p>
      <p sl="fr">I criteri di accesso al Fondo sono molto rigorosi: i licenziamenti devono interessare almeno 1 000 persone, subappaltatori inclusi, e avere un grave impatto sull’economia locale. Ma soprattutto, le autorità belghe dovranno provare che la ristrutturazione deriva da “cambiamenti strutturali delle tendenze commerciali mondiali”, e questo non è certo scontato. L’Unione qui deve affrontare un caso palese di concorrenza sociale all’interno del suo territorio, e starà alla Commissione dar prova di flessibilità al momento di esaminare i criteri.</p>
      <p sl="fr">Ne va dell’immagine dell’Europa e della nostra concezione di solidarietà a livello di Unione europea.</p>
    </intervention>
    <intervention id="3-232" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Ho votato a favore del compromesso che regola la creazione di un Fondo europeo di adeguamento alla globalizzazione (FEG). La globalizzazione è una realtà che può essere vantaggiosa quando è giusta ed equa.</p>
      <p sl="fr">Ora, dal momento che la globalizzazione ha effetti perversi sui lavoratori, l’Unione europea, compiendo uno sforzo di solidarietà, dovrà correggere le conseguenze dei cambiamenti che hanno interessato la struttura del commercio mondiale. Questo Fondo, che arriva a un massimo di 500 milioni di euro, non servirà a finanziare la ristrutturazione industriale, ma ad aiutare i lavoratori licenziati, in particolare laddove essi si adoperano per reinserirsi nel mercato del lavoro.</p>
      <p sl="fr">Il FEG è uno strumento importante poiché consente di dimostrare che l’Unione europea tiene conto dell’impatto sociale della globalizzazione e che ha a cuore la sorte dei lavoratori. Proprio nel 2005, dopo aver constatato l’impatto della liberalizzazione e della concorrenza sul settore tessile e dell’abbigliamento, e in particolare sui lavoratori, è nata l’idea di tale Fondo. Nel 2007, soltanto due anni dopo, questo Fondo diviene operativo e risponde concretamente alle aspettative dei lavoratori licenziati. Sì, l’Europa oggi ha dimostrato che è in grado di essere più vicina ai suoi cittadini.</p>
    </intervention>
    <intervention id="3-233" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Ritengo che gli effetti della globalizzazione sullo sviluppo mondiale siano positivi e che in generale questo fenomeno si sia dimostrato utile. Oggi abbiamo votato su una relazione concernente il Fondo europeo di adeguamento agli effetti della globalizzazione. La relazione contiene una serie di dichiarazioni critiche proprio su tali effetti. La nuova conformazione del commercio mondiale non ha prodotto le ricadute negative che, a detta della relazione, si sarebbero verificate.</p>
      <p sl="sv">La mia opinione della globalizzazione e dei crescenti scambi di persone, beni, servizi e capitali che ne conseguono è positiva. Credo che un mondo in cui si aprano le frontiere, e la democrazia e i diritti umani siano i valori che regolano i rapporti tra popoli e paesi sia un obiettivo per cui vale la pena di lottare. La globalizzazione offre e continuerà a offrire grandi opportunità per liberare i popoli dalla tirannia e dalla povertà estrema, accrescendo la prosperità e garantendo migliori condizioni di democrazia. Oggi ho quindi deciso di votare contro la relazione.</p>
    </intervention>
    <intervention id="3-234" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Dal momento che tutti i fenomeni come i licenziamenti di massa conseguenti a chiusure aziendali, le radicali ristrutturazioni nei settori più sensibili alla globalizzazione, e i licenziamenti collettivi su scala più ridotta che seguono a modifiche strutturali del commercio mondiale influiscono sensibilmente sul mercato del lavoro locale, ritengo positiva l’istituzione di un Fondo europeo di adeguamento alla globalizzazione. A differenza di altri Fondi strutturali, il Fondo di adeguamento alla globalizzazione consente agli Stati membri di prevedere rapidamente e direttamente le situazioni più gravi di emergenza socioeconomica, consentendo così ai lavoratori colpiti, dopo il licenziamento, di reinserirsi nel mercato del lavoro. E’ altresì positivo che gli Stati membri forniscano il 50 per cento del finanziamento, e che il sostegno offerto da questo Fondo si aggiunga a questi sforzi senza però sostituirli.</p>
      <p sl="nl">Mi compiaccio del fatto che il Consiglio e la Commissione sostengano l’idea di microcrediti quale misura attiva del mercato del lavoro. E’ anche positivo che ai lavoratori più anziani non si richieda di lavorare più a lungo per salari inferiori, ma si offrano incentivi finanziari per restare all’interno del mercato del lavoro.</p>
      <p sl="nl">Infine, il fatto che il Fondo sia articolato in modo tale che i contributi non possano essere intercettati da altri soggetti ma che vadano direttamente i lavoratori può servire da esempio ad altri Fondi strutturali.</p>
    </intervention>
    <intervention id="3-235" speaker_id="28177" name="Bernadette VERGNAUD" is_mep="True" mode="written" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">La globalizzazione ha effetti negativi per i lavoratori più vulnerabili e meno qualificati di alcuni settori. Le delocalizzazioni producono un clima di insicurezza sociale nefasto per il progresso sociale. Le imprese approfittano di una nuova libertà grazie alla quale possono ignorare le frontiere, lasciandosi dietro schiere di lavoratori spesso poco qualificati, che avranno gravi difficoltà a trovare un nuovo posto di lavoro. In Francia, negli ultimi dodici mesi, sono stati delocalizzati 11 000 posti di lavoro. La paura delle delocalizzazioni dilaga da una regione all’altra, al ritmo di quasi 1 000 posti di lavoro soppressi ogni mese, una cifra più che sufficiente ad alimentare il disagio sociale.</p>
      <p sl="it">Ho votato a favore della relazione Bachelot-Narquin, poiché essa fornisce una prima risposta alle legittime preoccupazioni dei lavoratori europei. Grazie al Fondo europeo di adeguamento alla globalizzazione (FEG) i lavoratori vittime delle ristrutturazioni internazionali che cercano di reinserirsi sul mercato del lavoro potranno godere di un aiuto annuale di 500 milioni di euro. L’assistenza del FEG così offrirà solidarietà e sostegno ai lavoratori licenziati in seguito ai mutamenti intervenuti nella struttura del commercio mondiale, anche se questo Fondo si rivelerà probabilmente insufficiente.</p>
    </intervention>
    <intervention id="3-237" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, benché l’approccio adottato dal regolamento, volto a perseguire una politica sulla qualità dell’aria basata sulle emissioni, sia quello giusto, credo che si sarebbe potuta scegliere una linea più ambiziosa, in particolare sui valori limite degli ossidi di azoto, in quanto questi inquinanti provocano gravi problemi, soprattutto nelle vallate montane più anguste.</p>
      <p sl="de">Sono tuttavia favorevole alla proposta, e ho di fatto votato per adottarla, segnatamente alla luce dell’approccio assunto nei confronti della misura sulla quantità di particolato. Ora la Commissione deve metterla opportunamente in pratica. Sono inoltre lieto per le informazioni sulle riparazioni, che dovrebbero essere trasmesse a tutti i workshop indipendenti.</p>
    </intervention>
    <intervention id="3-238" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, la ringrazio, Presidente, per avermi concesso la parola per la terza volta su questa relazione di Matthias Groote, relativa alla protezione dei cittadini europei dalle emissioni dannose delle automobili.</p>
      <p sl="it">Ho votato a favore di questo documento auspicando che, in un futuro prossimo, ci sia anche una direttiva contro l’inquinamento prodotto dai governi, perché, purtroppo, anche i governi talvolta producono un inquinamento a danno della salute e dell’ambiente dei cittadini.</p>
      <p sl="it">Mi riferisco in particolare, ma non solo, alle leggi che inquinano e rendono difficile e irrespirabile l’aria per le persone anziane, per i pensionati, i quali non possono vivere con una pensione insufficiente.</p>
    </intervention>
    <intervention id="3-239" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström e Åsa Westlund" is_mep="True" mode="written">
      <p sl="it">Saremmo stati favorevoli a un calendario più serrato per l’introduzione dell’Euro 5 e a un abbassamento dei limiti per le emissioni di biossido di azoto nelle norme Euro 6.</p>
      <p sl="it">Abbiamo tuttavia votato a favore del compromesso con il Consiglio dei ministri, poiché lo riteniamo valido e pensiamo che da un processo più lungo non scaturirebbero regolamenti migliori, ma semplicemente un rinvio del calendario per l’introduzione.</p>
    </intervention>
    <intervention id="3-240" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="it">I trasporti sono responsabili di buona parte dell’inquinamento ambientale e hanno un impatto notevole sul cambiamento climatico. La nuova norma denominata Euro 5 si concentrerà specialmente sulle polveri e sugli ossidi di azoto (NOx), che vengono emessi dai veicoli dotati di motori diesel .</p>
      <p sl="it">Questa ulteriore riduzione dei limiti di emissione di polveri e ossidi di azoto da parte dei veicoli costituisce un importante passo avanti in termini di salute pubblica.</p>
      <p sl="it">L’adozione di questa relazione rafforzerà il potenziale commerciale dell’Unione europea riguardo alla progettazione e alla costruzione di veicoli ecologici.</p>
      <p sl="it">La futura norma Euro 6 comporterà limiti più bassi di emissione, in particolare per gli ossidi di azoto e, al tempo stesso, stimolerà la ricerca tecnologica per l’industria automobilistica.</p>
      <p sl="it">Il testo adottato propone anche un calendario, impegnativo ma fattibile, per l’applicazione di queste due norme per il settore automobilistico.</p>
      <p sl="it">Ritengo tuttavia che dobbiamo rimanere vigili sul rinnovo del parco auto e attuare così le norme Euro più recenti, nella speranza di ottenere risultati significativi sulla qualità dell’aria.</p>
    </intervention>
    <intervention id="3-241" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho sostenuto questo pacchetto di compromesso, il quale obbligherà l’industria automobilistica a produrre autoveicoli più ecologici e meno inquinanti che contribuiranno a ridurre l’inquinamento. Grazie a questo pacchetto di emendamenti, nel lungo periodo gli autoveicoli prodotti dovranno attenersi a limiti di emissione prestabiliti e, inoltre, l’industria automobilistica sarà incoraggiata a investire nella tecnologia per fabbricare vetture più ecologiche e a contribuire alla protezione del nostro ambiente.</p>
    </intervention>
    <intervention id="3-242" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">La proposta su cui abbiamo votato oggi prevede la revisione degli attuali limiti di emissione dei veicoli a motore e pertanto l’inclusione dei veicoli alimentati a biocarburanti</p>
      <p sl="it">Le nuove tecnologie e scoperte scientifiche ci permettono di aspirare a un elevato livello di protezione ambientale e di investire in questi nuovi segmenti del mercato automobilistico.</p>
      <p sl="it">Oggigiorno non possiamo trascurare le sfide ambientali con cui siamo confrontati, né possiamo ignorare il fatto che nel settore dei carburanti puliti si sta sviluppando un nuovo mercato. Di conseguenza, informare i consumatori sui veicoli meno inquinanti, sulle riparazioni dei veicoli e sui nuovi articoli immessi sul mercato dai fabbricanti è una misura importante ai fini della protezione e degli investimenti nella società del futuro.</p>
      <p sl="it">Ancora una volta sono in gioco il funzionamento del mercato interno, la promozione dello sviluppo sostenibile a livello ambientale e il miglioramento delle condizioni di vita dei cittadini.</p>
      <p sl="it">Ho quindi votato a favore della relazione Groote.</p>
    </intervention>
    <intervention id="3-244" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, vorrei semplicemente motivare la mia opposizione all’emendamento n. 1 alla relazione Higgins, in altre parole alla modifica della base giuridica dall’articolo 308 all’articolo 159 del Trattato.</p>
      <p sl="en">Posso capire perché molti colleghi siano favorevoli a tale modifica, che di fatto, alla luce degli obiettivi economici e sociali del fondo, estenderebbe i poteri del Parlamento, il quale ha ovviamente il diritto di agire in tal senso. Temo però che possano esservi conseguenze impreviste, poiché credo che il Consiglio difficilmente sarà d’accordo e questo provocherà un ritardo. In tale ipotesi siffatto ritardo avrà l’effetto di rinviare lo stanziamento dei finanziamenti a progetti che sono già stati avviati.</p>
      <p sl="en">Penso che le conseguenze sarebbero molto gravi perché, dal punto di vista politico, questo è un periodo particolarmente delicato per l’Irlanda del Nord. Stiamo per compiere l’ultimo passo e credo proprio che l’UE non debba inviare segnali negativi. In una certa misura, inoltre, si tratta di una vittoria futile per il Parlamento, perché sarà in ogni caso l’ultima volta che gli verrà chiesto di approvare i finanziamenti per il programma, che infatti scadrà nel 2010.</p>
      <p sl="en">Inoltre, ho votato per sbaglio sull’emendamento n. 169 alla relazione Hieronymi. Ho semplicemente premuto il tasto sbagliato. Avrei dovuto premere il tasto “più”.</p>
    </intervention>
    <intervention id="3-245" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">Il suo desiderio di pronunciarsi diversamente a questo punto della seduta risulterà agli atti.</p>
    </intervention>
    <intervention id="3-246" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Anche se la Repubblica d’Irlanda e il Regno Unito sono due tra i paesi più ricchi del mondo, i buoni motivi per sostenere il Fondo internazionale per l’Irlanda non mancano. Gli Stati membri che intendono contribuire a questo fondo possono farlo tramite decisioni adottate dai parlamenti nazionali. Tale processo, oltre ad essere più democratico, evita anche che le risorse finanziarie degli Stati membri debbano inutilmente passare attraverso il bilancio comunitario. Abbiamo dunque votato contro la relazione in esame.</p>
    </intervention>
    <intervention id="3-248" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signor Presidente, la banana è un argomento da cui è nato un vero e proprio romanzo a puntate, a partire dal 1990. In Europa consumiamo banane provenienti da tre regioni: banane europee originarie delle Antille francesi, delle Canarie e delle Azzorre, per circa 850 000 tonnellate; banane provenienti dai paesi ACP e, infine, banane marchiate “dollari”, coltivate in America latina, a vantaggio di Chiquita e Dole .</p>
      <p sl="fr">Dieci anni fa i dazi doganali sui 2,5 milioni di tonnellate di banane statunitensi sfioravano gli 850 euro a tonnellata, mentre oggi ammontano a 176 euro. In altre parole, l’Europa fa un regalo di 2 miliardi di euro alle multinazionali americane. Per di più, tali banane vengono prodotte all’equatore da bambini di dieci anni pagati 2 dollari al giorno, che respirano pesticidi, sono affetti da asma, hanno disturbi di equilibrio e soffrono di atassia cerebrale. Altrove le condizioni non sono migliori per quanti lavorano nelle serre per la produzione di rose.</p>
      <p sl="fr">In queste condizioni il cartone da 18 chili di banane può essere venduto a 3 dollari in Germania. Questo si chiama sfruttamento. E’ anche vero che lo stesso Parlamento fa ricorso a una forma di sfruttamento quando utilizza precari per la tornata. Oh Dio, che sarà mai uno schiavo in più o in meno?</p>
    </intervention>
    <intervention id="3-249" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström e Åsa Westlund" is_mep="True" mode="written">
      <p sl="it">Abbiamo votato contro l’emendamento n. 10. Noi socialdemocratici svedesi interpretiamo tale emendamento come un mezzo per consentire agli Stati membri che lo desiderano di mantenere una parte dell’aiuto legato alla produzione per quanto riguarda le banane. Lo riteniamo inaccettabile, tenuto conto del fatto che ci dirigiamo in prevalenza verso un disaccoppiamento delle sovvenzioni agricole. L’aiuto legato alla produzione rende impossibile ai produttori di banane di paesi terzi competere su basi eque.</p>
      <p sl="it">Siamo critici sulla proposta nel complesso, in quanto comporta un aumento della spesa. A nostro parere una riforma dell’organizzazione del mercato della banana dovrebbe consentire un risparmio a livello di bilancio.</p>
    </intervention>
    <intervention id="3-250" speaker_id="28318" name="Emanuel Jardim FERNANDES" is_mep="True" mode="written" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="it">Sostengo appieno la proposta della Commissione, come modificata dalla presente relazione, con i seguenti obiettivi, avvalorati dagli emendamenti che sono stati accolti:</p>
      <p sl="it">mantenere una produzione comunitaria di banane, che in alcune aree produttive costituisce la principale attività agricola, e mi riferisco a regioni ultraperiferiche, o comunque nelle regioni in cui tale produzione svolge un ruolo socioeconomico;</p>
      <p sl="it">salvaguardare i redditi dei produttori di banane e impedire un deterioramento della situazione economica nel settore;</p>
      <p sl="it">affidare agli Stati membri in cui si producono banane il controllo sulla concessione di aiuti, in modo che si possa operare nel modo più efficace possibile tenendo conto delle priorità specifiche di queste regioni.</p>
      <p sl="it">Per questi motivi ho votato a favore della relazione.</p>
      <p sl="it">Tuttavia, contesto l’idea di continuare a rendere obbligatorio per i produttori aderire a un’organizzazione ufficiale di produttori per poter ricevere aiuti – in linea con quanto auspicato dai produttori europei di banane (membri dell’Associazione europea di produttori di banane), dalle autorità delle regioni ultraperiferiche e dagli Stati membri produttori di banane – perché la considero contraddittoria e contraria all’obiettivo ultimo. Pertanto ho presentato un emendamento che mira a lasciar decidere gli Stati membri se il requisito debba o meno essere obbligatorio, come ha proposto la Commissione.</p>
    </intervention>
    <intervention id="3-251" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Abbiamo votato contro questa relazione perché si rivolge completamente contro gli interessi dei coltivatori di banane nell’Unione europea.</p>
      <p sl="it">Ci opponiamo fermamente all’emendamento n. 10 inserito nella relazione, perché propone un trattamento speciale per le sovvenzioni al cotone, all’olio di oliva, al tabacco grezzo, al luppolo e alle banane.</p>
      <p sl="it">Se singoli Stati membri, per motivi legati alla politica regionale, desiderano sostenere la coltivazione di banane sul loro territorio, dipenderà da loro, purché ovviamente tengano conto degli accordi commerciali internazionali e delle norme comunitarie. In tal caso, tuttavia, dovrebbe spettare ai singoli Stati membri anche finanziare tale aiuto, senza coinvolgimento da parte dell’Unione europea.</p>
    </intervention>
    <intervention id="3-252" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Ci opponiamo al disaccoppiamento dell’aiuto legato alla produzione, su cui è incentrata la proposta della Commissione sulla riforma del settore delle banane. La Commissione sta cercando di porre fine alla compensazione per i produttori e di promuovere la liberalizzazione del settore nel quadro dell’Organizzazione mondiale del commercio.</p>
      <p sl="it">Anche se gli accordi in vigore non sono adeguati, preferiremmo mantenerli o introdurre una riforma che affrontasse realmente i problemi con cui si trovano alle prese i produttori di banane, concentrati nelle regioni ultraperiferiche e nelle aree più vulnerabili dell’Unione europea.</p>
      <p sl="it">Accogliamo con favore l’adozione degli emendamenti che abbiamo presentato, allo scopo, primo, di mantenere il sistema degli anticipi annuali per l’intero periodo e, secondo, di procedere alla presentazione di una relazione con una valutazione d’impatto sugli effetti della normativa per il reddito dei produttori.</p>
      <p sl="it">Siamo fortemente delusi per la bocciatura degli emendamenti da noi proposti, anzitutto, su un periodo transitorio di un anno per l’entrata in vigore, nonché sull’anticipazione dal 2005 al 2004 del periodo di riferimento per il calcolo degli aiuti.</p>
      <p sl="it">Pensiamo che la relazione apporti miglioramenti su alcuni aspetti sostanziali della proposta della Commissione, proponendo il disaccoppiamento parziale dell’aiuto e il mantenimento degli aiuti per le organizzazioni di produttori.</p>
      <p sl="it">Infine, contestiamo la proposta di applicare il sistema di disaccoppiare l’aiuto a tutti gli altri settori “non riformati”.</p>
    </intervention>
    <intervention id="3-254" speaker_id="4532" name="Michael CASHMAN" is_mep="True" mode="written" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La delegazione socialista britannica (partito laburista al Parlamento europeo) è favorevole all’approvazione della risoluzione sul programma legislativo e di lavoro della Commissione per il 2007, un programma esaustivo e ambizioso. Vi sono indubbiamente alcune deplorevoli omissioni, ma nell’insieme sosteniamo il programma della Commissione. Per quanto riguarda lo specifico tema della sicurezza dei cittadini, della giustizia e della migrazione, il partito laburista al Parlamento europeo sostiene la posizione generale del Parlamento europeo e delle altre Istituzioni sullo sviluppo di una politica in questo importante settore. Alla luce di tali premesse, per ciò che concerne l’ottimizzazione del processo decisionale in questo settore, vorremmo sottolineare che qui la decisione spetta unicamente agli Stati membri in seno al Consiglio.</p>
    </intervention>
    <intervention id="3-255" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato contro la risoluzione sul programma legislativo e di lavoro della Commissione per il 2007, perché essa insiste sulla continuazione delle stesse politiche neoliberiste, con le disastrose conseguenze che conosciamo, come l’aumento della povertà e delle sperequazioni sociali. Abbiamo invece bisogno di una rottura con tali politiche e di mutamenti radicali, come si propone in diversi punti nella risoluzione del nostro gruppo.</p>
      <p sl="pt">Tra le proposte che abbiamo presentato e che purtroppo sono state respinte, vorremmo sottolineare quanto segue: chiediamo l’immediata sospensione dell’attuale processo di liberalizzazione dei servizi pubblici e il fermo impegno di ridurre l’orario di lavoro, senza tagliare i salari, al fine di creare nuovi posti di lavoro.</p>
      <p sl="pt">Ci rammarichiamo inoltre del fatto che il programma legislativo e di lavoro della Commissione trascuri la situazione in Medio Oriente, e riteniamo ugualmente inaccettabile che non sia stata istituita alcuna forma di cooperazione finanziaria tra l’Unione europea e l’Autorità palestinese.</p>
      <p sl="pt">Critichiamo inoltre il fatto che la Commissione non abbia proposto alcuna iniziativa volta a migliorare la politica sociale, e insista invece sulle liberalizzazioni in diversi settori, tra cui il settore dei servizi e il mercato dell’energia.</p>
    </intervention>
    <intervention id="3-256" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">I miei colleghi conservatori britannici e io sosteniamo la richiesta, avanzata dal Presidente della Commissione, di dare maggiore priorità alla realizzazione di un’efficace riforma economica mediante la revisione dell’agenda di Lisbona che, a nostro avviso, dovrà tendere innanzitutto a stimolare crescita e competitività in Europa per aumentare l’occupazione.</p>
      <p sl="en">Siamo altresì favorevoli a completare il mercato interno, e un’efficace applicazione della direttiva sui servizi sarà parte integrante di questo processo. La liberalizzazione e le politiche ispirate al libero scambio favoriranno un’economia più competitiva e dinamica in Europa. Come la Commissione, anche noi attribuiamo grande importanza alla deregolamentazione e al rigoroso svolgimento delle valutazioni d’impatto, che i conservatori britannici sostengono da lungo tempo. Siamo inoltre favorevoli a qualsiasi misura razionale che tuteli l’ambiente e promuova la lotta contro la povertà in tutto il mondo. Possiamo inoltre dirci d’accordo con la lotta alle frodi e alla cattiva amministrazione.</p>
      <p sl="en">Non possiamo però accogliere le richieste, contenute in questa risoluzione, di applicazione della Costituzione dell’Unione europea, né quelle che invocano una politica comune europea in materia di immigrazione, asilo e visti; né, infine, condividiamo l’opinione per cui l’Unione europea non disporrebbe dei fondi sufficienti per affrontare le sfide del futuro.</p>
    </intervention>
    <intervention id="3-257" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Il programma legislativo proposto dalla Commissione per il 2007 rivela chiaramente come la mancanza di leadership politica in molti Stati membri stia complicando l’esistenza dell’Unione europea. E’ vero che la Commissione è il motore delle Istituzioni comunitarie, ma è altresì vero che gli Stati membri sono profondamente impegnati in problemi interni che assorbono buona parte delle loro energie.</p>
      <p sl="pt">Dobbiamo tuttavia riconoscere che, mettendo in evidenza le questioni economiche – in particolare la questione della tecnologia e, ugualmente importante, dell’energia – senza attribuire eccessiva importanza alle questioni istituzionali, la Commissione mostra di aver compreso le proprie priorità. Il suo costante impegno a migliorare la situazione normativa rivela che essa è consapevole della necessità di semplificare l’ambiente legislativo. Ci auguriamo che il 2007 sia l’anno in cui si scioglieranno finalmente i nodi politici europei, affinché non si diffonda la convinzione che manca un progetto di mobilità per l’Europa e lo slancio politico per concretizzarlo.</p>
    </intervention>
    <intervention id="3-258" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="it">Per la sua importanza commerciale ed economica e per le evidenti affinità storiche e culturali con i paesi che compongono l’Unione europea, la Russia merita da parte nostra una particolare attenzione.</p>
      <p sl="it">La caduta della dittatura sovietica aveva suscitato la speranza che il paese potesse seguire la strada della democrazia e della libertà. Purtroppo, la recente e tragica scomparsa di Anna Politkovskaja e quella di Alexander Litvinenko sono un chiaro segnale del fatto che la Russia è ancora molto lontana da standard accettabili per quanto riguarda le libertà fondamentali.</p>
      <p sl="it">Oltre agli interventi armati nella sua sfera di influenza geopolitica, devo criticare i meccanismi che la Russia impiega nei settori del commercio e dell’energia per esercitare pressioni sui paesi vicini, e che costituiscono vere sanzioni discrezionali.</p>
      <p sl="it">Ritengo che l’Unione europea debba mantenere una stretta cooperazione con la Russia, sia a livello internazionale che nell’ambito dei rapporti di vicinato, ma questo partenariato dev’essere soggetto a critiche e controlli costanti da parte nostra.</p>
      <p sl="it">Per il suo equilibrio e la sua sicurezza, l’Unione ovviamente ha bisogno di una Russia prospera, libera e democratica. Spero che il popolo russo possa tracciare una rotta sicura in questa direzione.</p>
    </intervention>
    <intervention id="3-260" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, in seguito alla nostra discussione, che purtroppo si è svolta nel contesto di una minisessione, la situazione in Russia ha continuato a subire un drastico peggioramento. Posso solo chiedere al Presidente Putin di assicurare un trattamento decoroso ai detenuti – i cosiddetti dirigenti della Yukos e gli altri prigionieri politici – e garantire che non siano assassinati in modo misterioso, com’è successo ad altri. In Russia vigono le norme dello Stato di diritto, almeno sulla carta, e se ne deve assolutamente garantire il rispetto. L’opinione pubblica mondiale vigilerà sull’operato del Presidente Putin, attendendosi tali norme siano garantite.</p>
      <p sl="de">Ringrazio l’onorevole Horáček per aver inserito in questa ottima risoluzione il riferimento ai dirigenti della Yukos , insistendo sulla necessità che siano finalmente rimessi in libertà o almeno ricevano un trattamento conforme alla legislazione russa e siano detenuti vicino al loro luogo di residenza.</p>
      <p sl="de">Vorrei cogliere l’occasione offertami da questa dichiarazione di voto per fare una dichiarazione personale. Non so se avrò di nuovo l’onore di intervenire mentre lei presiederà l’Assemblea, e vorrei quindi ringraziarla per il modo straordinario in cui esercita la sua funzione di Vicepresidente.</p>
    </intervention>
    <intervention id="3-261" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">Grazie, onorevole Posselt, per le sue gentili parole.</p>
    </intervention>
    <intervention id="3-262" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Per quanto riguarda la risoluzione approvata oggi dalla maggioranza del Parlamento, merita rilevare che, intenzionalmente, non si fa alcun riferimento a questioni quali l’avanzamento della NATO nell’Europa orientale e l’installazione strategica di nuove basi militari che circondano e minacciano la Russia, incoraggiando la militarizzazione delle relazioni internazionali e la corsa agli armamenti.</p>
      <p sl="pt">Inoltre, nella risoluzione non si fa alcun accenno alle manovre di destabilizzazione attuate nel Caucaso da forze legate alla NATO e all’uso della Georgia come punto di appoggio per i ribelli ceceni.</p>
      <p sl="pt">Né si parla delle migliaia di persone di origine russa che subiscono discriminazioni e si vedono negare i diritti di cittadinanza nelle Repubbliche baltiche che sono membri dell’Unione europea.</p>
      <p sl="pt">Inoltre, si oscilla tra la carota e il bastone. In altre parole, se la risoluzione è caratterizzata dall’interventismo e dalle pressioni politiche sulla Russia – e su altri paesi dell’Europa orientale e del Caucaso, non ultima la Bielorussia – le forze del grande capitale nell’Unione aspirano ad avere pieno accesso alle immense risorse energetiche russe.</p>
    </intervention>
    <intervention id="3-263" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voto a favore della proposta di risoluzione, perché ritengo che il testo elaborato insieme sia molto equilibrato e tenga conto delle mie due principali preoccupazioni, cioè le deficienze strutturali dell’Unione europea nella politica energetica e la qualità delle relazioni dell’Europa con la Russia.</p>
      <p sl="de">Non possiamo negare la nostra attuale dipendenza dai fornitori esteri nazionalizzati di energia, né permettere che i valori europei passino in secondo piano rispetto agli interessi economici. Gli interessi economici e politici non devono essere confusi e le nostre apprensioni per le violazioni dei diritti umani e della libertà di stampa non devono essere dimenticate nella speranza di condurre trattative più fruttuose in materia di energia. E’ ora necessario dare priorità a una politica energetica comune europea, in modo che i valori europei fondamentali della nostra Comunità, tra cui la difesa dei diritti umani, non possano essere compromessi dalla dipendenza economica da altri paesi.</p>
    </intervention>
    <intervention id="3-264" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il mancato avvio dei negoziati per un nuovo accordo quadro tra l’Unione europea e la Russia è molto allarmante. Numerose questioni, tra cui il recente omicidio di un’ex spia russa, richiedono risposte. Mi auguro che anche la prossima Presidenza dell’Unione darà priorità alle relazioni con la Russia.</p>
    </intervention>
    <intervention id="3-266" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, il mio voto favorevole alla relazione non sarà certo una sorpresa; il mio consenso è giustificato dal fatto che essa esamina in modo molto realistico il progetto europeo, e fissa obiettivi chiari per il suo futuro sviluppo.</p>
      <p sl="de">Ciò che conta adesso è che l’integrazione proceda – per sfruttare ogni occasione – e che l’Unione europea mantenga la propria stabilità. Perché ciò si realizzi, abbiamo bisogno di nuove norme per il lavoro, per l’interazione delle Istituzioni e per il finanziamento. Ci auguriamo che quest’attività normativa sia portata a termine entro il 2008.</p>
      <p sl="de">Dal momento che molti Stati ambiscono a entrare nell’Unione europea, si richiedono nuove strategie. Lo status di membro a pieno titolo non può essere l’unico obiettivo: dobbiamo sviluppare forme alternative di cooperazione con i paesi vicini, e su questo punto i capi di governo dovrebbero riflettere, soprattutto per quanto riguarda la Turchia, e considerare la possibilità di un partenariato privilegiato. L’idea dell’adesione a pieno titolo della Turchia è irrealistica, giacché non possono esserci 71 voti unanimi a livello di Unione europea, così come non tutti i referendum nazionali – o le votazioni in quest’Aula – possono produrre risultati favorevoli; di conseguenza è ancora più importante che i negoziati comincino fin d’ora, che mirino a sviluppare un clima favorevole, e che si concludano con il probabile risultato di accordare a questo importante partner dell’Unione europea un partenariato privilegiato.</p>
    </intervention>
    <intervention id="3-267" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, nel corso della discussione di questa mattina il collega onorevole Claeys ha attirato l’attenzione sulle modalità di negoziato con la Turchia, un candidato all’adesione piuttosto problematico. E’ ormai evidente che l’approccio negoziale dell’Unione europea è ben diverso dall’arrogante mercanteggiare che distingue la Turchia e che, secondo il collega, il quale si è espresso con un certo sarcasmo ma con estrema precisione, ricorda molto un bazar . Il modo in cui i negoziatori europei hanno lasciato scadere tutti i loro ultimatum consentendo alla Turchia di farla franca è scandaloso, e dà alla Turchia un messaggio del tutto sbagliato, facendole credere che l’Unione europea sia disposta a tutto purché essa aderisca, contrariamente a quella che è la volontà di gran parte dell’opinione pubblica europea. Potremmo concludere che l’Unione europea è altrettanto antidemocratica dello Stato che sta cercando di aderirvi – la Turchia.</p>
    </intervention>
    <intervention id="3-268" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, ho votato a favore dell’allargamento dell’Unione europea, come proposto dall’onorevole Elmar Brok, perché sia personalmente, sia come responsabile del partito pensionati in Italia, credo che l’allargamento dell’Europa debba arrivare a tutto il mondo.</p>
      <p sl="it">L’Europa deve essere allargata a tutto il mondo, perché l’Europa mantiene la pace tra gli Stati membri che ne fanno parte. Maggiore sarà il numero di Stati che riusciranno a far parte dell’Europa e più pace avremo, non solo in Europa, ma in tutto il mondo. Quindi, signor Presidente: “Unione europea in tutto il mondo!”.</p>
    </intervention>
    <intervention id="3-269" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">No. Né l’approvazione di una Costituzione, né la creazione di un superstato europeo centralizzato sono in alcun modo un requisito indispensabile per l’allargamento dell’Unione europea. Voteremo certamente contro la relazione dell’onorevole Stubb, che cerca di far rientrare dalla finestra quella Costituzione che due nazioni europee hanno fatto uscire dalla porta.</p>
      <p sl="fr">Dobbiamo anche chiederci se, al di là dei cosiddetti aspetti “istituzionali” che sono piuttosto di natura ideologica, non sarebbe opportuno fare una pausa di riflessione. L’Unione europea è passata, in un arco di tempo molto breve, da quindici a ventisette membri, che presto diverranno ventotto. Oggi nessuno dei presenti in quest’Aula sarebbe capace di dire, al di là dei discorsi convenzionali, quali siano i vantaggi e gli svantaggi di questo allargamento che non ha precedenti, né per l’Unione europea, né per alcuno degli Stati membri.</p>
      <p sl="fr">Un allargamento fine a se stesso non ha alcun senso, se non quello, che noi respingiamo, di un assorbimento degli Stati nazionali da parte del Leviatano di Bruxelles, e infine della loro disgregazione.</p>
      <p sl="fr">Questi problemi non si porrebbero se costruissimo un’autentica Europa di nazioni sovrane, che collaborano in specifici settori da loro scelti e per il loro reciproco vantaggio.</p>
    </intervention>
    <intervention id="3-270" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">In linea di principio la Lista di giugno è favorevole all’allargamento dell’Unione europea, ma è essenziale che gli Stati che desiderano aderire all’UE soddisfino i requisiti fissati prima di accedere. I paesi di cui attualmente si discute la possibilità di una futura adesione hanno molta strada da fare. Sarebbe contrario agli interessi degli attuali Stati membri e dei paesi candidati se fissassimo fin da adesso la data di adesione all’Unione europea. Dobbiamo quindi favorire un processo che abbia il tempo di evolversi gradualmente.</p>
      <p sl="sv">Tra le altre cose, nella relazione si legge che il Trattato di Nizza non offre un’adeguata base per i futuri allargamenti; leggendo tra le righe, si sostiene quindi la necessità di una nuova Costituzione, sebbene i popoli della Francia e dei Paesi Bassi abbiano respinto l’idea con un referendum .</p>
      <p sl="sv">Il relatore inoltre parla della “capacità d’integrazione” dell’Unione europea, e ritiene che questa non vada confusa con la percezione nell’opinione pubblica dell’impatto di nuovi ampliamenti. Qui si scorge una nota di disprezzo per i fondamentali principi democratici. Se la maggioranza degli europei ritiene che non sia opportuno allargare ulteriormente l’Unione europea, i rappresentanti eletti dei cittadini europei devono rispettare tale volontà. Questo è un chiaro esempio dell’endemico disprezzo che quest’Assemblea nutre nei confronti dei cittadini.</p>
      <p sl="sv">Abbiamo votato contro la relazione dal momento che essa sfrutta i potenziali allargamenti per giustificare una futura Costituzione.</p>
    </intervention>
    <intervention id="3-271" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La relazione contiene alcuni punti sull’allargamento dell’Unione europea a cui mi oppongo fermamente. Per esempio, si sottolinea l’artificiosa “necessità” di concludere il cosiddetto “processo costituzionale” come (falsa) condizione per qualsiasi futuro allargamento.</p>
      <p sl="pt">C’è un altro punto concernente i negoziati con la Turchia, che merita di essere respinto con fermezza e che dev’essere evidenziato. La relazione “deplora” il fatto che i tentativi della Presidenza finlandese di “trovare una soluzione per superare l’attuale situazione di stallo e garantire la piena applicazione del protocollo addizionale, da una parte, e ridurre l’isolamento della comunità turcocipriota che vive nel nord dell’isola, dall’altra, non abbiano avuto successo”. In altre parole la relazione intende:</p>
      <p sl="pt">ignorare il fatto che l’isolamento della comunità turcocipriota è provocato unicamente dall’occupazione illegale, da parte dell’esercito turco, del 37 per cento del territorio della Repubblica di Cipro;</p>
      <p sl="pt">unire l’applicazione del protocollo addizionale al riconoscimento di fatto dell’occupazione (illegale), da parte dell’esercito turco, e dell’autoproclamata “Repubblica turca di Cipro del nord”; questo è ciò che vogliono le autorità turche, che sono sostenute in questo da numerosi paesi, tra cui alcuni Stati membri dell’Unione europea;</p>
      <p sl="pt">strumentalizzare la questione di Cipro, nell’ambito delle contraddizioni che caratterizzano l’adesione della Turchia, subordinando le risoluzioni dell’ONU su Cipro.</p>
    </intervention>
    <intervention id="3-272" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">L’attuale strategia di allargamento che consiste nel riunire circa una quarantina di Stati in un unico gruppo, porterà l’Europa di Bruxelles a subire il destino della rana di Jean de la Fontaine, che scoppiò nel tentativo di assumere le dimensioni del bue. Tutto questo per due motivi.</p>
      <p sl="fr">Il primo riguarda la mancanza di un limite geografico, per cui questa Europa, dopo aver accolto la Turchia, non avrà alcun motivo di rifiutare l’ingresso ad altri paesi asiatici o africani.</p>
      <p sl="fr">Il secondo motivo è legato alla natura ideologica del progetto euro-brussellese, che mira a infrangere l’identità e la sovranità delle nazioni europee per costruire, sulle rovine di queste ultime, un superstato centralizzato, la cui amministrazione sarà ancora più gravosa delle amministrazioni nazionali.</p>
      <p sl="fr">Invece di dissolvere le nostre nazioni in questo insieme sovranazionale, votato alla distruzione come l’Unione Sovietica e la Jugoslavia, costruiamo una grande Europa di nazioni libere e sovrane, unite dai propri valori umanisti e cristiani che hanno fatto la grandezza della nostra civiltà.</p>
    </intervention>
    <intervention id="3-273" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Se vogliamo prestare la dovuta attenzione alle esigenze derivanti dallo straordinario processo di allargamento del 2005 e da qualsiasi futuro allargamento, il termine “adeguare” dovrà entrare a far parte del lessico comunitario.</p>
      <p sl="it">A distanza di un anno e mezzo, dobbiamo riconoscere che le nostre società, la nostra economia, le nostre istituzioni e la nostra mentalità non si sono del tutto adeguate all’allargamento, il che è comprensibile, dal momento che la nostra flessibilità non è illimitata. La data del 1° maggio 2005 è troppo importante perché il suo impatto iniziale si sia dissipato in appena 18 mesi. Detto questo, non dobbiamo confondere ciò che è difficile con ciò che è impossibile, e certamente non con ciò che è inevitabile. Possiamo fare di più e meglio, affinché questo processo si vada normalizzando e adeguando. Allo stesso tempo, dobbiamo prepararci per la fase successiva, secondo una logica per cui l’allargamento dell’Unione europea è vantaggioso sia per i nuovi arrivati che per i membri attuali. Così dovremmo interpretarla. A mio avviso, si tratta di una delle questioni più importanti.</p>
      <p sl="it">Da qui deriva il riconoscimento della necessità di adeguare il contesto istituzionale alla realtà dell’Unione europea, sebbene non si possa concludere che questa sia la principale difficoltà che dovremo affrontare negli anni a venire. L’adeguamento è di natura sociale, politica ed economica, piuttosto che essenzialmente istituzionale.</p>
    </intervention>
    <intervention id="3-274" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">I conservatori britannici sono sempre stati e rimangono convinti sostenitori dell’allargamento dell’Unione europea, giacché esso offre un mercato unico più ampio e un’Europa che, formata da Stati nazionali, sarà più flessibile e meno impacciata da rigidi vincoli. Non accettiamo tuttavia che questo processo si spinga fino a richiedere una Costituzione a pieno titolo per l’Unione europea, che farebbe perdere agli Stati membri altri poteri a favore dell’Unione europea. Ci siamo quindi astenuti dalla votazione su questa relazione.</p>
    </intervention>
    <intervention id="3-275" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="it">Sono profondamente convinto che l’allargamento rappresenti uno dei pochi aspetti positivi dell’Unione europea, a condizione di poter controllare la circolazione delle persone – l’allargamento dell’Unione europea riduce la possibilità di creare un superstato europeo rigorosamente integrato; esso inoltre contribuisce a estendere l’area di stabilità e prosperità in tutta Europa. In effetti, come abbiamo visto, il processo di allargamento e le prospettive del futuro allargamento rappresentano un importante catalizzatore di cambiamento. I federalisti reagiscono cercando di consolidare la propria presa sull’Unione europea quale progetto politico, nel tentativo di resuscitare la Costituzione e di rallentare il futuro allargamento, come si osserva nella relazione Brok. La relazione inoltre affronta il problema di Cipro in modo fazioso e sterile. Mi sono astenuto per segnalare, da una parte, il mio sostegno all’allargamento e, dall’altra parte, la mia ferma e coerente opposizione all’agenda federalista, alla Costituzione e ai pregiudizi nei confronti della parte settentrionale di Cipro.</p>
    </intervention>
    <intervention id="3-277" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, vedo con piacere che l’Assemblea intende, fin da ora, porre la capacità d’integrazione al centro del dibattito sull’allargamento, poiché il successo del processo di allargamento e di un più profondo processo di integrazione europea dipendono da tale fattore.</p>
      <p sl="de">L’integrazione dev’essere portata a termine prima di poter pensare a un nuovo allargamento; ciò significa che il funzionamento delle Istituzioni deve migliorare in modo tale da consentire loro di assumere decisioni in maniera efficiente e democratica, e che le attuali disposizioni finanziarie devono essere cambiate. Finora l’allargamento è stato un parziale successo e, mentre procede il processo di integrazione, sfrutteremo ogni occasione per rendere più stabile l’Unione europea.</p>
      <p sl="de">Questo sarà il mio ultimo intervento oggi, e quindi vorrei cogliere l’occasione per porgere i miei più sinceri ringraziamenti al Presidente, che stimo moltissimo, per il modo in cui ha diretto la seduta ricorrendo al suo particolare fascino. Gli faccio i migliori auguri per un futuro di successo in quest’Assemblea.</p>
    </intervention>
    <intervention id="3-278" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il gruppo PSE sostiene questa relazione e si congratula con il relatore per aver ottenuto un così ampio consenso.</p>
      <p sl="en">Tuttavia, i deputati europei del partito laburista britannico e altri si sono astenuti dalla votazione su questa relazione e su diversi paragrafi poiché, pur essendo favorevoli a gran parte delle misure proposte, riteniamo che non tutte siano prerequisiti dell’allargamento. Se la relazione non avesse insistito sul fatto che ognuna di queste riforme dev’essere un requisito da applicarsi prima di qualsiasi ulteriore allargamento, essa avrebbe certamente ottenuto una più ampia maggioranza.</p>
    </intervention>
    <intervention id="3-279" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Questa proposta, presentata in seconda lettura, differisce dalla legislazione in vigore in tre settori chiave.</p>
      <p sl="pt">Un obiettivo della proposta è quello di presentare i dati annualmente anziché mensilmente. Secondo studi recenti, i dati mensili inviati fino a sei mesi dopo il mese di riferimento sono di scarsa utilità nella gestione giornaliera del mercato, mentre la compilazione di dati annuali può essere utile per studi di mercato di medio o lungo periodo e può contribuire a ridurre il carico di lavoro per le autorità nazionali per quanto riguarda la presentazione dei dati.</p>
      <p sl="pt">Secondo la proposta, la presentazione dei dati dev’essere richiesta dalla bandiera (o nazionalità) delle navi responsabili degli sbarchi. Tale requisito, a differenza delle attuali presentazioni da parte di ampi gruppi dell’UE, dell’EFTA e di altre navi, consentirà di analizzare i dati nei dettagli anche senza aumentare considerevolmente il carico di lavoro delle autorità nazionali che raccolgono già i dati a questo livello di dettaglio.</p>
      <p sl="pt">Infine, la proposta di regolamento offre un approccio più flessibile, che consente di utilizzare tecniche di campionamento per stimare il numero totale degli sbarchi. Le autorità nazionali avranno la facoltà di usare, in misura adeguata, metodi di campionamento per raccogliere i dati, a condizione di giustificarne l’uso e di analizzare la qualità dei dati risultanti in una relazione metodologica …</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="3-280" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Nella relazione dell’onorevole Brok sulla strategia per l’allargamento si parla molto di una “capacità d’integrazione”, considerata unicamente dal punto di vista degli interessi e degli appetiti di potere di Bruxelles.</p>
      <p sl="fr">Secondo questa relazione, tale capacità non va confusa, cito testualmente, con “la percezione nell’opinione pubblica dell’impatto di nuovi ampliamenti”. Onorevole Brok, lei ha torto. Prima di tutto perché sono i cittadini degli Stati membri a subire per primi gli effetti economici e sociali degli allargamenti, ed essi meritano quindi di essere ascoltati. In secondo luogo perché sono loro a decidere, in ultima analisi, su queste adesioni. In Francia, per esempio, un referendum si renderà obbligatorio per ogni adesione successiva a quella della Croazia. E’ il regalo di Chirac che, in piena crisi, ha cercato di evitare, invano, un “no” alla Costituzione europea.</p>
      <p sl="fr">Mi rammarico altresì che non sia mai stata posta la questione dei confini geografici dell’Europa e della definizione della sua identità comune. Questo ci permetterebbe di dire chiaramente riguardo alla Turchia che è un grande paese, ma che, in sostanza, in termini geografici, culturali, storici e demografici, è un paese asiatico. Questo ci consentirebbe inoltre di porre fine a quella farsa umiliante che sono divenuti i negoziati d’adesione.</p>
    </intervention>
    <intervention id="3-281" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Lista di giugno non condivide l’opinione del relatore, secondo il quale è necessario che l’Unione europea diventi più simile a una federazione perché il processo di allargamento possa continuare.</p>
      <p sl="sv">Al contrario, riteniamo essenziale che le decisioni politiche che devono valere per l’intera Unione europea rimangano di competenza del Consiglio dei ministri, e ci opponiamo a moltiplicare i settori in cui è possibile decidere sulla base di una maggioranza qualificata.</p>
      <p sl="sv">Riteniamo inoltre estremamente importante che ogni Stato membro venga rappresentato in seno alla Commissione affinché il lavoro di quest’ultima acquisti credibilità in tutti gli Stati membri.</p>
      <p sl="sv">Non vediamo poi come la creazione della carica di ministro degli Affari esteri possa favorire il processo di allargamento.</p>
      <p sl="sv">I deputati della Lista di giugno hanno quindi votato contro l’intera relazione.</p>
    </intervention>
    <intervention id="3-282" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Come di consueto, la maggioranza del Parlamento ha adottato una relazione basata sull’idea che l’allargamento dell’Unione europea debba procedere a condizione di garantire – e addirittura approfondire – il federalismo; ciò significa a condizione di garantire il dominio delle maggiori potenze nel processo decisionale dell’UE, e quindi di far valere gli interessi dei grandi gruppi economici e finanziari.</p>
      <p sl="pt">La relazione comincia ponendo una premessa demagogica: è necessario riformare le Istituzioni per garantire “l’efficacia” e “il funzionamento” delle Istituzioni dell’Unione europea. Dopo aver enunciato un lungo elenco di riforme, essa raggiunge – e non è sorprendente – il suo fine ultimo, ossia la difesa di quella che, scorrettamente, viene definita “Costituzione europea”.</p>
      <p sl="pt">Mettendo in evidenza il contenuto della proposta di Trattato – che è già stata respinta – la relazione rivela le vere intenzioni della ripresa del cosiddetto “processo costituzionale”.</p>
      <p sl="pt">Di conseguenza, abbiamo il solito arsenale di misure miranti ad accentrare il potere in organismi sovranazionali dominati dalle maggiori potenze: una nuova ponderazione dei voti e la fine della rotazione della Presidenza del Consiglio, l’estensione della “maggioranza” qualificata, il “ministro degli Affari esteri”, la fine della presenza di un Commissario per ogni paese in seno alla Commissione e la fine dell’unanimità per modificare i Trattati.</p>
      <p sl="pt">Questo è inaccettabile.</p>
    </intervention>
    <intervention id="3-283" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">I miei colleghi conservatori britannici e io siamo sempre stati e rimaniamo convinti sostenitori dell’allargamento dell’Unione europea. Non condividiamo affatto, però, la premessa di questa relazione nella quale si legge che gli ulteriori allargamenti potranno realizzarsi con successo soltanto a condizione dell’entrata in vigore della Costituzione europea.</p>
    </intervention>
    <intervention id="3-284" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">La relazione sugli aspetti istituzionali della capacità dell’Unione europea di integrare nuovi Stati membri conferma la costante determinazione, da parte dei portavoce politici delle capitali europee al Parlamento europeo, di resuscitare la reazionaria Costituzione europea, che è stata condannata dai popoli d’Europa.</p>
      <p sl="el">Grazie al loro costante desiderio di integrare nuovi paesi nell’Unione europea, essi propongono gli aspetti più reazionari della Costituzione europea (come la totale abolizione dell’unanimità, il rafforzamento del ruolo del Presidente della Commissione, l’introduzione della carica del ministro degli Affari esteri dell’UE, la semplificazione della procedura di modifica della Costituzione) quali presunte riforme necessarie per l’efficace funzionamento dell’Unione; il fine è quello di rimuovere qualsiasi ostacolo che impedisca al capitale monopolistico di promuovere le ristrutturazioni capitalistiche e antipopolari, e di realizzare la politica imperialistica a danno dei popoli d’Europa e di tutto il mondo.</p>
      <p sl="el">Sfoggiando il più arrogante disprezzo per la dichiarata volontà dei popoli di rifiutare la Costituzione europea, essi chiedono di intensificare il lavaggio del cervello dei cittadini, per costringerli ad accettarla; hanno addirittura fissato una data per la sua promozione, che dovrà avvenire entro la fine del 2008.</p>
      <p sl="el">Quest’attività di pressione, coercizione e manipolazione delle coscienze riflette la crescente preoccupazione delle forze politiche fautrici dell’ingresso irreversibile in Europa, di fronte alle contestazioni sempre più vibranti dei cittadini nei confronti di questa ipotesi reazionaria. Per questo motivo abbiamo votato contro la relazione.</p>
    </intervention>
    <intervention id="3-285" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Non è possibile dare un ricevimento in casa se manca la casa in cui ricevere gli ospiti. Se questo è il significato dell’espressione “capacità di assorbimento”, sono assolutamente d’accordo, come ho già detto in diverse occasioni. A ogni nuovo allargamento, l’Unione deve essere capace di assorbire coloro che aderiscono e deve adeguarsi ai cambiamenti che ne derivano. Per questo motivo ho votato a favore della relazione. Deludere le aspettative dei paesi in via di adesione e di coloro che fanno già parte della Comunità sarebbe peggio che deludere le aspettative di coloro che sperano di aderire alla Comunità. Prima di ogni nuovo allargamento, dobbiamo considerare la nostra capacità di accogliere nuovi Stati membri; non fraintendetemi però, e non pensate che siamo disposti a sovvertire questo concetto per trasformarlo in qualcosa che non è, ossia un eufemismo per negare l’accesso.</p>
      <p sl="pt">Per concludere, a questo proposito vorrei ribadire un concetto precedentemente espresso: la capacità di allargamento dell’Unione europea ovviamente ha i suoi limiti, ma sarebbe opportuno che la capacità dell’Unione di produrre gli stessi risultati non fosse limitata, a cominciare dai nostri vicini della regione del Mediterraneo. Non siamo ovviamente capaci di assorbirli, ma possiamo allora cercare di essere all’altezza del compito di “integrarli” nel nostro spazio, con una nuova e più ampia definizione del termine.</p>
    </intervention>
    <intervention id="3-286" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Benché gran parte di questa relazione sia condivisibile, essa si concentra non su quanto è necessario per l’allargamento, ma su ciò a cui l’Unione europea deve rinunciare a causa della mancata ratifica del Trattato costituzionale. Non sono contraria al Trattato costituzionale, ma non credo che esso debba costituire un prerequisito per i futuri allargamenti. Di conseguenza mi asterrò.</p>
    </intervention>
  </section>
  <section id="creitem28" title="11. Correzioni e intenzioni di voto: vedasi processo verbale"/>
  <section id="creitem29" title="12. Approvazione del processo verbale della seduta precedente: vedasi processo verbale"/>
  <section id="creitem30" title="13. Protezione dei dati (discussione)">
    <intervention id="3-292" speaker_id="2182" is_mep="True" mode="spoken" role="Presidente" name="Antonios TRAKATELLIS" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="unknown">L’ordine del giorno reca le dichiarazioni del Consiglio e della Commissione sulla protezione dei dati.</p>
    </intervention>
    <intervention id="3-293" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli deputati, durante il mandato della Presidenza finlandese alle questioni relative alla protezioni dei dati è stata attribuita un’elevata priorità. Da un lato, la Presidenza ha dovuto affrontare sfide al riguardo e a noi note in precedenza, ad esempio far procedere la direttiva quadro sulla protezione dei dati nell’ambito del terzo pilastro. Dall’altro lato, ci siamo trovati di fronte a situazioni in cui la Presidenza ha dovuto rispondere in tempi rapidi e secondo le esigenze delle circostanze. Ne sono esempio il processo negoziale del nuovo accordo sui dati del codice di prenotazione (Passenger Name Record , PNR) concluso con gli Stati Uniti d’America, e la questione dell’intercettazione dei dati sui trasferimenti bancari tramite il sistema SWIFT.</p>
      <p sl="fi">La Presidenza finlandese sa bene che il Parlamento europeo ha ribadito in diversi contesti di considerare di estrema importanza la decisione quadro sulla protezione dei dati nell’ambito del terzo pilastro e la sua rapida adozione. La proposta della decisione quadro è stata una delle priorità della nostra Presidenza nel settore della giustizia e degli affari interni. Ci eravamo posti l’obiettivo ambizioso di pervenire a un accordo in merito nel corso del mandato del nostro paese.</p>
      <p sl="fi">Quest’autunno far avanzare la proposta di decisione quadro in oggetto ci ha richiesto non poco tempo e impegno. Durante il nostro mandato ne è stata portata a termine la prima lettura, per poi passare attraverso una seconda e una terza lettura. Inoltre, in varie occasioni il Comitato dell’articolo 36 e il Comitato dei rappresentanti permanenti sono stati incaricati di esaminare singole questioni relative a questo ambito.</p>
      <p sl="fi">Nonostante gli sforzi compiuti, le scadenze erano troppo strette. Com’è ovvio, durante la Presidenza finlandese non sarà possibile raggiungere un’intesa e il dibattito sulla decisione quadro verrà ripreso nel corso del mandato tedesco.</p>
      <p sl="fi">La proposta di decisione quadro è un pacchetto multilaterale e di ampia portata, il cui impatto sulla cooperazione di polizia, nonché in materia di criminalità e di protezione dei dati di coloro che sono registrati, richiederà di deliberare con attenzione. La difficoltà sta nel fatto che certi interrogativi fondamentali rimangono privi di risposta, nonostante siano stati compiuti molti passi avanti. Ad esempio, non è ancora stato risolto il problema del campo di applicazione della decisione quadro. La domanda principale che rimane aperta è se i principi della protezione dei dati della decisione quadro si debbano applicare anche all’elaborazione dei dati all’interno degli Stati membri o se la sua portata debba essere limitata alle informazioni transfrontaliere, aspetto a favore del quale si schierano alcuni Stati membri.</p>
      <p sl="fi">Un altro impegno assunto dalla Presidenza era negoziare quest’autunno un nuovo accordo sul trasferimento di dati del codice di prenotazione alle autorità statunitensi. L’accordo scaturito dai colloqui riflette ampiamente il contenuto dell’accordo del 2004. Le compagnie aeree possono ancora operare e trasmettere i dati PNR agli Stati Uniti. Questi ultimi, da parte loro, si impegnano a garantire un adeguato livello di privacy dei dati in futuro.</p>
      <p sl="fi">L’accordo firmato a metà ottobre non è definitivo ed è valido fino alla fine di luglio 2007. L’intenzione è quella di concludere entro quella data un nuovo accordo più duraturo relativo al trasferimento di dati PNR. Il nostro obiettivo è avviare le consultazioni al riguardo, che non si delineano facili, il più presto possibile. Al momento si sta procedendo alla stesura di un nuovo mandato di negoziato.</p>
      <p sl="fi">L’importanza del nuovo accordo PNR da negoziare nel 2007 è ancor più rilevante se si considera la notizia diffusa di recente riguardo all’Automatic Targeting System (ATS, sistema di individuazione automatica) utilizzato dalle autorità americane. Questo sistema raccoglie le informazioni provenienti da varie fonti, tra cui i dati PNR sui passeggeri aerei in arrivo negli Stati Uniti, allo scopo di agevolare la valutazione del rischio concernente i passeggeri.</p>
      <p sl="fi">L’esistenza dell’ATS era nota al Consiglio e alla Commissione sin dal riesame congiunto sull’applicazione del primo accordo PNR condotto nel settembre 2005. Tuttavia, il dipartimento statunitense della Sicurezza interna non ne ha informato il pubblico fino al 2 novembre di quest’anno, quando un organo ufficiale degli Stati Uniti ha pubblicato la notizia.</p>
      <p sl="fi">La compatibilità tra l’attuale e il futuro accordo PNR e l’ATS è al momento oggetto di esame, soprattutto in termini di tempo necessario per conservare le informazioni, trasferimento dei dati e loro pertinenza. La Presidenza e la Commissione hanno inviato alle autorità statunitensi una richiesta ufficiale in merito. Al Parlamento europeo verranno comunicati i risultati a tempo debito.</p>
    </intervention>
    <intervention id="3-294" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Signor Presidente, come si sa, il 19 ottobre l’Unione europea e gli Stati Uniti hanno concluso un accordo riguardo all’elaborazione e al trasferimento dei dati sul codice di prenotazione dei passeggeri da parte dei vettori aerei al dipartimento statunitense della Sicurezza interna.</p>
      <p sl="en">Il governo degli Stati Uniti ha assunto una serie di impegni che garantiscono la protezione e la sicurezza dei dati PNR. Date queste premesse, di recente è stata espressa preoccupazione a seguito di notizie diffuse lo scorso mese dal dipartimento della Sicurezza interna in merito al cosiddetto Automatic Targeting System (ATS, sistema di individuazione automatica). Si tratta di un sistema d’indagine di sicurezza che consente di procedere a una valutazione dei rischi dei passeggeri internazionali e che si avvale, tra l’altro, dei dati PNR. Dalle informazioni pubblicate dal dipartimento della Sicurezza interna emerge una notevole differenza tra la gestione dei dati PNR nell’ambito dell’ATS e un metodo più rigoroso applicato ai dati PNR europei secondo le direttive impartite dal dipartimento della Sicurezza interna.</p>
      <p sl="en">Come ha poc’anzi fatto presente la Presidente in carica del Consiglio, oggi abbiamo inviato una lettera al governo degli Stati Uniti con cui chiediamo una conferma ufficiale che attesti che il trattamento riservato ai dati PNR europei nel quadro dell’ATS corrisponde a quello indicato negli impegni. L’attuale accordo UE-Stati Uniti sui dati PNR scadrà nel luglio 2007. All’inizio dello stesso anno la Commissione raccomanderà al Consiglio di affidare un mandato alla Presidenza, assistita dalla Commissione, che le permetta di negoziare un nuovo accordo PNR con gli Stati Uniti. Sono certo che qualsiasi intesa venga siglata fornirà un elevato livello di protezione di tutti i dati PNR trasmessi in base all’accordo tutelando al tempo stesso la sicurezza dei cittadini.</p>
      <p sl="en">Terrò informato il Parlamento europeo in merito alla stesura della bozza di mandato, che dovrebbe essere pronta entro la fine di marzo 2007, e in ogni caso è chiaro che i passeggeri devono essere informati nell’eventualità che i loro dati PNR vengano trasmessi alle competenti autorità dei paesi terzi. L’impegno assunto dal dipartimento della Sicurezza interna ha espressamente riconosciuto tale principio.</p>
      <p sl="en">Occorre un accordo internazionale con il sostegno della pubblica opinione su entrambe le sponde dell’Atlantico, nonché dei rappresentanti democratici dei popoli. Ho spesso affermato che è essenziale pervenire a un equilibrio tra le misure atte a garantire la sicurezza, da un lato, e la tutela di diritti fondamentali non negoziabili, dall’altro.</p>
      <p sl="en">La Commissione, nell’affiancare la Presidenza nei negoziati sui futuri accordi PNR con paesi terzi, farà sì che le questioni legate alla sicurezza vengano debitamente affrontate attraverso il trasferimento e un uso appropriato dei dati PNR, tutelando al contempo i dati personali come sancito dall’articolo 8 della Carta.</p>
      <p sl="en">Infine, in occasione della riunione della troika ministeriale UE-Stati Uniti del 6 novembre 2006 è stato istituito un gruppo di contatto ad alto livello per discutere sulla condivisione delle informazioni e la tutela dei dati personali ai fini dell’applicazione della legge. Su entrambe le sponde dell’Atlantico si delinea nettamente l’esigenza di collaborare più strettamente riguardo a questi aspetti.</p>
      <p sl="en">Sono altresì a favore del fatto che questo nuovo gruppo, il Parlamento europeo e il Congresso degli Stati Uniti siano in costante e stretto contatto. Dobbiamo adottare una prospettiva più ampia e una visione a lungo termine se vogliamo contrastare, di concerto con gli Stati Uniti, la minaccia del terrorismo, salvaguardando i diritti fondamentali dei singoli senza metterli in pericolo.</p>
      <p sl="en">Più in generale, riguardo a un argomento citato poc’anzi dalla Presidente in carica del Consiglio, anch’io ribadisco il mio fermo impegno a esortare e a non smettere di incoraggiare il Consiglio ad approvare il più presto possibile la proposta da me presentata 15 mesi or sono sulla protezione dei dati nell’ambito del terzo pilastro. Confido nel sostegno al riguardo da parte dell’imminente Presidenza tedesca.</p>
      <p sl="en">Ci troviamo a dover affrontare un problema e una minaccia comuni. Il terrorismo continuerà a esistere nei mesi e negli anni a venire. Solo una strategia estremamente solida e una cooperazione equilibrata con il nostro principale partner internazionale al di là dell’Atlantico ci permetterà di ridurre, se non eliminare, questa forma moderna di totalitarismo nemico della democrazia.</p>
    </intervention>
    <intervention id="3-295" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">a nome del gruppo PPE-DE. – Signor Presidente, noi del gruppo del Partito popolare europeo (Democratici cristiani) e dei Democratici europei sosteniamo la raccomandazione dell’onorevole in ’t Veld sull’impiego dei dati dei passeggeri. Privilegiamo altresì l’accordo canadese rispetto a quello statunitense. Auspichiamo, inoltre, una cooperazione transatlantica rafforzata e a tale riguardo nutriamo molta fiducia nell’impegno del Commissario Frattini. Non partecipiamo tuttavia al presente dibattito per commentare articoli di giornali, bensì per chiedere di accelerare l’iter della decisione della Commissione sulle norme in materia di protezione dei dati, non ultimo quando queste si possono ripercuotere sui ministri della Giustizia nel terzo pilastro, e non solo quando si impongono restrizioni ai diritti delle imprese nell’ambito del primo pilastro, come avviene oggi.</p>
      <p sl="sv">I diritti fondamentali devono garantire la tutela dei consumatori, a prescindere dalla struttura del Trattato. La Carta dei diritti fondamentali dell’Unione europea sancisce la protezione dei dati, e così la Convenzione del Consiglio d’Europa per la salvaguardia dei diritti dell’uomo e delle libertà fondamentali che prevede anche un diritto alla protezione della propria vita privata. E’ un principio a favore del quale si schierano tutte e tre le Istituzioni comunitarie, nonché tutti gli Stati membri, ciascuno dei quali dispone di una legislazione in materia di tutela dei dati e di una relativa autorità competente. Abbiamo bisogno di tutto ciò anche a livello di UE. Il Parlamento e il Consiglio si sono trovati concordi al riguardo sin dal mese di settembre, ma da allora non è ancora successo nulla.</p>
      <p sl="sv">L’Unione europea ha compiuto progressi nella lotta contro la criminalità e il terrorismo. Il prossimo passo necessario riguarda la protezione dei dati a livello di giurisprudenza del Consiglio d’Europa o, meglio in assoluto, a livello degli Stati membri con il sistema più valido di tutela dei dati. Quest’Assemblea fa sempre la sua parte quando si tratta di estendere il campo dei diritti. Il sistema d’informazione sui visti, il sistema d’informazione Schengen e l’Europol non sono eccezioni.</p>
      <p sl="sv">Qualsiasi istituzione che si frappone alla tutela dei dati corre il rischio, in termini pratici, di essere d’impiccio all’efficacia della lotta contro la criminalità. In questo caso non si applica una disgiuntiva “o … o”, ma una correlativa “sia …… che”.</p>
      <p sl="sv">Se il Consiglio appoggia i criteri di proporzionalità e necessità, perché non dirlo? Il Consiglio è preoccupato che la Corte di giustizia europea possa difendere i diritti fondamentali? Quale legislazione sarebbe quindi pregiudicata? Quando verrà presentata la proposta sulla protezione dei nel settore della lotta alla criminalità? Il Consiglio ha la responsabilità di rispondere ai cittadini.</p>
    </intervention>
    <intervention id="3-296" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, Commissario Frattini, signora Presidente in carica del Consiglio Lehtomäki, l’Automated Targeting System , il sistema di individuazione automatica noto come ATS, applicato dalle autorità statunitensi, costituisce un’enorme banca dati sui cittadini europei che entrano negli Stati Uniti. Sottolinea ancora una volta il diverso approccio che l’Europa tenta di adottare in materia e la crescente esigenza di rafforzare la tutela della vita privata e dei dati personali dei cittadini europei.</p>
      <p sl="fr">Riteniamo che la lotta contro il terrorismo non possa essere efficace se trattiamo ogni singolo individuo come un potenziale criminale. E’ un sistema che inoltre ha insito il reale rischio di operare discriminazioni. Gradiremmo poi sapere il funzionamento di tale sistema sul fronte dell’elaborazione dei dati PNR. Potrà influire sui negoziati relativi all’accordo che avranno luogo nel 2007? Stando alle informazioni disponibili, i dati provenienti dal sistema di individuazione automatica ATS devono essere conservati per 40 anni. Gli americani si comportano nello stesso modo quando si tratta di dati PNR? L’accordo PNR consentirà finalmente agli europei di far valere il diritto di tutela della propria vita privata dinanzi a un organo giurisdizionale statunitense, cosa che attualmente non è possibile? E’ pertanto essenziale che avviamo un processo di dialogo parlamentare con i nostri omologhi del Congresso americano, onde definire di concerto un approccio comune alla salvaguardia del nostro diritto di cittadini alla sicurezza e alla protezione dei dati personali.</p>
      <p sl="fr">Desidero ricordare che, esattamente un anno fa oggi, proprio in quest’Aula era in corso il dibattito sulla conservazione dei dati e che nel mio intervento avevo già fatto presente che era urgente e necessario adottare la decisione quadro sulla protezione dei dati nell’ambito del terzo pilastro. Abbiamo votato a favore di un emendamento alla risoluzione legislativa secondo cui l’accesso ai dati doveva essere disciplinato dalla decisione in questione. Devo riconoscere gli autentici sforzi compiuti dalla Presidenza finlandese. Non è stato poco l’impegno per imprimere un ritmo sostenuto ai dibattiti in seno al Consiglio.</p>
      <p sl="fr">Siamo tuttavia oltremodo preoccupati per la piega che sta assumendo il dibattito tra gli Stati membri. Temiamo che il Consiglio svuoti la decisione quadro del suo contenuto. Non possiamo accettare un accordo definito sulla base del minimo comune denominatore. La decisione quadro deve garantire un livello più elevato di tutela dei dati integrando i principi su cui poggia la direttiva comunitaria in questo ambito e, com’è logico, tenendo conto della specifica natura dell’attività di polizia. Nondimeno, non possiamo in alcuna circostanza accettare un livello di protezione dei dati inferiore a quello garantito dalla direttiva 95/46/CE e dalla convenzione n. 108 del Consiglio d’Europa, giuridicamente vincolante per gli Stati membri. La rapidità richiesta dall’impegno da assumere non deve compromettere la qualità della decisione quadro.</p>
      <p sl="fr">Siamo impazienti di confrontarci in un dibattito franco che ci consenta di pervenire a un accordo senza abolire gli articoli problematici. Sottolineiamo, in particolare, la necessità di utilizzare tale strumento per affrontare la questione del trasferimento di dati a paesi terzi e a privati. E’ per noi, ovviamente, motivo di rammarico non essere stati informati in merito alle discussioni svolte in sede di Consiglio. Disapproviamo il fatto che il parere adottato all’unanimità da quest’Aula non sia stato logicamente preso in considerazione nell’ambito dei negoziati in seno al Consiglio.</p>
      <p sl="fr">Il Parlamento europeo ha tuttavia dimostrato maturità e senso di responsabilità. Inoltre, non possiamo attuare il sistema d’informazione sui visti in assenza di impegni con cui si garantisca l’adozione della decisione quadro sulla protezione dei dati.</p>
      <p sl="fr">Desidero precisare che questo non è un ricatto. Desideriamo semplicemente riaffermare la determinazione di un Parlamento eletto democraticamente.</p>
    </intervention>
    <intervention id="3-297" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">a nome del gruppo ALDE . – Signor Presidente, la Presidente in carica del Consiglio mi ha dato un’informazione sbalorditiva quando ha affermato di essere a conoscenza del sistema di individuazione automatica dal 2005. Sono certa che i nostri colleghi del Congresso degli Stati Uniti saranno molto interessati, perché ne hanno avuto notizia circa u mese fa e si sono indignati scoprendo che il sistema era segretamente in funzione da quattro anni, contro l’esplicita volontà del Congresso americano. Vorrei che ci spiegasse la situazione, Presidente Lehtomäki.</p>
      <p sl="en">Secondo punto: se lei era a conoscenza del sistema dal 2005, com’è possibile che i cittadini europei non ne sapessero nulla? Detto in tutta franchezza, non si tratta solo di una precisa violazione dell’accordo PNR, bensì di un’incontestabile violazione dei diritti dei cittadini dell’Unione europea. Se guardo al campo di applicazione dell’ATS mi accorgo che tutti parliamo della lotta contro il terrorismo per giustificare la raccolta di questi dati. Scorriamo allora il testo della proposta relativa all’ATS. E’ rivolta ai datori di lavoro che vogliono esaminare le domande di lavoro, alle imprese che intendono procedere a una revisione dei conti, o alle autorità che rilasciano licenze che vogliono valutare le richieste. Va ben oltre la lotta contro il terrorismo e lo trovo inaccettabile.</p>
      <p sl="en">Avete a ragione chiesto alle autorità statunitensi in quale misura questo ATS riguardi l’accordo PNR. Ritengo tuttavia che sia doveroso nei confronti dei cittadini europei che questa richiesta venga pubblicata. Il Parlamento europeo dovrebbe ricevere una copia della lettera e voi dovreste rilasciare una dichiarazione alla stampa e al pubblico europeo spiegando che cosa viene fatto dei loro dati.</p>
      <p sl="en">Vorrei inoltre sapere se è corretto affermare che i dati PNR sono stati inseriti nell’ATS dal 2002, ossia due anni prima dell’accordo PNR. Gradirei anche sapere se in occasione delle due riunioni informali tenutesi il 6 novembre e il 13 dicembre, vale a dire oggi, questo aspetto sia stato affrontato; se è pervenuta una risposta dalle autorità statunitensi, se la tutela dei dati figura tra i punti all’ordine del giorno e, in caso affermativo, su quale base. Desidererei inoltre che la Commissione e il Consiglio rispondessero a un altro interrogativo, ovvero che dicessero se, in futuro, il Parlamento europeo e il Congresso degli Stati Uniti faranno parte del gruppo di contatto ad alto livello.</p>
      <p sl="en">Gradirei altresì chiedere al Consiglio e alla Commissione se sono a conoscenza dell’esistenza di banche dati o di programmi simili in altri paesi. Poniamo il caso che non i nostri amici americani, ma che i russi siano in procinto di lanciare un programma del genere, che cosa faremmo? Ritengo che tali esempi dimostrino inequivocabilmente la necessità di disporre non solo di un accordo europeo per la tutela dei dati, ma di una norma globale che non preveda solo la protezione dei dati dei passeggeri, ma anche delle nostre banche dati, dei dati delle telecomunicazioni e il cielo sa quali altri ancora.</p>
      <p sl="en">Infine, per quanto attiene nello specifico i PNR, la Commissione e il Consiglio potrebbero confermare che il sistema di trasmissione sarà testato, come da accordi, entro la fine di questo mese? Vi dispiacerebbe anche dirmi – perché di recente mi sono recata negli Stati Uniti e in quanto passeggera non sono stata informata nel modo più assoluto riguardo al programma PNR o ai miei diritti – se ai passeggeri verranno fornite queste informazioni?</p>
      <p sl="en">Un’ultima domanda: il Consiglio può confermare che il Parlamento europeo verrà formalmente consultato in merito al mandato per il futuro accordo PNR?</p>
    </intervention>
    <intervention id="3-298" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE . – Signor Presidente, condivido appieno il punto di vista dell’onorevole in ’t Veld. E’ davvero troppo che ammettiate di essere in effetti a conoscenza di questo sistema da oltre un anno. Vorrei sapere se l’argomento è stato davvero discusso in sede di Consiglio e se la Commissione è stata informata al riguardo. Gradirei inoltre sapere in quale misura tale situazione abbia inficiato il dibattito sui PNR. Deduco che alcuni dati PNR vengano utilizzati per il nuovo sistema. Per quanto attiene al sistema PNR, la scadenza per l’archiviazione dei dati è stata concordata con enorme difficoltà. Adesso questi dati vengono impiegati in un nuovo sistema in cui verranno pertanto conservati per 40 anni. Mi domando se la scadenza fissata riguardi anche loro.</p>
      <p sl="nl">La situazione sta già assumendo strani risvolti, che interessano anche questi dati PNR. Tutti ci siamo trovati concordi su questo periodo massimo di archiviazione e sulla definizione rigorosa degli scopi per cui possono essere usati. C’è anche una lettera di accompagnamento in cui gli americani dichiarano, “che diavolo, se dopo tutto possiamo usarli per altre cose, lo faremo anche per altri rischi; se vogliamo utilizzare più di quei 34 campi di informazioni, bene, allora lo faremo”. Il Consiglio si è limitato a rispondere che è d’accordo, ma di certo vogliamo il rispetto dei diritti umani e non avete neppure detto una parola sulla natura di tale lettera. Davvero pensate che questa lettera sia lì senza alcun motivo oppure la lettera indica ora il modo in cui, dopo tutto, gli americani intendono usare questi dati? Vorrei sentire cosa pensate della natura della lettera.</p>
      <p sl="nl">Anche se chiedete, questa volta chiaro e tondo, solo ciò che la Commissione definisce una conferma formale per dire che le cose sono state confermate in via ufficiale, l’Amministrazione Bush risponderà senza dubbio che si attiene a tutte le regole. Verificherete ora anche se è effettivamente fattibile da un punto di vista tecnico conservare tali dati PNR per questo limitato periodo di tempo? Verificherete se esiste questa possibilità? Per come la vedo, comunque, il sistema non prevede alcuna disposizione in merito.</p>
      <p sl="nl">Gradirei, infatti, analizzare il mandato relativo ai PNR, e a tale proposito occorrerà che venga redatto nei prossimi mesi e, mi auguro, che sarà oggetto di dibattito in quest’Aula. Infine, ho sentito che sono in corso colloqui bilaterali tra gli Stati Uniti e alcuni Stati membri riguardo a un nuovo accordo PNR. Se stanno così le cose, stiamo naturalmente sabotando del tutto i nostri stessi sforzi, perché gli Stati Uniti cercheranno di raggiungere un’intesa con il paese che si dimostra più accomodante, una soluzione che tutti gli altri non potranno fare altro che accettare. Questo aspetto è stato discusso in sede di Consiglio e potete confermare che non ci sarà alcun accordo bilaterale tra gli Stati Uniti e uno Stato membro dell’UE, qualunque possa essere?</p>
    </intervention>
    <intervention id="3-299" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, la discussione ha anzitutto e soprattutto preso in esame il lavoro relativo alla decisione quadro dell’Unione europea e, come ho detto nel mio intervento iniziale, tale lavoro proseguirà durante la Presidenza tedesca. Ci siamo davvero adoperati per definire la decisione quadro, ma purtroppo non ce la faremo a metterla a punto entro l’autunno.</p>
      <p sl="fi">Per quanto concerne gli scambi di informazioni fra l’Unione e gli Stati Uniti d’America e il dibattito in corso sull’argomento, devo dire innanzi tutto che gli Stati membri, in quanto paesi indipendenti, concluderanno ovviamente accordi con altri paesi su materie che rientrano nell’ambito della loro sovranità nazionale, come del resto hanno perfettamente il diritto di fare, e il Consiglio non ha il potere di interferire nelle relazioni bilaterali fra Stati membri e non prenderà posizione al riguardo.</p>
      <p sl="fi">In particolare, per quanto riguarda l’accordo PNR dell’Unione e il sistema statunitense ATS, ad esso strettamente collegato, come ho detto nel mio intervento di apertura, stiamo accertando la compatibilità dell’uno con l’altro. Abbiamo chiesto agli Stati Uniti di rendere conto di tale compatibilità e proprio ieri, a un incontro del gruppo ad alto livello fra Unione europea e Stati Uniti d’America la Presidenza in carica del Consiglio ha sottolineato la sua grande preoccupazione sul fatto che l’ATS potrebbe non rispondere ai requisiti e agli impegni assunti nell’ambito dell’accordo PNR. Abbiamo quindi attirato l’attenzione sul problema in vari modi e siamo ora in attesa di una reazione da parte degli Stati Uniti. Come ho già detto, quando avremo ricevuto una risposta e man mano che i colloqui saranno portati avanti, il Parlamento europeo sarà tenuto al corrente degli sviluppi, come ha confermato anche il Commissario Frattini nel suo discorso.</p>
    </intervention>
    <intervention id="3-300" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="en">Signor Presidente, ho una curiosità che prego la Presidente in carica del Consiglio di soddisfare. Dite di essere preoccupati per la possibile incompatibilità fra il nuovo sistema e il PNR, ma dite anche di essere stati a conoscenza del nuovo sistema fin dal 2005. Il nuovo accordo PNR è più recente: perché dunque non ve ne siete preoccupati subito, nell’apprendere la notizia, e avete invece portato avanti l’accordo con gli Stati Uniti?</p>
    </intervention>
    <intervention id="3-301" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, immagino di dover rispondere alla domanda, anche se nel pomeriggio, fra due ore e mezza, avrà luogo il Tempo delle interrogazioni al Consiglio. La questione dell’eventuale incompatibilità fra ATS e PNR è all’esame e pertanto, proprio perché l’esame è ancora in corso, non possiamo assolutamente concludere che i due sistemi siano incompatibili. Non possiamo trarre conclusioni automatiche, fintanto che la verifica non sia stata portata a termine.</p>
    </intervention>
    <intervention id="3-302" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">Signor Presidente, noto con disappunto che ancora una volta il Consiglio non ha risposto ad alcuna domanda. Gradirei che i miei quesiti ricevessero risposta per iscritto e ora vorrei sapere se il Consiglio può mettere a nostra disposizione il testo della sua richiesta e se intende metterne al corrente i cittadini europei.</p>
    </intervention>
    <intervention id="3-303" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, ho già osservato poc’anzi che la cosa più importante a questo punto è, ovviamente, come gli Stati Uniti risponderanno alla richiesta presentata dal Consiglio e dalla Commissione. Per quanto riguarda altri aspetti della procedura, il Parlamento potrà interrogare il Consiglio in sede diversa.</p>
    </intervention>
    <intervention id="3-304" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, come ha appena detto il rappresentante della Presidenza, molte domande avranno una risposta quando riceveremo una risposta dettagliata alla lettera che abbiamo inviato congiuntamente oggi.</p>
      <p sl="it">Mi permetto di dire che si tratta di una richiesta specifica. Non ho nessuna difficoltà, se la Presidenza sarà d’accordo e qualora vi sarà una richiesta formale del Parlamento, a mettere a disposizione una copia della lettera che è stata spedita all’Amministrazione americana, così tutti potranno conoscere i termini delle nostre domande. Mi permetto ancora di aggiungere che noi non investighiamo sugli Stati Uniti. Gli Stati Uniti sono un paese sovrano e il principale alleato internazionale nella lotta al terrorismo. Noi vogliamo sapere se un accordo viene rispettato o meno. Si tratta di un punto molto semplice e spero che avremo una risposta in tempi rapidi.</p>
      <p sl="it">Come previsto, il PNR verrà testato prima della fine di dicembre. Se non vi sarà rispetto degli accordi, lo vedremo quando i termini saranno decorsi e quindi credo che avremo anche la possibilità di valutare questo primo test , che è stato confermato nell’accordo firmato il 19 ottobre.</p>
      <p sl="it">Ed è quindi evidente, come ha accennato l’onorevole in ’t Veld, che l’informazione ai passeggeri deve essere data, in quanto costituisce un’informazione necessaria che è stata stabilita, e il test che si farà del PNR vuole rispondere esattamente anche a questo impegno preso dalle autorità americane.</p>
      <p sl="it">Ritengo che si debbano evitare accordi bilaterali tra Stati Uniti e Paesi membri e che si debbano convincere i Paesi membri ad attendere e a collaborare con il negoziato europeo. E’ evidente che la forza di un negoziato europeo è assai più adeguata della forza degli Stati membri individuali.</p>
      <p sl="it">La nostra possibilità di successo, come negoziatori europei, sarà tanto maggiore quanto maggiori saranno l’incoraggiamento e il sostegno politico che avremo alle nostre spalle. E’ evidente che gli Stati Uniti hanno interesse ad avere un interlocutore politico forte, ma non ad avere un interlocutore che li considera come un pericolo. Non considero gli Stati Uniti come un pericolo, quindi mi impegnerò in un negoziato europeo che è, credo, molto meglio dei negoziati nazionali. Sono anche favorevole al coinvolgimento del Parlamento europeo e del Congresso americano.</p>
      <p sl="it">L’onorevole in ’t Veld ha posto un tema anch’esso politico. Credo che se il Parlamento europeo e il Parlamento americano chiederanno congiuntamente di essere informati o comunque di collaborare con il lavoro del gruppo di alto livello che abbiamo formato, da parte mia riceveranno un consenso, ma chiaramente non sono l’unico a far parte di questo gruppo di alto livello.</p>
      <p sl="it">Sarebbe tuttavia utile che i due Parlamenti, quello dell’Europa e quello degli Stati Uniti, lavorino insieme. Tutto questo dovrebbe avvenire presto perché, se vogliamo negoziare un nuovo accordo dall’inizio della primavera, dobbiamo far sì che i due Parlamenti siano informati delle nostre intenzioni entro la fine di febbraio e gli inizi di marzo.</p>
      <p sl="it">L’ultimo punto riguarda il mandato negoziale. Ho affermato in varie altre occasioni che non ho nessuna obiezione ad informare prima il Parlamento sul progetto di mandato negoziale che il Consiglio ci darà per il nuovo PNR. Non dipende soltanto da me, ma credo che informare il Parlamento sia anche un modo per ottenere un consenso politico più forte quando andremo a negoziare con la parte americana.</p>
    </intervention>
    <intervention id="3-305" speaker_id="2182" is_mep="True" mode="spoken" role="Presidente" name="Antonios TRAKATELLIS" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="unknown">La discussione è chiusa.</p>
    </intervention>
  </section>
  <section id="creitem31" title="14. Preparazione del Consiglio europeo (14 e 15 dicembre 2006) (discussione)">
    <intervention id="3-308" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione del Consiglio europeo del 14 e 15 dicembre, che dunque avrà inizio domani.</p>
    </intervention>
    <intervention id="3-309" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, grazie per l’opportunità che mi è stata offerta di discutere in quest’Aula prima della riunione del Consiglio europeo che si terrà il 14 e il 15 dicembre. I principali temi in seno al Vertice che si riunirà domani saranno l’allargamento, processi decisionali più efficaci nell’ambito di giustizia e affari interni e la politica per l’immigrazione.</p>
      <p sl="fi">Tra i capi di Stato e di governo si svolgerà un’approfondita discussione in seno al Consiglio europeo su come portare avanti il processo di allargamento dell’Unione europea. La Presidenza ha ricevuto dal Consiglio europeo di giugno il chiaro mandato di tenere questo dibattito. La strategia di allargamento resa pubblica l’8 novembre e la discussione approfondita in seno al Consiglio “Affari generali e Relazioni esterne” di lunedì offriranno una base solida per le discussioni del Consiglio europeo.</p>
      <p sl="fi">Come ho affermato stamani in questa stessa sede, scopo del dibattito sull’allargamento è consolidare gli impegni ormai presi nei confronti di Croazia e Turchia, ora impegnate nei negoziati di adesione, e dei paesi dei Balcani occidentali.</p>
      <p sl="fi">E’ nostra intenzione che l’esito della discussione sull’allargamento da parte del Consiglio europeo sfoci in un accordo rinnovato tra gli Stati membri sul futuro dell’allargamento. Si fonderà sulla strategia di allargamento della Commissione: mantenere gli impegni in materia di condizionalità e miglioramento della comunicazione. Nel contempo occorre prestare attenzione alla capacità dell’Unione di accogliere nuovi Stati membri.</p>
      <p sl="fi">L’allargamento non è l’unico tema d’importanza fondamentale per il futuro dell’Unione che sarà discusso in seno al Vertice che inizierà domani. A cena, il Primo Ministro Vanhanen darà ai colleghi la sua valutazione delle consultazioni confidenziali che si sono tenute nel corso della nostra Presidenza in merito al futuro del Trattato costituzionale. Presenterà inoltre le conclusioni generali più significative tratte dalle consultazioni.</p>
      <p sl="fi">Scopo della Presidenza finlandese era passare a una fase più attiva del dibattito sul Trattato costituzionale dopo un anno di silenzio. Sono già state condotte consultazioni con tutti gli Stati membri e con Romania e Bulgaria, che aderiranno all’Unione il 1° gennaio 2007. E’ stato gratificante constatare che il dibattito interno iniziato negli Stati membri è entrato nel vivo. Era troppo presto per cercare soluzioni rapide, ma siamo riusciti a individuare alcune priorità nei pareri espressi dagli Stati membri. Presenteremo alla Presidenza tedesca la nostra analisi dettagliata quale base per la prosecuzione di questo lavoro.</p>
      <p sl="fi">Una conclusione d’importanza cruciale per il futuro è che tutti gli Stati membri ritengono che i Trattati vadano riformati al fine di assicurare che l’Unione funzioni a dovere. Ora dobbiamo valutare insieme il modo migliore di andare avanti. Dobbiamo trovare una formula su cui tutti possano concordare.</p>
      <p sl="fi">Il parlamento finlandese ha adottato il Trattato costituzionale all’inizio del mese, e il Presidente della Repubblica finlandese ha deciso di ratificare il Trattato la scorsa settimana. Questo fa della Finlandia il sedicesimo Stato membro ad aver ratificato il Trattato. Così facendo, vogliamo inviare il messaggio che reputiamo il Trattato costituzionale un pacchetto equilibrato che offre una buona base per continuare a lavorare alla ricerca di una soluzione accettabile per tutti gli Stati membri.</p>
      <p sl="fi">Il grande pubblico si aspetta dall’Unione azioni efficaci volte a combattere la criminalità organizzata, il traffico di esseri umani e il terrorismo. Esistono molti segni del fatto che l’Unione è attualmente incapace di rispondere alle aspettative dei cittadini come potrebbe.</p>
      <p sl="fi">Molto spesso, la strada verso il futuro è ostruita da una piccola minoranza di Stati membri che utilizzano il diritto di veto per bloccare una decisione. E’ inquietante quanto sia facile trovare esempi: i negoziati sul mandato d’arresto europeo sono durati più di tre anni; da due anni non facciamo progressi nelle discussioni sulla decisione quadro sulla lotta al razzismo, e i colloqui sullo sviluppo delle indagini transfrontaliere di polizia si sono esauriti. La settimana scorsa l’opposizione di uno Stato membro ha mandato a monte, purtroppo, una decisione quadro sui trasferimenti di prigionieri.</p>
      <p sl="fi">Simili esempi spiegano il motivo per cui la Presidenza finlandese si è posta come obiettivo il miglioramento dei processi decisionali, soprattutto quando le decisioni riguardano il miglioramento della sicurezza dei cittadini. Ci è stato inoltre affidato un chiaro mandato al riguardo dal Consiglio europeo di giugno.</p>
      <p sl="fi">La cooperazione di polizia e in materia penale costituisce un settore difficile. La disponibilità al compromesso da parte degli Stati membri è purtroppo minima in numerose questioni importanti, perché il veto può sempre essere utilizzato per bloccare una decisione all’ultimo minuto. I negoziati danno magri risultati e compiono scarsi passi avanti.</p>
      <p sl="fi">Alcuni Stati membri hanno detto che, anziché darsi pena per processi decisionali più efficaci, l’Unione dovrebbe concentrarsi sullo sviluppo di una concreta cooperazione. L’azione è il modo migliore per promuovere i settori d’interesse comune. La cooperazione pratica, però, richiede norme di base, ed è proprio su queste norme che abbiamo trovato difficoltà ad accordarci. Si tratta di un problema che non può essere ignorato.</p>
      <p sl="fi">Chiaramente non solo i cittadini, ma anche gli Stati membri dell’Unione sono rimasti delusi dal modo in cui opera l’Unione. Questo ha portato sempre più Stati membri a valutare la possibilità di passare a un modello di cooperazione intensificata. Alcuni Stati membri hanno deciso di perseguire la strada della cooperazione al di fuori delle strutture comunitarie. Ne è un buon esempio l’accordo di Prüm.</p>
      <p sl="fi">La Finlandia ha proposto di passare a votazioni a maggioranza qualificata per le decisioni riguardanti la cooperazione di polizia e in materia di criminalità, cambiamento già possibile nell’ambito dei Trattati esistenti. E’ risultato tuttavia chiaro, durante il semestre di Presidenza finlandese, che gli Stati membri non gradiscono tale soluzione. Tuttavia siamo ancora dell’idea che occorra un modo più efficace, aperto e responsabile di prendere decisioni nell’ambito della cooperazione di polizia e giudiziaria.</p>
      <p sl="fi">Per questo motivo vogliamo esaurire tutte le possibilità offerte dal mandato affidatoci lo scorso giugno al fine di rendere più efficace il processo decisionale. Il Consiglio europeo discuterà della maggiore efficacia dei processi decisionali nell’ambito della giustizia e degli affari interni. Ci auguriamo che i capi di Stato e di governo possano impegnarsi a trovare una soluzione al problema, che è già stato risolto una volta nel corso dei colloqui in merito al Trattato costituzionale.</p>
      <p sl="fi">Il Parlamento europeo ha messo bene in chiaro le proprie opinioni al riguardo. La Presidenza apprezza molto il contributo dato dal Presidente Borrell alla riunione informale dei capi di Stato e di governo svoltasi a Lahti, dove lei, signor Presidente, ha chiaramente espresso l’opinione del Parlamento, secondo cui occorreva incrementare l’efficacia dei processi decisionali nell’ambito di giustizia e affari interni.</p>
      <p sl="fi">Nel corso del semestre di Presidenza finlandese si è lavorato molto a diverse questioni relative all’immigrazione. Si sono ottenuti validi progressi in merito all’attuazione dell’approccio globale. Questo si è anche dimostrato il modo giusto di affrontare la questione. L’immigrazione è attualmente una delle maggiori sfide che si pongono all’Unione, ma è anche un’opportunità.</p>
      <p sl="fi">Durante il semestre di Presidenza finlandese, si è prestata particolare attenzione alla cooperazione con i paesi africani. Abbiamo organizzato due proficue Conferenze interministeriali su immigrazione e sviluppo. Inoltre FRONTEX, l’agenzia comunitaria per la sicurezza alle frontiere, ha coordinato operazioni lungo le frontiere meridionali dell’Unione che hanno dato esito positivo.</p>
      <p sl="fi">Il prossimo passo importante è accordarsi sui principi per un approccio globale su altre regioni geografiche ed estenderne il campo d’applicazione anche ad altri settori strategici.</p>
      <p sl="fi">Abbiamo costantemente sottolineato che l’Unione europea deve poter formulare una politica estesa per la gestione dell’immigrazione, che presti la dovuta attenzione alle questioni relative all’immigrazione sia legale che illegale, compresa l’integrazione.</p>
      <p sl="fi">Il Consiglio europeo che si apre domani propone di accordarsi sulle priorità per l’anno prossimo. Le misure concordate si baseranno sulle due comunicazioni della Commissione della scorsa settimana.</p>
      <p sl="fi">E’ importante che possiamo accordarci non solo su azioni a lungo termine, ma anche su misure che l’Unione possa intraprendere in risposta a flussi migratori improvvisi e inaspettati.</p>
      <p sl="fi">Poiché nel corso del nostro semestre di Presidenza si svolge una sola riunione ufficiale del Consiglio europeo, abbiamo riposto notevoli speranze e aspettative nelle conclusioni di tale riunione. Da tempo, però, siamo dell’opinione che i capi di Stato e di governo debbano considerare le conclusioni del Consiglio europeo un autentico resoconto delle loro discussioni. Non dovrebbero essere solo una lista di tutte le questioni in sospeso e di tutti i problemi da prendere in esame. Di conseguenza, nella preparazione del Consiglio europeo, ci siamo fatti guidare dal principio che le conclusioni dovessero coprire solo le questioni che dovevano essere effettivamente discusse dai capi di Stato e di governo o su cui occorre fissare orientamenti politici per lavori futuri.</p>
      <p sl="fi">Quindi le conclusioni di questo Consiglio europeo faranno riferimento non solo ai temi di discussione da me menzionati, ma anche alla politica dell’innovazione, alla politica energetica e al cambiamento climatico in seguito alla riunione dei capi di Stato e di governo di Lahti. Si tratta di temi importanti per il futuro dell’Unione, e il Consiglio europeo controllerà come procedono i lavori riguardo a ciascuno di essi nel corso della riunione di primavera.</p>
      <p sl="fi">Alla cena dei ministri degli Esteri, che si terrà in concomitanza con il Consiglio europeo domani sera, la discussione s’incentrerà sul Medio Oriente, ivi compreso l’Iran, e sull’Africa, in particolare la situazione in Sudan e Darfur.</p>
      <p sl="fi">Signor Presidente, onorevoli deputati, spero e sono certa che avremo uno scambio d’opinione attivo e proficuo sugli argomenti di discussione in seno al Consiglio europeo che si aprirà domani.</p>
      <a text="(Applausi)"/>
    </intervention>
    <intervention id="3-310" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Molte grazie, Presidente Lehtomäki. Vorrei, al termine del suo intervento, ringraziarla a titolo personale e a nome di tutti i deputati per l’impegno dimostrato e il lavoro svolto durante la Presidenza finlandese, che ora sta per volgere al termine. Lei è stata presente a otto tornate, ha partecipato a trenta discussioni su argomenti diversi ed è stata sempre a disposizione del Parlamento europeo. Merita pertanto tutta la nostra stima e la nostra gratitudine.</p>
      <a text="(Applausi)"/>
    </intervention>
  </section>
  <section id="creitem32" title="15. Benvenuto">
    <intervention id="3-312" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Desidero informarvi che in tribuna d’onore sono presenti Ranko Krivokapic, Presidente del parlamento della Repubblica del Montenegro, e Gordana Djurovic, vice Primo Ministro per l’Integrazione europea.</p>
      <a text="(Applausi)"/>
      <p sl="unknown">Come sapete, oggi si tiene la prima riunione interparlamentare tra il Parlamento europeo e il Montenegro, e auguriamo ai nostri invitati tutta la fortuna possibile in occasione delle riunioni che terranno con noi in seno al Parlamento.</p>
      <p sl="unknown">Grazie di essere presenti alla nostra seduta.</p>
    </intervention>
  </section>
  <section id="creitem33" title="16. Preparazione del Consiglio europeo (14 e 15 dicembre 2006) (seguito della discussione)">
    <intervention id="3-314" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, Commissario Frattini, onorevoli deputati, il Consiglio europeo di giugno ha segnato una fase importante per diversi motivi. Vorrei citarne uno in particolare. Credo che il Consiglio di giugno abbia posto fine una volta per tutte all’idea che vi sia una qualche forma di arbitrato tra i progressi istituzionali compiuti dall’Unione e l’attuazione di nuove politiche. In precedenza spesso si diceva che, se si parlava del programma politico, incentrato sui risultati, su progetti concreti, in qualche modo si stava evitando il dibattito istituzionale. Se si parlava della Costituzione, d’altra parte, si veniva tacciati di perdersi in discussioni sterili, di essere ossessionati dagli aspetti tecnici. Credo che quest’idea sia stata abbandonata per sempre.</p>
      <p sl="fr">La strategia a due livelli adottata a giugno mostra come i due aspetti siano legati e come possano potenziarsi a vicenda. In effetti, fintanto che dovremo lavorare con un’Unione meno efficace e meno democratica di quanto sappiamo potrebbe essere, i nostri sforzi di attuare le politiche che si aspettano i cittadini non saranno mai del tutto convincenti. Ogni volta che presentiamo politiche studiate per migliorare la vita dei cittadini, questo può solo farli sentire più fiduciosi del fatto che si compia un ulteriore passo verso l’integrazione europea.</p>
      <p sl="fr">La Presidenza finlandese ha dato prova di una perfetta comprensione di questo stato di cose, e quindi di un semestre di progressi pragmatici e mirati. Tale semestre ha mostrato che esiste un’autentica comprensione di ciò che Parlamento, Consiglio e Commissione possono offrire all’Europa quando collaborano. I risultati sono sotto i nostri occhi: un accordo su questioni delicate quali REACH, l’adozione del Fondo di adeguamento alla globalizzazione – di cui vado particolarmente fiero perché, come sapete, è stata un’iniziativa della Commissione – una reazione rapida alla crisi libanese, i sereni preparativi per l’adesione di Bulgaria e Romania – davvero una questione delicata! – e l’impegno per rendere la politica estera dell’Unione più coerente. Se ne deve dedurre che si sono compiuti effettivi passi avanti.</p>
      <p sl="fr">Passiamo ora al Consiglio europeo – il Consiglio di questa settimana – che si concentrerà sulle questioni cruciali, in merito alle quali la Presidenza finlandese ha già mostrato la determinazione e il dinamismo dell’Unione.</p>
      <p sl="fr">Innanzi tutto parlerò dell’innovazione. Il dibattito di Lahti al riguardo è stato di alto livello. Tale dibattito si è lasciato dietro l’immagine che i leader europei sono sinceramente determinati ad agire in favore dell’innovazione, e credo che, proprio ora, sia giusto dire che l’innovazione è una delle priorità politiche più importanti dell’Unione europea: ne sono molto lieto. Come vedrete leggendo la relazione annuale sull’attuazione della strategia di Lisbona per crescita e occupazione, che abbiamo pubblicato ieri, l’innovazione è posta quale priorità non solo a livello comunitario, ma anche a quello delle diverse politiche nazionali. Pertanto ritengo che ciò che hanno affermato i leader europei a Lahti non siano state parole vuote: sono stati compiuti significativi passi avanti in molti Stati membri. Se tuttavia lo scopo è suscitare un vero cambiamento nell’economia europea, la dimensione europea non si può trascurare. Riconosco che dobbiamo compiere maggiori sforzi a livello nazionale, ma dobbiamo anche cogliere l’opportunità di trarre ogni vantaggio possibile dalla dimensione europea.</p>
      <p sl="fr">La vostra Istituzione, il Parlamento, ha inoltre concentrato l’attenzione sui diritti di proprietà intellettuale, sulle iniziative tecnologiche congiunte e sulla normalizzazione, come pure su molte aree che richiedono un intervento a livello europeo. Credo che il Consiglio europeo farà progressi al riguardo.</p>
      <p sl="fr">Per quanto concerne l’innovazione, e anche l’energia e il cambiamento climatico, il Consiglio è senza dubbio in procinto di preparare il terreno per un Consiglio europeo nella primavera del 2007, che a mio avviso sarà molto importante al riguardo. Mi compiaccio che la Commissione europea sia riuscita a contribuire, e a contribuire molto, a questi sforzi mediante la proposta di un Istituto europeo di tecnologia.</p>
      <p sl="fr">L’Istituto europeo di tecnologia non solo contribuirà in modo diretto all’innovazione in Europa; sarà anche un simbolo – è vero che, talvolta, i simboli sono molto importanti – un simbolo, direi, di come l’Unione europea possa dare prova di ambizione e mostrarsi innovativa. Il sostegno dei deputati al Parlamento europeo all’Istituto europeo di tecnologia è non solo ben accetto, ma anche fondamentale. Spero che Parlamento e Consiglio includano l’Istituto europeo di tecnologia tra le loro priorità, in modo che possa diventare operativo il più presto possibile. Vorrei ringraziare la Presidenza finlandese per il sostegno ininterrotto accordato a questo grande progetto per l’Europa.</p>
      <p sl="fr">La questione successiva è l’immigrazione: nessuna immagine ha colpito più duramente i cittadini nell’autunno di quella degli uomini e delle donne disposti a rischiare la vita per approdare sulle coste europee. Vi era un bisogno d’azione davvero pressante, e sono lieto che l’Europa si sia dimostrata all’altezza del compito. Il nostro approccio globale all’immigrazione, insieme a una più stretta cooperazione alle frontiere marittime e a strumenti potenziati quali FRONTEX, rafforzerà ulteriormente la nostra seria reazione con un campo d’applicazione molto esteso e un’attuazione pratica. L’adozione di tale approccio da parte del Consiglio europeo dimostrerà inequivocabilmente che si tratta di un problema comune, cui l’Unione offrirà una soluzione comune.</p>
      <p sl="fr">E’ vero che avremo ancora problemi al riguardo, ma credo che il nostro approccio, l’approccio globale che la Commissione ha formulato, possa essere la soluzione per l’Europa. Dobbiamo metterci al lavoro immediatamente e considerarla una sfida a lungo termine. Pertanto dobbiamo coordinare l’uso di strumenti interni ed esterni intensificando il dialogo con i paesi d’origine, i paesi di transito e quelli di destinazione, il che significa prestare maggiore attenzione all’integrazione nonché al dialogo interculturale.</p>
      <p sl="fr">Dobbiamo vedere le cose come stanno: se vogliamo agire efficacemente, dobbiamo dotarci degli strumenti adeguati. Perciò è importante migliorare i nostri processi decisionali, in modo da poter iniziare ad agire più velocemente, e questo nell’ambito dell’immigrazione e di giustizia e affari interni in generale. Concordo pienamente con ciò che ha detto poc’anzi la rappresentante della Presidenza finlandese. Se gli Stati membri vogliono davvero dimostrarsi determinati a collaborare nella lotta all’immigrazione illegale e in materia di politica per l’immigrazione, di giustizia e sicurezza, ora hanno una buona occasione per dimostrare tale volontà: rendendo il processo decisionale a livello europeo più semplice, veloce, efficace e pratico! Non avrebbe senso privarci delle opportunità istituzionali che oggi esistono già.</p>
      <p sl="en">Signor Presidente, l’ultimo tema di cui vorrei occuparmi è l’allargamento – ultimo in ordine di presentazione, ma non certo d’importanza. A qualcuno potrebbe sembrare che le questioni che affrontiamo questa settimana dimostrino che la politica dell’allargamento non sia stata realizzata in modo efficace. Vorrei spiegare perché questo è sbagliato.</p>
      <p sl="en">Innanzi tutto, le critiche mi paiono fuori luogo a poche settimane da un ulteriore passo avanti per l’allargamento. Il voto di ieri dell’Assemblea non solo ha dato prova della nostra fiducia verso i due nuovi Commissari, ma ha altresì simboleggiato l’importanza che il Parlamento attribuisce all’adesione di Bulgaria e Romania all’Unione europea. Ha anche simboleggiato il ruolo chiave svolto dall’Assemblea nel rendere possibile e nel far funzionare l’allargamento. I benefici dell’allargamento del 2004 sono chiari all’Europa dei 25. Non ho dubbi che un giorno guarderemo al passaggio a 27 con analoga soddisfazione.</p>
      <p sl="en">Il Consiglio europeo, tuttavia, si concentrerà su due questioni: la capacità d’integrazione e i negoziati di adesione con la Turchia.</p>
      <p sl="en">La relazione della Commissione sulla capacità d’integrazione è il riconoscimento del fatto che esistono dubbi legittimi sulle implicazioni dell’allargamento. Tutti in quest’Aula sanno che non vi è stato alcun tentativo da parte dell’Unione di nascondere le conseguenze dell’allargamento. Perché dovremmo, quando le prove che abbiamo di fronte ne indicano con tanta forza i benefici?</p>
      <p sl="en">Dobbiamo però rispettare le preoccupazioni e raddoppiare gli sforzi per dimostrare la serietà con cui l’Unione si assume le proprie responsabilità per assicurare che l’allargamento funzioni. Sì, l’allargamento funziona per gli Stati membri di prossima adesione e per l’Unione europea cui aderiscono. Tutti dovremmo accettare la responsabilità di impegnarci più a fondo nel dibattito. Molto spesso ho detto che l’allargamento non può procedere burocraticamente e neppure diplomaticamente: va realizzato democraticamente. Ci dobbiamo guadagnare la fiducia dell’opinione pubblica in Europa.</p>
      <p sl="en">Due settimane fa la Commissione ha espresso la propria raccomandazione sulla Turchia. Di conseguenza, questa settimana il Consiglio ha accettato di sospendere i negoziati in merito a numerosi capitoli fondamentali. Si tratta di un chiaro segnale che una violazione degli obblighi giuridici è inaccettabile. Nel contempo, è chiaramente nel nostro interesse strategico proseguire il processo negoziale. Entrambe le parti devono rispettare le regole del gioco. Ci auguriamo che la parte turca si dimostri disposta ad adempiere ai propri obblighi.</p>
      <p sl="en">Comprendiamo l’importanza di dimostrare la nostra credibilità nel parlare delle condizioni per l’allargamento. Dobbiamo avere il sostegno dei cittadini al riguardo al fine di mostrare non solo che siamo credibili e che i nostri impegni vanno rispettati, ma anche che siamo equi e decisi nell’analisi dei progressi compiuti dai diversi paesi candidati in merito al processo di adesione.</p>
      <p sl="en">Sappiamo di dover continuare a motivare i paesi candidati. L’allargamento è una forza talmente positiva per il progresso che è del tutto nel nostro interesse che i paesi candidati perseguano ardue riforme su una strada destinata a essere lunga. La Croazia è partita bene e, se proseguirà gli sforzi di riforma, probabilmente sarà il prossimo paese ad aderire. Anche i paesi dei Balcani occidentali hanno fatto progressi, e noi abbiamo offerto loro una chiara prospettiva europea e dovremmo mostrar loro la nostra serietà in merito a tale prospettiva europea per i Balcani.</p>
      <p sl="en">Ci occorre un consenso rinnovato sull’allargamento che ne riconosca il valore strategico e assicuri la nostra capacità di funzionare integrando gradualmente i nuovi Stati membri. La Commissione continuerà ad attenersi ai principi centrali: rispetto degli impegni presi, una valutazione vigorosa ed equa, e una ricerca di miglioramento della qualità del processo. Il processo di allargamento ha dimostrato capacità di recupero notevoli.</p>
      <p sl="en">In conclusione, vorrei dirvi che spero vivamente che il Consiglio europeo di questa settimana confermi che un’Unione europea allargata è pronta ad affrontare le sfide di oggi e di domani. Grazie per la vostra attenzione.</p>
      <a text="(Applausi)"/>
    </intervention>
    <intervention id="3-316" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signora Presidente in carica del Consiglio, signor Presidente della Commissione, onorevoli colleghi, come ha affermato la Presidente in carica del Consiglio, dobbiamo guardare al futuro, ed è precisamente questo, a mio avviso, che dobbiamo fare oggi: guardare al futuro, non solo dell’Unione europea, ma anche dell’Europa e del mondo nel suo complesso. Di norma, le Presidenze migliori sono quelle che non fanno nulla di spettacolare, ma si mettono a lavorare di buona lena e con determinazione, e sappiamo che la Presidenza finlandese è stata particolarmente abile al riguardo.</p>
      <p sl="de">Mi auguro che domani e dopodomani al Vertice di Bruxelles, per cui il gruppo del Partito popolare europeo (Democratici cristiani) e dei Democratici europei farà i preparativi domani pomeriggio, si rivelerà possibile stabilire alcuni orientamenti sull’allargamento. Il Presidente della Commissione ha concluso il suo intervento con l’invito a dimostrare che manteniamo gli impegni presi. Siamo inoltre aperti a quei paesi che hanno un diritto naturale ad aderire un giorno all’Unione europea, i quali comprendono non solo la Croazia, ma anche l’intera regione dei Balcani, benché naturalmente siano soggetti a condizioni. Dobbiamo assolvere ai nostri obblighi; pacta sunt servanda – da entrambe le parti, s’intende.</p>
      <p sl="de">Vorrei davvero ringraziarla, signor Presidente della Commissione, insieme alla Commissione stessa, per la lungimiranza, la costanza e l’equità con cui ha saputo trattare la questione turca, perché al riguardo la strada da percorrere è stretta, senza rischiare alcun confronto, alcuna grave disputa tra Turchia e Unione europea; d’altro canto, tuttavia, se la Turchia viene meno ai suoi obblighi – come nel caso di Cipro, per cui ha promesso di risolvere il problema e riconoscere l’Unione doganale, ma poi non l’ha fatto – non dobbiamo accettarlo con spirito di rassegnazione, ma inviare un messaggio, per il bene della nostra credibilità, che metta in chiaro la nostra posizione.</p>
      <p sl="de">Se non avessimo inviato alcun segnale alla Turchia, avremmo perso la fiducia in noi stessi, e chi, allora, avrebbe prestato fede all’Unione europea? Per questo motivo ciò che la Commissione ha proposto di fare al riguardo, che i ministri degli Esteri hanno accettato, dimostra un alto livello di responsabilità ed è sfociato in un compromesso ragionevole.</p>
      <p sl="de">Ora tocca all’Unione europea acquisire la capacità d’integrazione. Ringrazio la Presidenza finlandese del Consiglio per aver sollevato, nel corso di numerosi colloqui bilaterali, la questione di come risolvere il problema della Costituzione. Mi ha fatto piacere sentirle dire, Presidente Lehtomäki, che ovviamente tutti i governi concordano sull’esigenza di una riforma, il che equivale a un fondamentale consenso ai contenuti del Trattato costituzionale. Vorrei dire, con calma e a nome della parte del PPE in seno al mio gruppo, che occorre che le riforme descritte nella Parte I diventino realtà e anche che si stabilisca quella che è, per così dire, la base giuridica dei nostri valori, cioè quello che viene disposto nella Parte II. Oltretutto, tali contenuti sono già stati adottati a Nizza sotto forma di una Carta, e trasformarli in diritto vincolante non dovrebbe presentare problemi. Per noi del PPE ciò che vogliamo ottenere dipende da questo.</p>
      <p sl="de">Qualcuno forse potrebbe obiettare che ringraziare la Commissione adesso sia un po’ eccessivo, ma laddove simili gesti sono giustificati, vanno fatti. E’ stato il Presidente della Commissione a suggerire di adottare, il 25 marzo, una dichiarazione comune da parte di Consiglio, Parlamento e Commissione; la reputiamo un’ottima idea cui siamo del tutto favorevoli, e ciò che dobbiamo dire ai governi è che, se qualcuno si oppone alla partecipazione dell’Assemblea, si ritroverà con un problema, rappresentato almeno dal nostro gruppo, perché vogliamo una dichiarazione congiunta che ci impegni a compiere le riforme e dia espressione ai nostri valori.</p>
      <p sl="de">Vorrei aggiungere un ultimo pensiero su un tema di cui dovremo diventare più consapevoli, cioè il cambiamento climatico. Possiamo anche essere liberi di fare come vogliamo su questo pianeta, ma se il clima cambia in modo da mettere a rischio le nostre vite e impoverire ampie regioni, i nostri sforzi politici non serviranno a nulla; per questo motivo l’Assemblea e le altre Istituzioni devono rendere il cambiamento climatico una questione prioritaria. Alla Presidente in carica del Consiglio, al Presidente della Commissione, e naturalmente al nostro Presidente, che come al solito dovrà svolgere un ruolo attivo, porgo i miei migliori auguri per il Consiglio per quanto riguarda i nostri sforzi comuni e la nostra comune Europa.</p>
    </intervention>
    <intervention id="3-317" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signor Presidente, onorevoli colleghi, la politica europea sta entrando in una fase decisiva nella seconda metà di questa legislatura, che sarà caratterizzata dalla soluzione di una serie di questioni e problemi fondamentali per il futuro dell’Europa. Perciò vorrei dire innanzi tutto, a nome del mio gruppo, che in questo periodo siamo disposti a collaborare con le altre Istituzioni – il Consiglio e, soprattutto, la Commissione – in un dialogo costruttivo che miri a trovare una via d’uscita dal vicolo cieco in cui si trova l’Europa.</p>
      <p sl="de">Nella prima metà della legislatura, in questa sede abbiamo sollevato molte critiche giustificate, di cui alcune rivolte alla Commissione, ma siamo pronti a una stretta collaborazione con quest’ultima per la preparazione e soprattutto la valutazione del prossimo Vertice, poiché siamo convinti che se il mercato interno europeo non acquisterà una dimensione sociale, i cittadini gli volteranno le spalle. Al congresso del partito socialista europeo abbiamo stabilito alcuni orientamenti e delineato alcune richieste che intendiamo presentare nel corso di questo Vertice, e il mio collega Poul Nyrup Rasmussen, che in tale occasione è stato rieletto nostro presidente, tra breve parlerà a nome del gruppo circa la dimensione sociale dell’Europa. Siamo dunque dinanzi al bivio tra sicurezza sociale e rifiuto popolare, ma che accadrebbe se prevalesse quest’ultimo e se l’attuale fase di stallo del progetto dell’integrazione europea minacciasse di rappresentarne la rovina? In tal caso, Presidente Barroso, i compiti da lei descritti non si potrebbero portare a termine. Le carte sono scoperte. Ciò che dobbiamo fare si può descrivere facilmente. Il cambiamento climatico non è argomento da affrontare a cuor leggero; se cinesi e indiani – che in tutto sono 2,3 miliardi – rivendicano il diritto di utilizzare la stessa quantità di energia degli europei e degli americani, il tasso di espansione delle loro economie segnerà la morte del pianeta. Qui in Europa possiamo ridurre le emissioni di CO2 quanto vogliamo, ma la quantità prodotta da loro le supererà di molto. Dobbiamo agire, e l’Europa deve assumere un ruolo di guida al riguardo.</p>
      <p sl="de">Le carte sono scoperte. La Russia non è una democrazia impeccabile, e le sue politiche interne vanno messe in discussione, ma è uno Stato di cui abbiamo bisogno se vogliamo risolvere tutti i conflitti internazionali che ci assillano; non è possibile risolvere alcun conflitto con l’Iran o in Medio Oriente senza la Russia, che, tra l’altro, è oggetto delle minacce nucleari della Corea del Nord. Vorrei perciò esprimere la mia gratitudine alla Presidenza finlandese del Consiglio per aver compiuto un tale sforzo per preparare l’accordo di partenariato e cooperazione e avviare i negoziati. Spero che anche il governo polacco alla fine capirà che abbiamo bisogno di questo accordo di cooperazione e partenariato.</p>
      <p sl="de">I conflitti internazionali che ho descritto, e soprattutto quello in Medio Oriente, rappresentano un pericolo reale e grave, e riportare la pace richiederà molti passi oculati. Uno dei passi che dobbiamo compiere se vogliamo costruire un ponte verso le regioni destabilizzate ai confini dell’Europa è concedere alla Turchia la prospettiva dell’adesione. Quella appena adottata è una risoluzione nel vero senso della parola. E’ soprattutto un segnale che diamo al governo turco della nostra volontà di proseguire i negoziati, e mi appello a tale governo affinché non abbandoni gli sforzi di riforma, affinché non ceda alla tentazione di giocare la carta politica interna di una breve fase antieuropea nella speranza di qualche voto in più, per poi dire solo che non era questo che s’intendeva. Non è opportuno, come non è accettabile che noi, per parte nostra, inviamo un segnale diverso da un giorno all’altro. Per questo motivo l’onorevole Poettering e il Cancelliere Merkel, quando assumerà la Presidenza del Consiglio, dovranno decidere che cosa vogliono, se vogliono che la Turchia abbia la prospettiva dell’adesione o meno; in altre parole, cercare disperatamente una qualsiasi argomentazione per cui poter dire che non avverrà – ciò che si potrebbe definire “la scusa di Cipro” – non funzionerà, e quindi abbiamo una buona decisione da parte della Commissione e una risposta inadeguata da parte di Ankara. Mi auguro che il Primo Ministro Erdogan ci ripensi, ma, in generale, la prospettiva dell’adesione è indispensabile per la sicurezza europea.</p>
      <p sl="de">Aggiungerei che lo dico pur essendo consapevole che la maggior parte dei cittadini sono scettici al riguardo, ma ci sono occasioni in cui i politici devono trovare il coraggio di dire, pur conoscendo lo scetticismo dell’opinione pubblica e sapendo che gli elettori sono di diverso parere, che occorre fare opera di convincimento e spiegare le scelte operate senza cedere all’opportunismo della politica spicciola che potrebbe forse far vincere le prossime elezioni. Va detto, però, che demolire il ponte verso il mondo islamico che l’arrivo dei turchi in Europa ci permetterà di costruire sarà molto più pericoloso della sconfitta a un turno di elezioni. Le carte per il Vertice sono scoperte. I problemi si possono affrontare, e ho tentato di descrivere come il gruppo socialista al Parlamento europeo può dare il proprio contributo in tal senso.</p>
      <a text="(Applausi)"/>
    </intervention>
    <intervention id="3-318" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, gli osservatori saranno lieti di sentire che la Presidenza sta abbreviando le conclusioni del Consiglio. A quanto ho compreso, l’attuale bozza è di circa 20 pagine, almeno in francese, invece delle normali 60. Potrebbe non far loro altrettanto piacere sapere dall’onorevole Poettering che il Partito popolare europeo domani si riunirà in preparazione del Vertice. Sono talmente divisi in merito a questioni quali la Turchia che, quando si preparano a un Vertice, le cose non migliorano mai! In effetti, mi pare di capire che il segretariato del Consiglio sta predisponendo una lettera in cui dice: “Per favore, se le cose non migliorano in fretta, forse dovremo chiedervi di smettere di aiutarci!”</p>
      <p sl="en">Vorrei affrontare tre questioni che fanno parte del programma del Vertice: allargamento, energia e migrazione. Il Consiglio discuterà dell’allargamento e, senza dubbio, della capacità d’integrazione. Forse si troverà un accordo su dove finisce l’Europa, ma sospetto che Jean Monnet avesse ragione quando, rivolgendosi nel 1955 ai nostri predecessori, cioè all’Assemblea comune della Comunità europea del carbone e dell’acciaio, ha parlato di “un’Europa unita più ampia i cui confini sono dati solo da coloro che non vi hanno ancora aderito”. Come direbbero i cinesi, in modo molto più prosastico, “a decidere se l’autobus è pieno sono quelli che stanno fuori”.</p>
      <p sl="en">E’ importante discutere della Turchia e alla Commissione va il mio elogio, in particolare al lavoro del Commissario Rehn, per aver preso l’iniziativa e presentato una proposta decisa prima che vi fosse tempo per una reazione anarchica da parte delle capitali nazionali, una proposta decisa che ha ricevuto il sostegno dei ministri degli Esteri e, mi auguro, verrà accolta dal Consiglio. Riconosciamo tuttavia che prima di riprendere a parlare di allargamento, dovremo risolvere la questione dei nostri accordi costituzionali, perché i cittadini europei non vorranno ulteriori allargamenti senza una base chiara per il futuro sviluppo dell’Unione. Non servirà a nulla pensare di poter riscrivere il Trattato di Nizza per la Croazia. Prima di tutto troviamo una soluzione per la Costituzione.</p>
      <p sl="en">Per quanto riguarda l’energia, signora Presidente in carica del Consiglio, il grande cruccio del mio gruppo è che l’Unione europea corre il rischio di essere tenuta in ostaggio. Ostaggio dei produttori, in Russia o in Africa settentrionale o in Asia centrale, o forse persino nell’America latina, nel caso dei biocarburanti. Ciò che dobbiamo fare con urgenza in Europa è ridurre il consumo da parte dei veicoli a motore e dei dispositivi elettrici, ridurre il consumo di riscaldamento mediante una migliore progettazione degli edifici, ridurre il consumo dei dispositivi elettronici e aumentare la produzione di fonti di energia sicure e sostenibili: la biomassa, come ha proposto la Commissione, e le energie rinnovabili, forse attraverso la ricerca, passando a un’economia dell’idrogeno o alla fusione nucleare.</p>
      <p sl="en">Dobbiamo liberalizzare i mercati, perché uno dei motivi per cui non abbiamo un’adeguata politica energetica in Europa è che non abbiamo un’adeguata liberalizzazione del mercato. Sono lieto che anche i socialdemocratici, riunitisi a Oporto la scorsa settimana, abbiano alla fine riconosciuto che la concorrenza sarà importante per lo sviluppo futuro.</p>
      <p sl="en">Per quanto concerne la migrazione, Commissione e Consiglio si concentrano troppo sugli aspetti della sicurezza e non abbastanza su quelli economici e umanitari. Non si può parlare di “gestione efficace” della migrazione, di “rafforzare” FRONTEX e così via, senza riconoscere la tragedia umanitaria che si compie sulle nostre coste meridionali perché le persone sanno che troveranno lavoro in Europa. Il Presidente ha detto che si tratta di una sfida a lungo termine – è vero, ma da cinque anni la Commissione non fa nulla al riguardo, e bisogna andare avanti.</p>
      <p sl="en">In conclusione, se il Consiglio affronterà la discussione per decidere la sede di Galileo (alla quale, mi pare di capire, aspirano Praga, La Valletta e Lubiana), perché non seguire l’esempio di questa magnifica Istituzione e non optare per una gestione su tre sedi? Almeno quelli che guarderanno alla sede di Galileo potranno dire eppur si muove !</p>
    </intervention>
    <intervention id="3-319" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Non parla seriamente, vero, onorevole Watson?</p>
    </intervention>
  </section>
  <section id="creitem34" title="17. Benvenuto">
    <intervention id="3-321" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Sono lieto di porgere il benvenuto a un’altra delegazione presente in tribuna d’onore. Abbiamo con noi una delegazione guidata da Valeh Aleskerov, vicepresidente del parlamento della Repubblica dell’Azerbaigian e copresidente della commissione di cooperazione parlamentare UE-Azerbaigian. Benvenuti!</p>
      <a text="(Applausi)"/>
    </intervention>
  </section>
  <section id="creitem35" title="18. Preparazione del Consiglio europeo (14 e 15 dicembre 2006) (seguito della discussione)">
    <intervention id="3-323" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE. – Signor Presidente, onorevoli colleghi, do il benvenuto alle Presidenze e, col pensiero rivolto all’imminente Vertice, vorrei esprimere qualche commento nella speranza che si colga l’energia che vi imprimo, che sarebbe un primo passo verso una maggiore efficienza energetica e non nocerebbe neppure al Vertice.</p>
      <p sl="de">Cominciamo con la Turchia, in merito alla quale vorrei dire una cosa cui oggi si è già alluso. Che l’adesione della Turchia sia problematica non ha nulla a che fare con Cipro, perciò non comportiamoci come se Cipro potesse essere usata come mezzo per risolvere il problema dell’adesione turca. Sì, la Turchia deve accettare l’Unione doganale. In seno all’Unione europea dobbiamo eliminare una volta per tutte il blocco della parte settentrionale di Cipro e smettere di lasciare che i grecociprioti la opprimano come fanno, perché i cittadini della parte settentrionale di Cipro sono le vittime di due filoni nazionalistici: quello turco e quello grecocipriota. E’ una cosa che noi europei dobbiamo dire, e mi auguro che un tale gesto sia il punto di svolta del Vertice.</p>
      <p sl="de">In secondo luogo, vi è la politica per il clima. Sono lieto di vedere che l’onorevole Poettering e i suoi colleghi sono tornati in contatto con la realtà del cambiamento climatico. Molto bene, molto bello, ma per favore ora possiamo porvi rimedio? Qui in Europa, siamo d’accordo sulla riduzione della CO2 e poi concludiamo un Patto di stabilità; chi viene meno ai limiti di CO2 incorre in procedure penali da parte della Commissione. Ne ho abbastanza della verbosità, del costante bisogno di rilasciare dichiarazioni; se però dobbiamo adottare o mettere in pratica qualcosa, siamo da un’altra parte, magari alla prossima partita di calcio. Facciamo dunque questo Patto, diciamo che l’Europa deve ridurre di questa o quella percentuale. Ho sentito che volete il 20 per cento di energie rinnovabili a partire dal 2012, perciò procedete pure, ma poi quei paesi, grandi o piccoli che siano, che non siano disposti a raggiungere questa soglia o non ne siano capaci devono subirne le conseguenze per mano dell’Unione europea. Questo, per una volta, avrebbe effetti per noi positivi.</p>
      <p sl="de">Vi è poi la questione dell’immigrazione. Sì, dobbiamo trovare una soluzione, ma se lo facciamo, facciamolo adeguatamente. Ci siamo costruiti una casa, la nostra casa europea comune. Purtroppo abbiamo solo costruito le finestre e dimenticato le porte. Se si ha una casa senza porte, le persone entrano dalle finestre. Se non si è più disposti a tollerare che le persone entrino dalle finestre, occorre mettere le porte, e le porte, per dirla con parole semplici, si possono aprire o tenere chiuse. Dobbiamo decidere la questione di come aprire le porte, di come si possa accedere legalmente all’Europa, e non intendo solo per i rifugiati, non solo per i migranti; vi dev’essere un modo legale affinché le persone possano migrare per lavorare. Questo va regolato in modo certo, in modo che le persone sappiano, in Europa, come le porte si aprono e si chiudono; facciamo qualcosa di pratico al riguardo.</p>
      <p sl="de">C’è anche FRONTEX, quest’Agenzia così meravigliosa che salva le persone dal mare. Da tre anni, però, promettiamo agli africani di dotarli di navi che permettano loro di prevenire la pesca illegale da parte dei cinesi e di altri al largo delle loro coste. Abbiamo procurato tali navi? No. Abbiamo istituito FRONTEX, però. Facciamo qualcosa di pratico, qualcosa che aiuti queste persone e permetta loro di sopravvivere; è una cosa che l’Europa può fare.</p>
      <p sl="de">Il Vertice può essere un Vertice nel vero senso della parola, e pure valido, se vi si immette un po’ più di energia, con meno parole fiorite, e al loro posto azioni concrete.</p>
    </intervention>
    <intervention id="3-324" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Molte grazie, onorevole Cohn-Bendit. Il consumo energetico europeo sarà aumentato un po’ durante il suo discorso.</p>
    </intervention>
    <intervention id="3-325" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL. – Signor Presidente, Presidente Lehtomäki, Presidente della Commissione, esaurendosi il mandato della Presidenza finlandese, al Vertice di questa settimana il testimone verrà passato alla Germania. Nel corso del suo semestre, la Finlandia ha svolto i lavori più significativi in segreto per la Germania. La Finlandia ha tenuto colloqui bilaterali con tutti gli Stati membri sulla possibilità di resuscitare i morti nell’ambito del Trattato costituzionale. La Finlandia riferirà in merito alle discussioni intrattenute in seno ai Vertici.</p>
      <p sl="fi">Continuare i preparativi per il Trattato costituzionale in segreto è in contrasto con una delle priorità della Presidenza, che era l’aumento dell’apertura e della trasparenza nell’Unione europea. I preparativi segreti danno un’immagine particolare della Comunità, perché la sua élite politica promuove i propri interessi, ignorando l’opinione nazionale e i risultati dei referendum .</p>
      <p sl="fi">Particolarmente scandalosa è stata la decisione da parte del governo della Presidenza finlandese di ratificare la defunta Costituzione europea in seno al parlamento finlandese. Molti deputati dei partiti al governo hanno votato contro la ratifica. Tutti sanno che la Costituzione ratificata dalla Finlandia entrerà in vigore dovunque.</p>
      <p sl="fi">Al Vertice, la Finlandia sta inserendo nel programma questioni relative allo spazio di libertà, sicurezza e giustizia. Il fine ultimo è passare a decisioni a maggioranza qualificata in merito a questioni che rientrano nel terzo pilastro, utilizzando la procedura “passerella”. La proposta non ha ricevuto il sostegno necessario nel corso della riunione dei ministri della Giustizia a Tampere. Vi sono paesi nell’Unione europea che danno peso alla base giuridica offerta dalle proprie leggi in ambiti la cui competenza non è stata trasferita all’Unione europea. E’ deplorevole che la Finlandia non sia tra questi.</p>
      <p sl="fi">La Finlandia spera che in seno ai Vertici si discuta dell’allargamento, ma non dell’adesione turca o della posizione di Cipro. Resta da vedere come verrà affrontato il futuro allargamento menando il can per l’aia e non chiamando le cose con il loro nome. Il problema turcocipriota, però, è reale.</p>
    </intervention>
  </section>
  <section id="creitem36" title="19. Benvenuto">
    <intervention id="3-327" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Vorrei informarvi che, in tribuna d’onore, è presente una delegazione del parlamento siriano, guidata da Numair Ghanem, presidente della commissione per gli affari esteri, per la terza volta in visita al Parlamento europeo.</p>
      <a text="(Applausi)"/>
      <p sl="unknown">Benvenuto, signor Ghanem!</p>
      <p sl="unknown">Vorrei segnalare l’importanza della sua visita. Il suo paese, la Siria, svolge un ruolo molto importante in Medio Oriente e, alla luce della situazione in cui versa attualmente questa regione, la sua visita riveste un’importanza speciale.</p>
      <p sl="unknown">La Siria, inoltre, è l’unico paese della regione euromediterranea con cui non abbiamo ancora firmato un accordo di associazione, nonostante i negoziati si siano già conclusi.</p>
      <p sl="unknown">Sono certo che i contatti che manterrete con il Parlamento europeo rafforzeranno il dialogo parlamentare e che i colloqui che terrete segneranno una nuova tappa nel rafforzamento delle relazioni tra il popolo siriano e l’Unione europea.</p>
      <p sl="unknown">Porgo il benvenuto e auguro una felice permanenza al signor Ghanem e alla sua delegazione.</p>
    </intervention>
  </section>
  <section id="creitem37" title="20. Preparazione del Consiglio europeo (14 e 15 dicembre 2006) (seguito della discussione)">
    <intervention id="3-329" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN. – Signor Presidente, vorrei dare il benvenuto alla Presidente in carica del Consiglio e al Presidente della Commissione.</p>
      <p sl="en">Sembra esserci qualche problema con la successione degli oratori in Aula in seguito alle modifiche oggi apportate alle dimensioni dei gruppi. Avrei dovuto parlare prima, ma di questo ci occuperemo dopo. Evidentemente alcuni sono ancora turbati dal movimento in seno all’Assemblea.</p>
      <p sl="en">Ringrazio la Presidente in carica del Consiglio per i suoi contributi, non solo oggi, ma nel corso del mandato della Presidenza finlandese dell’Unione europea. In particolare, mi congratulo con lei e con il suo governo per la tenacia e la disponibilità a impegnarsi in quelle che sono parse molte questioni difficili. Nonostante il fatto che alcune di tali questioni continuino a creare difficoltà, credo si siano compiuti alcuni passi avanti.</p>
      <p sl="en">Innanzi tutto, per quanto riguarda la questione della Russia e l’intero settore energetico, abbiamo compiuto progressi significativi nella creazione di un partenariato tra pari. Non è solo il fatto che una parte dipenda dall’altra; vi è un’interdipendenza da ambo le parti in tale relazione. E’ tuttavia deplorevole che le autorità russe – gli ispettorati sanitari e agricoli – abbiano dato segnali ambigui per quanto concerne la questione delle importazioni di carne dall’Unione europea alla Russia e abbiano tentato di spezzare l’unità esistente all’interno dell’Unione europea in merito all’intera questione della sanità e della sicurezza degli alimenti, dopo che abbiamo combattuto a lungo e duramente in seno all’Unione per creare uno standard comune di buona qualità e prodotti di qualità garantita. Spero che in seno alla riunione del Consiglio di domani i leader , la Presidente in carica del Consiglio e il Presidente della Commissione affrontino la questione con la massima urgenza.</p>
      <p sl="en">In secondo luogo, per quanto concerne l’allargamento e la capacità d’integrazione, in particolare rispetto alla Turchia, nonostante gli sforzi di alcuni per tentare di ridurre la questione turca al binomio a favore o contro Cipro, Cipro è una questione singola e distinta. E’ compito dei cittadini ciprioti e turchi trovare una soluzione da soli. La Turchia, però, ha siglato accordi con l’Unione europea, ai sensi del Protocollo di Ankara, con taluni obiettivi. Se non sono disposti a onorare l’accordo precedente pur sapendo che cosa ci aspettiamo da loro, devono esserci ripercussioni, ma non una chiusura totale.</p>
      <p sl="en">Quella del Darfur è la crisi umanitaria più sconvolgente cui abbiamo assistito nel XXI secolo – genocidio continuo e pulizia etnica – eppure tutti ci teniamo a distanza, dicendo “che cosa terribile!” e percuotendoci il petto, ma senza far nulla per tentare di risolvere la questione.</p>
      <p sl="en">Sono questi i temi che dobbiamo affrontare immediatamente, non solo per la nostra credibilità, ma per la sicurezza dell’Africa e dell’Unione europea.</p>
    </intervention>
    <intervention id="3-331" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signor Presidente, domani i capi di Stato e di governo si riuniranno al Vertice di Bruxelles, dove resusciteranno la defunta Costituzione. La Finlandia pubblicherà una relazione sulla posizione dei singoli paesi dopo la conclusione della cosiddetta procedura confessionale, e i negoziati si sono svolti a porte chiuse e sotto la guida di un paese in cui due terzi degli elettori si oppongono alla Costituzione. Vediamo questa relazione, Presidente Lehtomäki. Come ha risposto il governo francese al rifiuto della Costituzione da parte degli elettori francesi? Come ha reagito il governo olandese in seguito al 62 per cento di no nei Paesi Bassi? La Presidenza tedesca armeggerà ulteriormente con la relazione e si preparerà alla dichiarazione del 25 marzo e all’adozione del testo del Trattato sotto la Presidenza portoghese. Tale testo verrà poi introdotto in modo fraudolento mediante ratificazioni nazionali. Sembrerebbe che la risposta dell’élite politica ai no dei cittadini sia non rischiare mai più un referendum .</p>
      <p sl="da">Si potrebbe anche scegliere un’altra via, e si potrebbero ascoltare le proteste dei cittadini. Perché non far partecipare i cittadini nella stesura di nuove norme di base comuni? Perché non tenere elezioni dirette per costituire una nuova Convenzione con il compito di scrivere una Costituzione democratica e un accordo di cooperazione alternativo tra democrazie europee, per poi sottoporre entrambe le proposte a referendum lo stesso giorno in tutti gli Stati membri dell’Unione europea? In tal modo tutti conosceremmo il verdetto dell’elettorato, e non sarebbe difficile metter insieme un accordo che i cittadini accoglierebbero, votando in suo favore. Se dovessimo innanzi tutto decidere che l’esito dovesse essere votato in tutti i paesi in cui fosse possibile tale votazione, gli autori sarebbero costretti a elaborare un testo in grado di essere adottato. Le parole chiave sarebbero dunque trasparenza, democrazia e prossimità anziché segretezza, burocrazia e governo a distanza. Dovremmo poi essere in grado di concordare un testo che potesse …</p>
      <a text="(Il Presidente interrompe l’oratore)"/>
    </intervention>
    <intervention id="3-332" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Signor Presidente, vorrei invitare la Presidenza finlandese, con la massima gravità, a smettere di tergiversare, prevedendo un dibattito sulla collocazione della sede del sistema europeo di navigazione satellitare Galileo nel programma del Consiglio di domani. Mi ha spinto a rivolgere quest’invito la notizia inquietante emersa dai colloqui di ieri tra i ministri dei Trasporti dell’Unione a 25. Non solo i ministri non sono riusciti a decidere sulla sede dell’agenzia, ma hanno anche messo in discussione le promesse precedentemente espresse dal Consiglio. A tale proposito, vorrei ricordare all’Assemblea gli impegni presi tre anni fa nel corso di un Vertice in cui i capi di Stato comunitari hanno inequivocabilmente dichiarato che i nuovi Stati membri avrebbero avuto la priorità nell’assegnazione delle sedi di nuove agenzie. Che cosa è successo nel frattempo?</p>
      <p sl="cs">Negli ultimi due anni sono state fondate sei nuove agenzie nell’Unione, di cui solo una, FRONTEX, ha sede in uno dei dieci nuovi Stati membri – in questo caso la Polonia. Le altre alla fine sono state collocate in Svezia, Francia e Grecia. Ora sentiamo dire dai diplomatici che i vecchi Stati membri hanno segretamente deciso che anche la sede di Galileo verrà posta sul territorio della vecchia Europa a 15. Oltre alle discussioni sulla sede del sistema Galileo, vorrei anche rivolgermi al Consiglio affinché confermi che l’impegno di tre anni fa a dare la priorità ai nuovi Stati membri nella collocazione delle agenzie è ancora valido. Di conseguenza, Galileo andrebbe collocato nella Repubblica ceca, a Malta o in Slovenia, posto naturalmente che tali paesi possano offrire progetti competitivi.</p>
      <p sl="cs">Credo fermamente che debba far parte della politica comunitaria rispettare le conclusioni adottate in seno ai Vertici del Consiglio. Altrimenti non sono nulla più che inutili pezzi di carta.</p>
    </intervention>
    <intervention id="3-333" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, il progresso d’integrazione dell’Unione europea si trova a un bivio. Per il futuro dell’Europa è necessario che il Vertice europeo raccolga consenso sulla strategia di allargamento. La relazione della Commissione europea pubblicata a novembre offre un quadro valido al riguardo. Sostengo appieno la proposta della Commissione e le due relazioni Brok e Stubb adottate quest’oggi.</p>
      <p sl="en">L’Unione dovrebbe intrattenere un più ampio dibattito ideologico e impegnarsi in una strategia sostenibile a lungo termine. Non dobbiamo permettere che le questioni politiche contemporanee influenzino decisioni che hanno effetto sui giorni a venire.</p>
      <p sl="en">Per l’Unione europea, mantenere l’apertura equivale a mantenersi in vita. E’ mio grande desiderio che il Consiglio europeo di questa settimana non si concentri solo sulla Turchia. Lunedì scorso, quando si sono riuniti i ministri degli Esteri, la Presidenza finlandese ha affrontato i problemi creati dalla mancata attuazione del Protocollo di Ankara con buoni risultati. Cosa più importante, al fine di risolvere il conflitto, il Consiglio ha confermato la proposta della Commissione di congelare otto capitoli dei colloqui di adesione della Turchia. Gli altri 27 capitoli, tuttavia, resteranno tutti aperti a nuovi colloqui e sviluppi.</p>
      <p sl="en">Contrariamente alle aspettative, le decisioni dei ministri degli Esteri prese lunedì non hanno portato i negoziati con la Turchia a una battuta d’arresto, ma di fatto stanno accelerando la fase dei colloqui. Se il Vertice confermerà la decisione, i negoziatori si rimetteranno in moto senza essere fermati. Inoltre, la scadenza tassativa del Protocollo di Ankara è stata eliminata, il che assicura un dialogo più aperto per i negoziati in un clima meno incalzante.</p>
      <p sl="en">Come si è discusso in precedenza quest’oggi con l’ottima relazione Stubb, occuparsi della capacità d’integrazione è responsabilità dell’Unione europea e non dei paesi candidati. Per questo motivo è fondamentale discutere le questioni costituzionali in seno al Consiglio europeo.</p>
      <p sl="en">Presidente Lehtomäki, tutti sanno che vi è consenso in merito alla necessità del Trattato, ma dobbiamo avere di fronte opzioni reali. Penso che la Presidenza finlandese abbia svolto un buon lavoro nel processo preparatorio, ma ora dobbiamo intervenire per esaminarlo e presentare le opzioni in discussione.</p>
    </intervention>
    <intervention id="3-334" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="en">Signor Presidente, vorrei ringraziare la Presidente in carica del Consiglio e il Presidente della Commissione per l’ottimo lavoro svolto. L’elenco è lungo, e inoltre vi siete occupati dei preparativi per il Medio Oriente e per ulteriori progressi.</p>
      <p sl="en">Vorrei solo ribadire ciò che il mio amico e collega presidente del gruppo socialista al Parlamento europeo vi ha presentato come offerta che non potete rifiutare: un’offerta siciliana. Parlando seriamente, vorrei dire che in effetti vogliamo continuare ad andare avanti in merito alla Turchia e non vogliamo chiudere la porta ai Balcani.</p>
      <p sl="en">Per assicurare però che gli europei siano con noi, dobbiamo fare di più. I cittadini sono preoccupati e insicuri. Non hanno risposte per quanto riguarda le opportunità di lavoro, le possibilità d’istruzione per i loro figli. Questi due elementi hanno qualcosa in comune l’uno con l’altro? Sì. I cittadini all’interno dell’Unione europea sono incerti sull’allargamento. Pertanto, per far andare a buon fine l’allargamento ora e in futuro, dobbiamo avere più posti di lavoro, dobbiamo unire concorrenza e sicurezza sociale, ed è a questo punto che entrano in gioco i partiti socialisti europei e il nostro gruppo socialista al Parlamento europeo.</p>
      <p sl="en">Non mi ha sorpreso che l’onorevole Watson abbia parlato di concorrenza. Mi sorprende però che non conoscesse la nostra posizione. Non siamo contrari alla concorrenza, ma a un approccio unilaterale ad essa. L’unico modo per far funzionare le cose nella modernità è unire la sicurezza sociale in un quadro nuovo con la concorrenza. E’ un’offerta che non si può rifiutare, signor Presidente della Commissione. Ce l’ho qui, firmata dal sottoscritto, e con i saluti del mio buon amico Martin Schulz, Jacques Delors (uno dei suoi predecessori) e me medesimo.</p>
      <p sl="en">Di che si tratta? E’ semplice. Dice: ascoltate, cari cittadini, l’Europa è un ulteriore valore aggiunto per assicurare che il nostro Stato sociale nell’economia globale non entri in una competizione di dumping sociale, ma in una competizione di qualifiche maggiori, migliore organizzazione dello Stato sociale e riforme. Non saranno riforme da cui i cittadini temano di farsi portare via qualcosa, ma riforme sincere: intendiamo riformare e non sarà tutto come prima. Sarà migliore.</p>
      <p sl="en">Quello che dico è: uniamo le forze ora per inviare un chiaro segnale non solo dal Consiglio di primavera, ma da ogni singolo Consiglio europeo. Facciamo in modo che sia un appuntamento fisso all’ordine del giorno a beneficio dei cittadini, per l’allargamento e l’unità dell’Unione europea.</p>
    </intervention>
    <intervention id="3-335" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, i colloqui sull’adesione della Turchia all’Unione europea rappresentano un lungo processo. E’ comprensibile che i negoziati di adesione sollevino molte questioni e persino dubbi. L’eventuale adesione turca modificherebbe le frontiere europee dal punto di vista politico, culturale, economico e strategico, anche se non geografico. La Turchia è e resterà un paese asiatico sul piano geografico: solo una piccola parte di Istanbul si trova dalla parte europea.</p>
      <p sl="fi">Ora occorre pazienza. Dobbiamo prenderci il tempo di attendere per vedere come evolve la Turchia e come risponde ai criteri di adesione. Per la Turchia non sarà facile adattarsi rapidamente a tutti i cambiamenti. Dieci anni fa, la decisione circa l’adesione della Finlandia all’Unione europea è stata dura, e così è stato anche per tutti gli altri nuovi Stati membri. Per la Turchia è molto, molto più arduo, poiché l’Unione esige così tanti cambiamenti. Ora la Turchia non è pronta ad aderire, ma dobbiamo ammettere che nemmeno l’Unione europea al momento è pronta ad accogliere la Turchia come Stato membro. I tempi non sono maturi. Si chiede molto ai cittadini e a chi prende le decisioni sulla via verso l’accordo.</p>
      <p sl="fi">Affinché l’allargamento vada a buon fine, tuttavia, anche il nostro stesso sviluppo interno ha bisogno di attenzione. Il destino del Trattato costituzionale è quindi importante. La Presidente Lehtomäki ha svolto un ottimo lavoro. Ha intrattenuto colloqui con tutti gli Stati membri, e in questa occasione oggi in Aula avrei voluto che ci desse lumi circa tali discussioni. L’apertura è l’unico modo affinché in futuro il Trattato costituzionale entri in vigore in una qualche forma.</p>
    </intervention>
    <intervention id="3-336" speaker_id="28412" name="Bernat JOAN i MARÍ" is_mep="True" mode="spoken" nationality="Spain" birth_date="22-02-1960" birth_place="Sant Jordi " p_group="Group of the Greens/European Free Alliance" m_state="ES">
      <p sl="en">Signor Presidente, vi sono molte questioni importanti intorno all’allargamento. Per quanto concerne la Turchia, possiamo ottenere il consenso in merito allo sviluppo dell’allargamento sulla base dei criteri di Copenaghen. Riconosco le difficoltà dell’adesione turca all’Unione europea, ma vorrei anche sottolineare i rischi che abbiamo di fronte in questo momento. Comprendo che vi sia un aumento dell’euroscetticismo in seno alla popolazione turca, il che è stato espresso con chiarezza dal vincitore del Premio Nobel Orhan Pamuk, che ha scritto del dolore provato da una parte della società turca di fronte a questo processo.</p>
      <p sl="en">Le Istituzioni europee dovranno agire con intelligenza e con calma per indirizzare il processo e condurlo a termine nel modo giusto, cioè con la Turchia quale Stato membro dell’Unione che rispetta i criteri di Copenaghen. Dobbiamo inoltre ricordare, tuttavia, il paradosso per cui i criteri Copenaghen non sono stati rispettati da alcuni Stati membri dell’Unione.</p>
      <p sl="en">Sono altresì molto lieto dei progressi compiuti dalla Croazia, e mi auguro che in futuro vedremo anche il Montenegro fare altrettanto dando il buon esempio per quanto riguarda i rapporti con i Balcani occidentali.</p>
    </intervention>
    <intervention id="3-337" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, vorrei commentare due questioni che riguardano l’imminente Consiglio europeo.</p>
      <p sl="el">La prima è la politica per l’immigrazione. Un recente documento del Consiglio “Difesa” afferma che la globalizzazione creerà vincitori e vinti a livello di Stati, regioni e comunità. In Africa, la durata media della vita è di 22 anni, mentre la popolazione gravita intorno a grandi città con alti tassi di disoccupazione e ripercussioni in termini di disastri umanitari, disperazione e migrazione. Di conseguenza, poiché la migrazione è il risultato della povertà, il Vertice dovrebbe affrontarne le cause, anziché occuparsi dei migranti in sé in modo frammentario con misure repressive.</p>
      <p sl="el">La seconda questione riguarda l’allargamento dell’Unione europea, e quindi anche i progressi della Turchia in vista dell’adesione. Le decisioni del Consiglio “Affari esteri”, date le circostanze, sono soddisfacenti, in quanto inviano un messaggio alla Turchia, mentre nel contempo l’Unione europea si assume la responsabilità di mantenere la coerenza nelle proprie posizioni. Per quanto riguarda il commercio, che non è lo scopo dell’adesione turca, non perderemo tempo a ripetere che non lo respingiamo, purché non rechi danno alla Repubblica di Cipro e non avvantaggi lo pseudo-Stato. La Repubblica di Cipro lavora costantemente al miglioramento della qualità della vita dei turcociprioti e i problemi affrontati nel compiere tale sforzo sono di fatto il risultato dell’occupazione illegale del 37 per cento di Cipro da parte della Turchia. Se non altro, questo messaggio non dev’essere ulteriormente annacquato da opportunismi e interessi contrastanti. E’ nell’interesse di tutti al fine della flessibilità e del compromesso che i principi e i valori fondamentali non vengano aboliti.</p>
    </intervention>
    <intervention id="3-338" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, vorrei ringraziare il Presidente Barroso per aver posto la creazione di un Istituto europeo di tecnologia tra le priorità dell’Unione europea. Si tratta di un’Istituzione importante che, se dev’essere efficiente, deve avere sede in diversi Stati membri. Concordo con l’opinione del Commissario Figel’ secondo la quale la Polonia debba essere tra questi paesi, e il governo polacco ha suggerito Breslavia. Si tratta di una città davvero europea, che soddisfa tutti i criteri per essere una delle basi dell’Istituto europeo di tecnologia.</p>
      <p sl="pl">Il Presidente della Commissione ha parlato inoltre della sospensione temporanea dei negoziati con la Turchia. Con un’allusione allo sport, direi che dobbiamo collocare un ostacolo che i turchi debbano superare con un salto. Tale ostacolo deve però essere posto a un’altezza realistica. Ad esempio, due metri e sei centimetri per gli uomini e due metri per le donne, qualcosa di raggiungibile, non cinque metri. A quell’altezza, i requisiti rigorosi non sono nient’altro che un pretesto per non permettere mai alla Turchia di aderire all’Unione europea.</p>
      <p sl="pl">Sono lieto che oggi si sia parlato di accogliere la Croazia, seguita dagli Stati dei Balcani occidentali. Discutiamo dell’argomento in un momento in cui una delegazione del Montenegro è in visita presso il Parlamento. E’ un segno dei tempi. L’onorevole Cohn-Bendit ha parlato di finestre attraverso le quali i migranti entrano in Europa. Il problema sta nel fatto che, in effetti, entrano non solo dalle finestre, ma anche dalle porte.</p>
      <p sl="pl">L’allargamento dell’Unione europea è necessario, più necessario delle riforme istituzionali.</p>
    </intervention>
    <intervention id="3-339" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Signor Presidente, è la fine di una Presidenza ben poco spettacolare e forse dovremmo esserne lieti. Mi aspetto più fuochi d’artificio con i tedeschi nel prossimo semestre!</p>
      <p sl="en">All’approssimarsi del Vertice, sospetto che i titoli dei giornali parleranno del dibattito sulla Turchia, e forse si sentiranno ulteriori notizie sul cambiamento climatico. La mia preoccupazione riguarda ciò che si discute nell’ambito dello spazio di libertà, sicurezza e giustizia. A settembre, a Tampere, vi è stato il tentativo di far passare la questione dalla votazione con veto nazionale a quella a maggioranza qualificata. Chi di noi proviene da paesi in cui vige il diritto consuetudinario reputa assolutamente fondamentali il diritto a un processo con una giuria, la presunzione d’innocenza prima che di colpevolezza e l’habeas corpus . Non vogliamo che l’Unione europea usi gli orrori che si sono verificati nel mondo come una crisi di cui avvantaggiarsi per accrescere i propri poteri. Di fatto, se togliamo ai cittadini le libertà individuali e la libertà in nome della lotta al terrorismo, concediamo una vera e propria vittoria ai terroristi.</p>
    </intervention>
    <intervention id="3-340" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi parlo a nome del nuovo PSI. Ho partecipato la settimana scorsa a Bruxelles ad un’interessante conferenza internazionale sul ruolo dell’UE nella promozione della democrazia nel mondo.</p>
      <p sl="it">Numerosi rappresentanti di paesi terzi hanno sottolineato la loro fiducia nel sostegno che l’UE può dare ai processi di democratizzazione e quindi alla promozione della stabilità geopolitica e della pace a livello mondiale. Il processo di allargamento e la politica di vicinato si sono rivelati entrambi validi strumenti per perseguire questi obiettivi. Mi sono reso conto che le aspettative sono molto alte, ma anche di come in Europa il processo democratico si presenti ancora a volte imperfetto, e di come siano necessari alcuni aggiustamenti istituzionali.</p>
      <p sl="it">Il piano D proposto per l’anno in corso dalla Commissione per la democrazia, il dialogo e il dibattito, è un primo passo nella giusta direzione, ma affinché l’UE abbia il ruolo che le spetta a livello internazionale e di politica estera, è importante che essa stessa, per prima, affronti alcuni nodi basilari non più rinviabili. Per motivi di sintesi ne indico tre: in primis, la ratifica della Costituzione, in secundis la questione del seggio unico all’ONU e, da ultimo, ma non per importanza, l’autonomia energetica. L’UE deve essere capace di rilanciare un piano strategico di energie rinnovabili ed alternative per non avere più una posizione di debolezza nei confronti dei suoi maggiori partner e per poter intervenire con fermezza, cioè a prescindere dagli interessi economici, anche nelle crisi più gravi.</p>
    </intervention>
    <intervention id="3-341" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, questa settimana il Consiglio si riunisce per discutere di numerose importanti questioni che riecheggeranno nel corso della prossima Presidenza.</p>
      <p sl="en">Innanzi tutto, la Presidenza finlandese riferirà circa le consultazioni informali con gli Stati membri sul futuro della Costituzione europea. Mi auguro che la discussione al riguardo sia aperta e trasparente, come dev’essere il Consiglio. Sappiamo che vi sono riserve molto forti su come procedere in merito alla Costituzione in numerosi paesi. Il governo britannico ha inviato messaggi ambigui e appare profondamente diviso, il governo olandese uscente non vuole un altro referendum , mentre il governo tedesco vuole mantenere il più possibile dell’attuale Costituzione. Pertanto sono solidale con la Presidenza nel lavoro che dovrà intraprendere al riguardo.</p>
      <p sl="en">Un fatto, tuttavia, è molto chiaro: vi è davvero scarso entusiasmo al riguardo. I deputati del gruppo ALDE noteranno forse le parole del leader dei democratici liberali britannici, che ieri l’ha descritto come un “documento martoriato”. Mi domando se l’onorevole Duff sarebbe d’accordo.</p>
      <p sl="en">Lancio un appello ad andare avanti e iniziare a concentrarci su un vero programma di riforma, che davvero renda l’Unione più orientata verso l’esterno, flessibile e competitiva. Credo che questo sia anche il modo di riportare la fiducia in Europa – non certo affidandosi ai libelli del PSE, che ben presto verranno dimenticati.</p>
      <p sl="en">Il Consiglio ha altresì discusso di alcune idee circa il futuro di giustizia e affari interni. E’ chiaro che non abbiamo esaminato a sufficienza il modo di migliorare la cooperazione intergovernativa. Ora dobbiamo andare avanti con questo, cerando modi innovativi per far funzionare meglio questo percorso.</p>
      <p sl="en">Mi auguro che accoglieremo anche i commenti del Presidente Barroso, che ha detto di voler vedere un’accelerazione delle riforme strutturali in Europa. Ha ragione. E’ questo il genere d’iniziativa pratica che migliorerà la posizione dell’Europa agli occhi dei cittadini, cui, per parte mia, senza dubbio accordo il mio plauso.</p>
    </intervention>
    <intervention id="3-342" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Signor Presidente, Presidente Lehtomäki, onorevoli deputati, la decisione sulla Turchia – in parte congelata – era quella giusta. Così dev’essere. La Turchia non era pronta per soluzioni politiche. Basti pensare, tuttavia, ai cambiamenti culturali: neanche questi saranno tanto facili.</p>
      <p sl="fi">Tuttavia neppure l’Europa può raggiungere i propri obiettivi. Perché? Siamo rimasti indietro nella ricerca, nello sviluppo del prodotto e nell’innovazione, e saremo sempre più indietro. Ad esempio, nel settore dell’informatica e delle comunicazioni, la cui quota del PIL ammonta al 40 per cento, bighelloniamo allegramente in coda ai nostri concorrenti. La situazione dei ricercatori è pessima. Benché ci occorrano in numero maggiore, invece li perdiamo. Le barriere burocratiche sono immani, le nostre strutture formative sono insoddisfacenti, la crescita economica è lenta, il lavoro di sviluppo è inadeguato e gli obiettivi elevati di Lisbona ci scivolano di mano. La dipendenza e il consumo in campo energetico aumentano, e la nostra autosufficienza sta scemando. Noi stessi abbiamo creato tale crisi, facendo tutto da soli.</p>
      <p sl="fi">In seno al Vertice vi dev’essere accordo, o almeno discussione, sul gettare in fretta una cintura di salvataggio: vi dev’essere un miglioramento drastico nello sviluppo della ricerca. Alcuni di noi hanno addotto esempi al riguardo. Il settimo programma quadro per ricerca e sviluppo non è sufficiente, né lo è il Consiglio europeo della ricerca o l’Istituto europeo di tecnologia. Abbiamo bisogno di maggiori risorse, di maggiore innovazione e di maggiori investimenti: una cintura di salvataggio intelligente per il futuro dell’Europa. E’ su questo che dobbiamo concentrarci.</p>
    </intervention>
    <intervention id="3-344" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vorrei ringraziare la Presidenza per aver riferito circa i risultati dei sondaggi sul futuro del Trattato, anche se ci si sarebbe potuti aspettare una relazione leggermente più completa da una Presidenza che si è così propriamente impegnata per il miglioramento della trasparenza. La verità, tuttavia, è che gli Stati membri non possono farsi un’opinione costruttiva del futuro senza una proposta concreta per la sua rinegoziazione da parte della Commissione o della Presidenza.</p>
      <p sl="en">Vorrei dire all’onorevole Kirkhope che almeno il mio capogruppo affronta la questione, mentre il signor Cameron sembra troppo impaurito anche solo per parlarne!</p>
      <p sl="en">La Presidenza deve sottolineare che non serve a nulla che gli Stati membri semplicemente concordino sul fatto che vogliono tutti recuperare il Trattato e, nel contempo, blocchino l’eliminazione del veto nazionale e l’estensione del voto a maggioranza qualificata. Se si comportano in questo modo, avremo altri scarsi risultati e progressi lenti. La Presidenza potrebbe pertanto assicurarci che in seno al Vertice esporrà l’assurda contraddizione tra queste due posizioni?</p>
    </intervention>
    <intervention id="3-345" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, dobbiamo prendere atto del fatto che la Turchia sta giocando con l’Europa e con i negoziati di adesione all’Unione europea.</p>
      <p sl="it">Il processo di riforme democratiche è completamente bloccato ad Ankara. L’abolizione dell’articolo 301 del Codice penale sulla libertà di espressione è rinviato sine die, sul dossier cipriota assistiamo a un balletto di proposte e controproposte da parte di Erdogan, che in realtà cercano di evadere la questione fondamentale della ratifica del Protocollo di Ankara.</p>
      <p sl="it">Per non parlare della questione curda e del riconoscimento dei diritti fondamentali del popolo curdo, a tutt’oggi negati. Ribadisco che il mio gruppo è favorevole all’adesione della Turchia all’Unione, ma è ormai evidente che il Premier Erdogan ha deciso di rispondere più al nazionalismo estremista e ai militari kemalisti turchi piuttosto che all’Europa.</p>
      <p sl="it">Invece di fare della democrazia e dello Stato di diritto i punti cardine di una nuova politica capace di modernizzare la Turchia nell’ambito dei negoziati di adesione, Erdogan ha chiaramente scelto, almeno per il momento, di essere l’uomo di punta della vecchia Turchia. Per questo condividiamo la decisione della Commissione di procedere ad una sospensione sostanziale dei negoziati su otto capitoli importanti dei trattati bilaterali.</p>
      <p sl="it">Sappia la Turchia che le porte dell’Europa rimangono aperte, ma rimangono aperte ad una Turchia democratica e rispettosa dei diritti dei popoli e delle libertà fondamentali di tutti, dei turchi e dei curdi di Turchia. La palla è ora nel campo di Erdogan.</p>
    </intervention>
    <intervention id="3-346" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, vorrei richiamare l’attenzione sul gravissimo problema delle relazioni tra Unione europea e Russia e, in particolare, sulle questioni della sicurezza energetica e del commercio. Per quanto concerne il primo tema, vorrei sottolineare che la Russia sta ancora usando la fornitura di materie prime che utilizziamo per produrre energia quale strumento politico per influenzare sia gli Stati membri dell’Unione europea che i paesi terzi. La Russia sta altresì tentando di elaborare un nuovo accordo con l’Unione europea e vuole entrare nell’OMC, violandone nel contempo i principi fondamentali con la restrizione dell’importazione di merci sul suo mercato per scopi politici.</p>
      <p sl="pl">Un esempio di tale comportamento è l’embargo imposto da un anno sulle importazioni di beni di consumo polacchi nel mercato russo. Agli imprenditori polacchi è costato centinaia di milioni di euro. Si tratta di un caso in cui la solidarietà europea è più che mai necessaria. Purtroppo tale solidarietà non si è vista molto negli ultimi mesi ed è stato solo il veto polacco, che ha bloccato l’avvio dei negoziati tra l’Unione e la Russia, a dare come risultato riferimenti più frequenti alla solidarietà quale strumento necessario per risolvere le sfide più serie poste all’Unione europea.</p>
      <p sl="pl">Mi auguro che la Presidenza tedesca entrante si ricordi di questo principio e lo applichi effettivamente nel dirigere i lavori del Consiglio europeo.</p>
    </intervention>
    <intervention id="3-347" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">Signor Presidente, la Presidenza tedesca dell’Unione europea si preannuncia un test. Un test della capacità delle Istituzioni di tenere conto della volontà delle nazioni. Il periodo di riflessione volge al termine e l’ostacolo delle elezioni francesi sarà stato superato. Chi non ha voluto accettare la fine del Trattato costituzionale sarà in grado di passare all’offensiva.</p>
      <p sl="fr">Dividere, spezzare e smembrare: le ricette sono molte, i progetti numerosi, ma nessuno di questi propone una vera alternativa al progetto sopranazionale. Si considerano solo i mezzi per aggirare i referendum olandese e francese, e le posizioni adottate – dovrei dire le minacce espresse – dal Cancelliere Merkel non preludono a nulla di buono. Pur essendo gli oppositori della Costituzione a malapena tollerati in seno all’Assemblea, non si dimentichi che i cittadini li ascoltano.</p>
      <p sl="fr">Date le circostanze, posso solo ribadire i miei avvertimenti. La Presidenza tedesca non deve arrecare danni irreparabili resuscitando una Costituzione che nessuno vuole a parte il sistema, e oso sperare che l’Assemblea non sia solo una cassa di risonanza del sistema, ma che ancora aspiri a rappresentare le nazioni d’Europa, nazioni che vogliono restare padrone del proprio destino sul proprio suolo, ossia essere nazioni sovrane.</p>
    </intervention>
    <intervention id="3-348" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, il governo turco ha affermato che non cederà a ciò che descrive come pressioni da parte dei ciprioti per far sì che Ankara prenda le cosiddette misure unilaterali al fine di risolvere i problemi tra la Turchia e Nicosia. Pare che l’Unione europea, cui la Turchia desidera tanto appartenere, abbia ceduto alle pressioni di Cipro. Il governo turco ha ora reso noto che non prenderà le cosiddette misure unilaterali, e cioè che non ci verrà incontro a metà strada negli accordi contenuti nel Protocollo di Ankara relativamente a Cipro.</p>
      <p sl="nl">Mi auguro di cuore che domani e dopodomani il Consiglio europeo colga l’occasione per mettere i puntini sulle i, perché non si tratta di misure unilaterali, ma di una situazione perfettamente chiara e riassumibile in poche frasi. Il fatto è che è inaccettabile che un paese candidato che detiene una porzione di territorio appartenente a un altro Stato membro dell’Unione europea mediante occupazione militare illecita da più di 30 anni diventi Stato membro dell’Unione e – come se non bastasse – reputi giusto scaricare le responsabilità alla vittima, perché a questo equivale la situazione. Il fatto che il Primo Ministro Erdogan rifiuti di aprire i porti e gli aeroporti turchi alle navi cipriote è soltanto una conseguenza logica dell’atteggiamento imperialista della Turchia verso Cipro. I negoziati non vanno solo sospesi, ma interrotti a tempo indefinito.</p>
    </intervention>
    <intervention id="3-349" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, Presidente Lehtomäki, Presidente della Commissione, il Presidente Barroso di recente ha menzionato il fatto che non sarebbe opportuno procedere a ulteriori allargamenti senza risolvere la questione istituzionale. I meccanismi istituzionali non consentono già più all’Unione di funzionare in modo soddisfacente. Questo è in particolare il caso della politica d’immigrazione europea, oggetto di cattiva amministrazione per via della norma dell’unanimità.</p>
      <p sl="fr">Dare l’impressione di giocarsi il tutto per tutto significa semplicemente rischiare di mettere in pericolo l’Unione europea. Se il processo di allargamento dev’essere portato a compimento con il sostegno dei cittadini europei, è fondamentale che si mostri loro la necessità di realizzare Istituzioni adeguate. La questione dell’allargamento infinito di un’Europa senza frontiere definite è stato un fattore importante nel voto negativo di quando è stato respinto il Trattato costituzionale. Dare all’Unione europea un quadro geografico e politico sembrerebbe una condizione preliminare per permettere ai cittadini di riappropriarsi dell’Europa.</p>
      <p sl="fr">Per quanto riguarda la Turchia, prendo atto della decisione presa dal Consiglio di sospendere in parte i negoziati su otto dei 35 capitoli. Ciononostante, penso si tratti di una misura inadeguata, visto che la Turchia non ha rispettato gli impegni del Protocollo di Ankara. Credo pertanto che tali negoziati vadano sospesi nella loro interezza. E’ impensabile che la Turchia ancora non riconosca l’esistenza di uno Stato membro dell’Unione europea, cioè Cipro, di cui occupa una parte da più di 30 anni.</p>
      <p sl="fr">In conclusione, devo porre l’accento sulla capacità d’integrazione, che non è inesauribile. Inoltre deve diventare un criterio per l’allargamento, anche se stamani ci è stato detto altro dalla Presidenza finlandese. Dobbiamo agire in modo responsabile dinanzi alla questione fondamentale dei confini dell’Europa.</p>
      <p sl="fr">Per quanto concerne il cambiamento climatico, vorrei dire quanto segue: è una questione urgente, è una sfida importante di questo secolo, impone un impegno universale e qualsiasi divergenza va superata. Dobbiamo convincere anche le altre potenze economiche, e far sì che vogliano sostenerci. In breve, ci aspettiamo un segnale forte da questo Consiglio europeo e, soprattutto, niente chiacchiere!</p>
    </intervention>
    <intervention id="3-350" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, onorevoli colleghi, ogni volta che termina il mandato di una Presidenza, mi viene in mente il grido “il re è morto, viva il re”. Dopo la Presidenza finlandese, che ha dato risultati validi, l’Europa si appresta a lavorare sotto il nuovo re, anzi la regina, termine con cui mi riferisco al Cancelliere Merkel. Le Presidenze si susseguono, i problemi rimangono. A partire dall’anno prossimo l’Unione sarà rappresentata da 27 Commissari e 785 deputati: si tratta chiaramente di un processo inflazionistico, che rende difficile la gestione delle nostre Istituzioni.</p>
      <p sl="fr">Ho sempre collaborato all’allargamento dell’Unione. L’Europa non è mai stata destinata a rimanere un circolo esclusivo per le nazioni cristiane. Per questo motivo, alla Turchia va data una prospettiva credibile di adesione. La Turchia fa parte della nostra storia, della nostra cultura comune: l’Iliade si svolgeva nella cosiddetta “parte asiatica” della Turchia. L’Europa ha bisogno di una Turchia democratica e laica che funga da collegamento tra le diverse culture del bacino mediterraneo.</p>
      <p sl="fr">Prima di ulteriori allargamenti, tuttavia, anche solo in favore della Croazia, la nostra Unione deve riformarsi, deve modificare le proprie strutture e il modo in cui opera. E’ stato un grave errore politico procedere a successivi allargamenti senza prima rafforzare le Istituzioni. Il Trattato di Nizza è solo un rattoppo. Benché la Finlandia l’abbia appena ratificata, la Costituzione sembra essere in un limbo. Il bilancio dell’Unione è deplorevole. Le prospettive finanziarie non si avvicinano per niente a come avrebbero dovuto essere. L’Unione necessita di risorse proprie in fretta se vuole affrontare le sfide economiche, sociali e ambientali.</p>
      <p sl="fr">Vista da fuori, l’Europa appare una sorta di paradiso terrestre, il che spiega l’alto numero di immigrati potenziali, sia legali che illegali. Tuttavia le persone in Europa conoscono bene i difetti dell’Unione e si aspettano decisioni politiche reali dai leader , non solo il genere di discorsi che promettono molto, ma mantengono poco. La Presidenza finlandese sarà in grado di concludere in bellezza? Vi è un margine di dubbio.</p>
    </intervention>
    <intervention id="3-351" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, mi auguro che il Consiglio europeo esprima la propria condanna della conferenza sull’Olocausto – o, per maggior precisione, della “conferenza per negare l’Olocausto” – appena svoltasi in Iran. Apprezzo il fatto che il Presidente del Parlamento abbia fatto proprio questo stamani. E’ fondamentale che l’Unione europea metta in chiaro al più alto livello – quello dei Primi Ministri riuniti – la sua opposizione a questo indegno esercizio di male e di odio.</p>
      <p sl="en">Per quanto riguarda l’allargamento, è molto demoralizzante che alcuni paesi comunitari e alcuni deputati al Parlamento europeo riescano a considerare la Turchia solo in termini negativi e del tutto pessimistici. In effetti, l’adesione turca sarebbe un grande vantaggio per l’Unione. Senza dubbio vi sono dei problemi e la Turchia ha obblighi giuridici che non rispetta, ma sarebbe d’aiuto se anche il Consiglio mantenesse la promessa politica di porre fine all’isolamento dei turcociprioti. Il Consiglio europeo deve inoltre rispettare l’impegno di mantenere l’apertura verso i paesi dei Balcani.</p>
      <p sl="en">In merito a una maggiore efficacia dell’Unione nell’applicazione della legge, la bozza delle conclusioni del Consiglio europeo è quanto mai contorta. Innanzi tutto pone l’accento, e giustamente, sul fatto che i cittadini desiderano risultati concreti in materia di criminalità transfrontaliera e terrorismo e che l’Unione europea non riesce a rispondere adeguatamente. Tuttavia finisce per confermare i principi del Trattato costituzionale – che è meraviglioso, ma non ci offre alcuna soluzione a medio termine. Il fatto che il Consiglio non sia riuscito a concordare una misura sul trasferimento di prigionieri per via del veto posto da uno Stato membro non fa che aggiungersi al lungo elenco di casi d’insuccesso e d’inerzia. I criminali se la ridono mentre vanno in banca.</p>
      <p sl="en">In conclusione, una parola sulla consegna straordinaria di prigionieri, i voli della tortura e le prigioni segrete. Posso solo immaginare un Consiglio europeo unito che ingiunga a ciascuno Stato membro di condurre un esame approfondito di una possibile complicità. Forse ci sarebbe più di una possibilità di un tale esito se il Consiglio non trattasse la commissione temporanea del Parlamento europeo con tanto disprezzo. Nella relazione sui diritti umani del 2006, presumibilmente prodotta sotto l’autorità del Segretario generale del Consiglio Javier Solana, afferma: “Il Parlamento europeo ha condotto un’indagine sotto la guida di Dick Marty”, ma Dick Marty ha condotto l’indagine dell’Assemblea parlamentare del Consiglio d’Europa! Se Javier Solana non si dà neanche la pena di distinguere tra i due organismi, forse la definizione di “non cooperativo” che ne abbiamo dato nella bozza di relazione finale si può considerare giustificata.</p>
    </intervention>
    <intervention id="3-352" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Signor Presidente, la Presidenza finlandese ha preso l’iniziativa di intrattenere discussioni segrete con tutti gli Stati membri sulle loro intenzioni in merito alla Costituzione, il cui esito verrà discusso nel corso dell’imminente Vertice. Non vi è una sola ragione legittima per cui tali discussioni non potessero svolgersi in pubblico. Evidentemente ora, poiché la Costituzione è stata bocciata nei dibattiti pubblici nei Paesi Bassi e in Francia, l’intenzione è quella d’imporre questo documento a porte chiuse.</p>
      <p sl="nl">Nel corso delle elezioni olandesi di un mese fa, solo i partiti contrari alla Costituzione europea hanno avuto buoni risultati. Secondo i sondaggi d’opinione, si dice che siano sempre più numerosi gli olandesi contrari alla Costituzione. Il fatto che Consiglio, Commissione e Parlamento sembrino incapaci di accettare questa realtà è uno scandalo che continuerà a minare la reputazione dell’Unione europea.</p>
    </intervention>
    <intervention id="3-353" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signor Presidente, vorrei inviare un messaggio forte ai partecipanti al Consiglio europeo che inizia domani. Il messaggio si può riassumere in una sola parola: solidarietà. L’Europa deve dimostrarsi solidale con il mio paese e con altri paesi postcomunisti, nelle relazioni diplomatiche e nelle questioni relative all’energia. Deve assumere una posizione chiara e decisa rispetto alla Russia. Tale posizione dovrebbe innanzi tutto e soprattutto riflettere gli interessi degli europei e non della Federazione russa.</p>
      <p sl="pl">Ho la fortuna di parlare oggi in quest’Aula nel giorno del venticinquesimo anniversario della deplorevole proclamazione della legge marziale in Polonia. Ho vissuto sotto il comunismo per 40 anni, ho partecipato attivamente al movimento clandestino e non sorprende un granché che non mi fidi della Russia. L’Europa ora ha di fronte una prova importante. L’esito mostrerà se possiamo contare sul suo sostegno in questioni per noi tanto difficili.</p>
    </intervention>
    <intervention id="3-354" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, è quasi doloroso vedere i rappresentanti della Presidenza finlandese del Consiglio che ancora passano le ore in quest’Aula, avendo già trascorso un semestre lì seduti, ben conoscendo gli slogan della politica e i suoi abituali avanti e indietro, talora ad ascoltare, talora no, e talvolta sentendo cose quando non si era detto nulla. Ho una semplice richiesta da fare loro, parlando da persona che, come molti milioni di europei, è incline ad avere un’opinione favorevole del loro paese. Chiedo loro di esaminare ancora una volta ciò che negli ultimi sei mesi è stato ai loro occhi il problema principale, quello in cui i tedeschi forse potrebbero riuscire a compiere progressi, forse una parola, una frase, solidarietà, la Costituzione, la sussidiarietà o la burocrazia, ma che sia breve e mirata. Dovrebbe essere un messaggio. Forse ci aiuterebbe a compiere qualche piccolo passo avanti.</p>
    </intervention>
    <intervention id="3-355" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, se definiamo come minacce i cambiamenti nelle nostre società nell’Unione europea, senza dubbio i cittadini, ascoltandoci, si spaventeranno. Mi sorprende vedere che il mio collega danese, onorevole Rasmussen, non è presente, considerati i suoi precedenti commenti. Se tuttavia descriviamo i cambiamenti che operiamo come un modo di rispondere alle sfide che abbiamo di fronte – la sfida della globalizzazione e le minacce alla sicurezza – la questione è diversa.</p>
      <p sl="en">Credo che una delle responsabilità della Presidenza finlandese e della Commissione sia sottolineare i risultati ottenuti questo autunno con la Presidenza finlandese. Abbiamo il nuovo settimo programma quadro, abbiamo portato a termine il processo decisionale in merito a REACH e alla direttiva sui servizi. Si tratta di un cambiamento di una certa portata che sta migliorando la situazione in Europa. Abbiamo preparato l’allargamento per Romania e Bulgaria e abbiamo nominato i nuovi Commissari. La Slovenia entrerà nella cooperazione dell’euro. E’ un momento importante nello sviluppo dell’Unione europea. Rende l’Europa peggiore? Fa sentire ai cittadini il peso di una minaccia? Certo che no. Rende l’Europa migliore per i cittadini. Questa è la situazione. Se lo diciamo forte e chiaro anche i cittadini comprenderanno la ragionevolezza dei cambiamenti compiuti. Dovrebbe essere responsabilità non solo dell’onorevole Rasmussen, ma anche del Consiglio europeo e del Vertice.</p>
      <p sl="en">Per quanto riguarda l’allargamento, diciamo forte e chiaro che stiamo fissando criteri rigorosi rendendo credibile che coloro che li rispettino possano diventare Stati membri. La Presidenza deve gettare le basi di una nuova politica con la Russia – decisa ma aperta, aperta ma decisa. Abbiamo bisogno della Russia per la sicurezza energetica, ma dobbiamo anche applicare norme precise e una politica decisa in merito alla democrazia e al rispetto dei diritti umani fondamentali. E’ così che dev’essere ed è in questo che dovremmo sperare in quest’ultima riunione con la Presidenza finlandese.</p>
      <p sl="en">Avete fatto un buon lavoro e potete fare anche meglio nei prossimi giorni.</p>
    </intervention>
    <intervention id="3-356" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Signor Presidente, alcune settimane or sono il Commissario Rehn ha detto di non volere il ripetersi del Vertice sulla Turchia del 2004-2005, e da quel punto di vista la riunione del Consiglio di lunedì scorso è stata un grande successo. I ministri europei hanno raggiunto l’accordo sulla sospensione dei colloqui in merito ad alcuni capitoli negoziali. Tale decisione è in linea con la raccomandazione della Commissione, che il nostro gruppo aveva già accolto con favore. Invia alla Turchia il chiaro messaggio che l’attuazione dell’accordo di Ankara è una parte non negoziabile del processo di adesione e che se il Protocollo supplementare non verrà attuato appieno vi saranno inevitabilmente conseguenze per i progressi del processo di adesione. Non vi è mai stato alcun dubbio al riguardo, e pertanto chiederemmo al governo turco di adottare una posizione più costruttiva in questo frangente.</p>
      <p sl="nl">Nel contempo, la decisione del Consiglio mette in chiaro che il processo negoziale può, e in effetti deve, proseguire. E’ della massima importanza che i canali di comunicazione si mantengano aperti, e si chiederà un atteggiamento costruttivo da entrambe le parti per assicurare che il processo di adesione non subisca ritardi o non degeneri del tutto in sfiducia reciproca. Perciò non vi sarà alcun Vertice sulla Turchia, ma mi auguro che i leader che saranno presenti domani e dopodomani comprendano tuttavia che la porta per la Turchia è e deve rimanere aperta e che Commissione e Consiglio dovranno compiere un ulteriore sforzo per porre rimedio all’isolamento economico dei ciprioti turchi. Qualunque progresso in quest’ambito contribuirà inoltre a riportare la questione del Protocollo di Ankara sul binario giusto.</p>
    </intervention>
    <intervention id="3-357" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, l’imminente riunione del Consiglio europeo segnerà, in certa misura, l’inizio ufficiale del semestre di Presidenza tedesca. Tutti sappiamo di nutrire grandi speranze in questa Presidenza in particolare. Oggi l’elenco di questioni che l’Unione deve risolvere è già talmente lungo che senza dubbio occorreranno più di sei mesi per affrontarle tutte. Per questa ragione è motivo di preoccupazione che una delle questioni da discutere in seno al Vertice dell’Unione europea sia l’infelice Trattato costituzionale, dichiarato morto e sepolto dai referendum francese e olandese. Tuttora nessuno è abbastanza coraggioso da ritornare alla prima versione del Trattato, ma invece si parla di estrarre alcuni capitoli dal progetto per presentare ai cittadini una sorta di Trattato annacquato.</p>
      <p sl="pl">Anziché risposte specifiche a questioni relative all’ulteriore sviluppo del continente, i popoli d’Europa possono invece aspettarsi un’altra dose di politichese. Nessun quantitativo di acrobazia linguistica può nascondere il fatto che i cittadini francesi e olandesi hanno affermato con chiarezza la propria avversione al progetto di Costituzione. Si sono opposti all’idea di un Superstato europeo centralizzato.</p>
      <p sl="pl">La riunione del Consiglio europeo e, per estensione, la Presidenza tedesca devono inviare ai popoli degli Stati membri il chiaro messaggio che la loro volontà e le regole stabilite in precedenza vengono osservate.</p>
    </intervention>
    <intervention id="3-358" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, la verità è che la realtà, di qualunque natura essa sia, non si può costruire limitandosi a raccontare ed evocare il passato. Se non abbiamo un’idea chiara dei nostri progetti e delle nostre possibilità, signor Presidente, non potremo costruire il futuro né comprendere il passato.</p>
      <p sl="es">Pertanto sono lieto che la Presidenza del Consiglio sappia che il suo compito è quello di tentare di conciliare le volontà e creare consenso in modo che il progetto dell’Unione europea possa andare avanti. Si tratta tuttavia di una condizione necessaria ma non sufficiente, perché occorre che tutte le Istituzioni operino in armonia.</p>
      <p sl="es">In questo contesto, credo si debba accogliere con favore il fatto che il Consiglio dei ministri degli Affari generali abbia deciso che le prossime tre Presidenze – tedesca, portoghese e slovena – devono elaborare un piano strategico.</p>
      <p sl="es">Tuttavia, signor Presidente, le Presidenze del Consiglio vanno e vengono, ma la Commissione rimane. Pertanto la Commissione deve partecipare attivamente a questo piano strategico delle prossime tre Presidenze e dev’essere inoltre coinvolta da vicino nei preparativi per i Consigli europei.</p>
      <p sl="es">E’ molto rassicurante sentire il messaggio del Presidente della Commissione, José Barroso, in merito al futuro dell’Europa, alla dimensione interna e alla proiezione esterna, agli obiettivi della strategia di Lisbona e ai progressi da compiere nel campo della sicurezza, della libertà e della giustizia.</p>
      <p sl="es">Signor Presidente, credo che ciascuna Istituzione debba svolgere il proprio giusto ruolo secondo l’equilibrio stabilito dai Trattati, ma reputo indispensabile ripristinare il partenariato armonioso, l’alleanza strategica tra Parlamento e Commissione che ci ha permesso di compiere tanti progressi e tagliare tanti traguardi in seno all’Unione europea, e che dovrebbe permettere all’Unione di destarsi da quello che alcuni definiscono un letargo, un riposo istituzionale, facendo un passo deciso nella direzione giusta.</p>
    </intervention>
    <intervention id="3-359" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signora Presidente in carica del Consiglio, a Helsinki si sono svolti alcuni importanti eventi europei. La mia impressione, tuttavia, in un momento in cui è in procinto di passare il testimone alla Presidenza tedesca, è che la sua Presidenza non avrà un posto di rilievo nella memoria di alcuno, dati i problemi che tuttora permangono. In fin dei conti, però, di tali problemi non è responsabile una sola Presidenza, ma tutti noi. Dobbiamo unire gli sforzi e rilanciare il progetto europeo.</p>
      <p sl="fr">Da questo punto di vista, il dibattito svoltosi in quest’Aula sulla capacità di assorbimento – l’argomento in merito al quale abbiamo appena votato – è, a mio avviso, fondamentale. Pone nuovamente in dubbio quanto sia efficace e democratica l’Unione europea e la sua capacità finanziaria. Mi auguro che, quando passerà il testimone alla Presidenza tedesca, tali questioni vengano esposte con chiarezza, in modo che, nel prossimo futuro, si possa riportare l’Europa sul binario giusto e soprattutto permettere ai concittadini europei di considerare l’Europa una soluzione anziché un problema.</p>
      <p sl="fr">Se così vogliamo fare, dobbiamo affrontare con cautela due questioni. Innanzi tutto vi è la questione del mercato interno. Conosco bene i fanatici del mercato interno per cui tale mercato non vuol dire nient’altro che libera circolazione di servizi, merci e capitali. Senza un modello o una dimensione sociale e senza una direttiva sui servizi pubblici, il mercato interno gioverà solo ai più forti e ai più ricchi e sarà d’ostacolo a quello che i concittadini europei si aspettano dall’Unione.</p>
      <p sl="fr">In secondo luogo, vi è la questione energetica. Anche in quest’ambito, ho esperienza di coloro che sostengono con fervore la liberalizzazione del mercato quale unica soluzione a tutti i problemi che ben conosciamo. Si tratta di una visione molto limitata della situazione. La verità è che dobbiamo anche sollevare le questioni della ricerca, della fiscalità, delle interconnessioni e della geostrategia, e so che, al riguardo, le sue opinioni sono chiare, signora Presidente. Sia decisa in seno al Consiglio europeo, cosicché si possano compiere passi avanti in questo settore. Abbia coraggio!</p>
    </intervention>
    <intervention id="3-360" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="en">Signor Presidente, è ovvio che oggi l’Unione europea ha due grattacapi principali: uno è il Trattato costituzionale e l’altro è l’allargamento.</p>
      <p sl="en">Per quanto concerne il Trattato costituzionale, dobbiamo ammettere che non ne abbiamo ricavato molto; non siamo riusciti a ottenere risultati concreti e tangibili. Dobbiamo lavorare di più in modo da avere presto una Carta costituzionale per l’Unione europea.</p>
      <p sl="en">Per quanto riguarda l’allargamento, purtroppo, ogniqualvolta ne parliamo ci riferiamo alla Turchia, e la situazione è ancora peggiore quando prendiamo in considerazione la posizione accomodante dell’Unione europea nei confronti di questo paese. Sosteniamo con decisione l’europeizzazione della Turchia. Quanto alla mancata attuazione da parte della Turchia degli impegni assunti con l’Unione europea, ci auguriamo che al paese si faccia capire che è stata la Turchia a candidarsi all’adesione all’UE e non il contrario. Dobbiamo stare a vedere. Il metodo del compromesso è valido, ma quando oltrepassa i limiti dei principi e dei valori è negativo.</p>
      <p sl="en">La Turchia deve sbarazzarsi del grattacapo rappresentato dal problema di Cipro consentendo una soluzione equa accettabile a entrambe le comunità, ritirando i soldati e ponendo fine all’isolamento dei turcociprioti, perché la causa dell’isolamento è l’occupazione. L’Unione europea deve svolgere un ruolo decisivo nella ricerca di una soluzione al problema di Cipro che si fondi sui valori e sui principi europei.</p>
    </intervention>
    <intervention id="3-362" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, contrariamente alle opinioni pessimistiche e persino deprimenti espresse da alcuni precedenti oratori, sono dell’idea che l’Europa abbia compiuto notevoli progressi nell’ultimo semestre di Presidenza finlandese. Oggi, in seno al Parlamento, ad esempio, è stata adottata la pionieristica normativa REACH, è stato istituito il Fondo di adeguamento alla globalizzazione, l’Unione ha risposto in modo flessibile ed efficace alla crisi in Libano, e Romania e Bulgaria si uniranno alla famiglia degli Stati membri dell’Unione il 1° gennaio. Onorevoli colleghi, non sono questi chiari esempi di progressi e di successo, e prove del fatto che, malgrado le enormi sfide e difficoltà cui va incontro, l’Unione europea è in grado di agire con efficacia?</p>
      <p sl="cs">Sì, l’Unione europea deve rendere i propri meccanismi decisionali più efficienti e flessibili e adottare i principi fondamentali contenuti nella Costituzione europea, in cui, vorrei ricordarvi, si sono riconosciuti tutti i governi dell’Unione a 25 Stati. Vorrei ringraziare la Finlandia non solo per essere stata il sedicesimo paese ad adottare la Costituzione, ma anche per aver portato avanti il dibattito sul futuro della Costituzione europea. Ora abbiamo bisogno anche di una posizione chiara e di dichiarazioni chiare da parte dei leader di paesi quali la Polonia, il Regno Unito e la Repubblica ceca, che ancora devono ratificare il Trattato, in merito alle loro prossime mosse per il documento, a quando lo ratificheranno e, se non intendono ratificarlo, a quali soluzioni alternative propongono. Vorrei che in seno al Vertice dell’Unione a Bruxelles di questa settimana venisse rilasciata una simile dichiarazione.</p>
    </intervention>
    <intervention id="3-363" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Signor Presidente, signora Presidente in carica del Consiglio, signor Presidente della Commissione, onorevoli colleghi, oggi non è ancora il momento per una valutazione definitiva dei risultati ottenuti dalla Presidenza finlandese del Consiglio nel secondo semestre del 2006; saremo in grado di formularla la prossima settimana alla luce di quanto emergerà dal Vertice.</p>
      <p sl="de">Credo tuttavia che su un punto molto singolare non si debba cedere, trattandosi di un elemento che negli ultimi giorni è stato una fonte di motivazione particolare per le nostre azioni, ossia la questione di quale sia il nostro atteggiamento verso noi stessi e tutto ciò che abbiamo realizzato negli ultimi 50 anni, e se siamo disposti a difenderli di fronte a chi è desideroso di aderire all’Unione europea. Il motivo per cui lo dico con tanta passione è che so per esperienza, soprattutto dai colloqui con la Turchia, che pur utilizzando la medesima terminologia, in verità vogliamo dire cose alquanto diverse. A nostro stesso vantaggio, dobbiamo chiarirci le idee su quello che ci unisce.</p>
      <p sl="de">L’impressione che ricevo ascoltando il dibattito di questo pomeriggio è che siamo un albero di Natale molto variopinto, sotto il quale ciascuno pone i propri regali e, vedendovi i suoi, apprezza pure il resto dell’albero; ma non è così che l’Europa funziona al suo interno, né andrà a buon fine se venduta al mondo esterno su questa base.</p>
      <p sl="de">Anche ora sento dire ancora una volta che, pur essendo stati messi da parte otto capitoli nel corso dei negoziati con la Turchia, dopo tutto se ne può aprire un altro. Non arriveremo da nessuna parte se faremo ciò che ha finito per complicarci la vita nell’ultima fase di allargamento, cioè se ciascuna Presidenza del Consiglio vorrà superare quella che l’ha preceduta per numero di capitoli che riuscirà ad aprire o a completare.</p>
      <p sl="de">Dobbiamo definire per noi ciò che sosteniamo e ciò che ci unisce – ho appena scoperto che è relativamente poco ciò che mi unisce all’onorevole Berès – e questo è un problema che dobbiamo risolvere internamente se vogliamo essere in grado di comunicarlo al mondo esterno. Questo è il messaggio che dovrebbe emergere dal Vertice di dicembre e dalla Presidenza finlandese del Consiglio.</p>
    </intervention>
    <intervention id="3-364" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, vorrei congratularmi con la Presidente in carica del Consiglio per il modo in cui, con tipica onestà finlandese, ma con insolita schiettezza per una Presidenza, ha descritto le difficoltà incontrate in seno al Consiglio nel portare gli Stati membri a mettersi d’accordo, e quanto sia impossibile progredire in alcuni settori in cui abbiamo l’unanimità. E’ molto importante che l’Unione europea giunga a risultati concreti in ambiti quali giustizia e affari interni e la politica per l’immigrazione, e dobbiamo fare in modo di andare avanti per il bene dei cittadini. Spererei che in settori in cui abbiamo quasi raggiunto l’accordo, come quello del trasferimento dei prigionieri e l’eventualità di uno strumento di risposta rapida per le emergenze, saremo in grado di portarli avanti in seno a un Vertice.</p>
      <p sl="en">Possiamo applicare lo stesso principio anche agli Stati membri in altri settori, come ha fatto ieri la Commissione, intervenendo in merito alla liberalizzazione dei mercati dell’energia e alla riforma economica. Non perdiamo di vista l’importanza di far mantenere agli Stati membri le loro promesse relative all’intera strategia di Lisbona.</p>
      <p sl="en">L’allargamento, tuttavia, è chiaramente la questione principale. A quanto sembra abbiamo evitato un disastro ferroviario con la Turchia, ma questo non garantisce che il treno, stridendo, non si arresti e, se quel treno davvero si ferma, le conseguenze saranno gravi non solo per l’Unione europea, ma anche per i Balcani. Dobbiamo procedere con l’allargamento. Non dobbiamo farci sviare da cose come la capacità di assorbimento, perché tutti sappiamo che se la Norvegia volesse aderire nessuno sentirebbe il bisogno di parlarne. E’ una parola in codice per dire qualcos’altro. Procediamo con l’allargamento; mettiamoci al lavoro.</p>
    </intervention>
    <intervention id="3-365" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, onorevoli colleghi, anch’io vorrei concentrarmi sulla questione fondamentale dell’allargamento, che negli ultimi tempi è di nuovo preponderante.</p>
      <p sl="el">Innanzi tutto è evidente che l’Unione europea deve mantenere le promesse. Di conseguenza, la promessa di una prospettiva europea rivolta sia alla Turchia che alla Croazia e agli altri paesi dei Balcani non si può revocare.</p>
      <p sl="el">E’ altrettanto evidente che la capacità d’integrazione dell’Unione europea è un fattore importante di cui tutti gli Stati membri devono tenere conto. Non vi può essere allargamento se i suoi effetti sono negativi sulla coesione dell’Unione e sulla sua efficienza nel formulare e attuare le politiche. Questo va nell’interesse non solo dell’Unione europea, ma anche dei paesi candidati. Date queste premesse, e indipendentemente dalle sanzioni che verranno imposte nel caso in cui i criteri non vengano rispettati, è interesse di tutti i paesi candidati non assumere una posizione di ostruzionismo o di costante procrastinazione quando si tratta di rispettare il quadro negoziato. Tale quadro viene definito dall’Unione europea e non da loro.</p>
      <p sl="el">I progressi compiuti dai paesi candidati per onorare gli obblighi europei saranno pure un processo doloroso, ma anche l’unica occasione che hanno per modernizzarsi e, in quanto tale, devono affrontarla.</p>
      <p sl="el">In conclusione, non dimentichiamo il problema costituzionale dell’Unione, che resta tuttora irrisolto. E’ chiaro che non si potrà tentare un ulteriore allargamento dell’Unione senza prima trovare una soluzione positiva al problema, perché un’Unione europea non funzionale è semplicemente incapace di accogliere nuovi Stati membri.</p>
    </intervention>
    <intervention id="3-366" speaker_id="28259" name="Mia DE VITS" is_mep="True" mode="spoken" nationality="Belgium" birth_date="31-03-1950" birth_place="Gooik" p_group="Socialist Group in the European Parliament" m_state="BE">
      <p sl="nl">Signor Presidente, signora Presidente in carica del Consiglio, signor Presidente della Commissione, non riesco a immaginare che il Consiglio non dica nulla della ristrutturazione allo stabilimento Volkswagen di Vorst. Le operazioni di ristrutturazione diventano sempre più comuni e quella di Volkswagen è una decisione impopolare che, per via diretta o indiretta, getterà migliaia di famiglie nell’incertezza.</p>
      <p sl="nl">Penso che l’Europa possa dare un contributo non solo tramite i Fondi strutturali o un Fondo di adeguamento alla globalizzazione, bensì che la Commissione debba anche monitorare tali operazioni. I sindacati sono stati consultati in tempo? A mio avviso, non lo si può certo dire nel caso di Volkswagen . L’operazione di ristrutturazione si fonda su motivazioni economiche o vi rientrano altri motivi nazionali? Lo stabilimento Volkswagen di Vorst è il secondo per produzione. E’ corretto dire che il settore automobilistico produce in eccesso rispetto alla domanda, ma penso sia proprio in questi casi che si richiede una vera politica industriale. CARS 21 è un primo passo, benché mi appaia tutt’altro che adeguato.</p>
    </intervention>
    <intervention id="3-367" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, rivolgerò la mia attenzione a due questioni che riguardano l’imminente Consiglio europeo. Innanzi tutto, l’allargamento, che è stato e rimane un successo per l’Unione europea: ha prodotto benefici sul piano politico ed economico e ha rafforzato il ruolo dell’Europa nel mondo. Sono convinto che sarà positivo per Bulgaria e Romania.</p>
      <p sl="es">Il quinto allargamento ha dato prova del cosiddetto “potere di trasformazione dell’Unione”, che ha incoraggiato cambiamenti profondi e positivi in campo politico, economico e sociale in paesi che fino a poco tempo fa erano sotto il giogo comunista, ma poiché l’allargamento è una storia a lieto fine, tale storia va raccontata a dovere. Pertanto condivido l’importanza che la Commissione attribuisce alla comunicazione. Vale a dire che i cittadini vanno resi più consapevoli dei suoi benefici. Mi auguro che anche il prossimo Consiglio europeo ne sia consapevole.</p>
      <p sl="es">Sostengo inoltre l’idea della condizionalità. I paesi candidati devono adempiere agli impegni e operare le riforme necessarie. Per tutto il processo, naturalmente, dobbiamo tenere conto della capacità dell’Unione di integrare tutti questi paesi. Il processo di allargamento, inoltre, non può andare avanti all’infinito; pertanto concordo con l’idea di consolidamento della Commissione.</p>
      <p sl="es">L’altra questione è l’immigrazione. Nel mio paese l’immigrazione illegale è purtroppo un problema estremamente attuale. Signor Presidente, vorrei insistere sul fatto che l’immigrazione illegale dev’essere una questione centrale nelle relazioni comunitarie con i paesi terzi. Sono lieto che, nel corso della Presidenza finlandese, l’Unione europea abbia intrattenuto riunioni ministeriali su immigrazione e sviluppo con i paesi africani a Rabat e Tripoli, ma dobbiamo passare dalle conclusioni finali all’azione. Ad esempio, è essenziale sottoscrivere accordi di riammissione, il che è purtroppo ben lungi dall’attuazione. Da quanti anni la Commissione negozia l’accordo di riammissione con il Marocco e quello con i paesi ACP? Abbiamo l’accordo di Cotonou ma, nonostante il suo articolo 13, né le riammissioni né i relativi accordi fanno passi avanti. Sono altresì alquanto perplesso in merito all’ottimismo espresso per la situazione di FRONTEX.</p>
      <p sl="es">Signor Presidente, l’immigrazione illegale è un problema molto serio, con conseguenze di vasta portata, e uno spazio senza frontiere come Schengen ci riguarda tutti. Dobbiamo agire in modo deciso e determinato al fine di assicurare che le dichiarazioni e gli impegni ribaditi in così tante conferenze ministeriali si traducano in realtà. L’imminente Consiglio europeo deve promuovere con decisione questo obiettivo.</p>
    </intervention>
    <intervention id="3-368" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Signor Presidente, anch’io parlerò dell’immigrazione. Per giustizia, in effetti, penso si debba dire che quest’anno potrebbe essere ricordato come quello in cui l’Europa ha iniziato finalmente ad affrontare la realtà in materia d’immigrazione illegale. E’ stato un anno in cui l’Europa ha compreso che i paesi dell’Europa meridionale non possono essere lasciati ad affrontare il problema da soli, un’asserzione molti diversa dal discorso delle “porte” e delle “finestre” dell’onorevole Cohn-Bendit. In effetti abbiamo iniziato a vedere l’avvio dell’azione comune: misure a breve termine che sono necessarie esattamente quanto quelle a lungo termine.</p>
      <p sl="mt">Per la prima volta abbiamo visto l’Europa pattugliare le coste del Mediterraneo nonché dell’Atlantico. L’anno prossimo, tali pattugliamenti non vanno solo portati avanti, ma anche potenziati ed estesi nell’arco di tutti i mesi in cui siamo vulnerabili. Grazie al Parlamento, abbiamo visto assegnare un bilancio più consistente all’agenzia FRONTEX, che svolge un ruolo cruciale in quest’ambito. Domani, inoltre, voteremo su quattro nuovi finanziamenti, tra cui un finanziamento europeo che mira specificamente a rafforzare le frontiere esterne. Si tratta di un qualcosa che dobbiamo fare se vogliamo che il flusso diminuisca.</p>
      <p sl="mt">Mi aspetto che tali finanziamenti vengano utilizzati in modo efficace a partire da gennaio. E’ incoraggiante che prevedano una clausola di emergenza in modo da poter dare assistenza immediata in caso di urgenza. Alla fine di novembre, inoltre, la Commissione, con cui mi congratulo, ha annunciato nuove proposte che mirano a rafforzare le frontiere marittime esterne nell’Europa meridionale. Tali proposte comprendono l’istituzione di una rete di pattuglie costiere e del sistema europeo di sorveglianza alle frontiere. Mi congratulo con la Commissione per tali proposte.</p>
      <p sl="mt">Perciò, nel corso dei dibattiti sull’immigrazione, i governi europei devono dar prova della necessaria volontà e solidarietà politica, in modo che si possa procedere lungo la strada che abbiamo finalmente imboccato – quella giusta. Se, per di più, quest’anno abbiamo finalmente incominciato a guardare in faccia la realtà, l’anno prossimo dev’essere quello in cui possiamo dimostrare chiaramente che quando collaboriamo siamo in grado di rispondere anche alle sfide più complesse.</p>
    </intervention>
    <intervention id="3-369" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, vorrei congratularmi con il Presidente della Commissione per l’ottimo spirito di squadra e il controllo sul suo gabinetto, perché a quanto pare sono tenuti a coordinare il colore della cravatta. Mi pare un’ottima cosa: è segno che hanno il controllo della situazione!</p>
      <p sl="en">Questo Consiglio europeo riguarda tre questioni. Pensavo che i socialisti fossero contrari alla pubblicità mediante inserimento di prodotti, e posso dire all’onorevole Mia De Vits che il Vertice non riguarda la Volkswagen , bensì tre questioni: l’allargamento, la Costituzione e infine giustizia e affari interni.</p>
      <p sl="en">Quale dev’essere secondo me il messaggio fondamentale per l’allargamento? Dev’essere triplice: innanzi tutto, dobbiamo ribadire il nostro impegno in favore dell’allargamento. Se lo espliciteremo nelle conclusioni, a mio avviso i risultati saranno eccellenti. In secondo luogo, penso che la capacità d’integrazione vada definita, ma che non debba rappresentare una condizione per l’allargamento. Se si facesse passare quest’idea, penso sarebbe un’ottima cosa. In terzo luogo, ritengo sia necessario un po’ più di dibattito pubblico sull’allargamento e, naturalmente, sulla difesa pubblica. Proprio ora in molti paesi abbiamo una leadership politica che prima prende una decisione sull’allargamento e subito dopo comincia ad imputargli tutti i mali del mondo. Non penso sia il modo giusto di affrontare la cosa.</p>
      <p sl="en">In secondo luogo, la Costituzione. In qualità di ex funzionario pubblico, comprendo la necessità delle consultazioni segrete. Ciononostante, sarebbe apprezzato ricevere lumi in merito agli esiti di tali consultazioni. Vorrei inoltre ringraziare la Presidenza finlandese e la Finlandia per aver ratificato la Costituzione. Penso sia stato un passo molto importante e un gesto significativo. Si discute molto della Costituzione in questo momento. Personalmente sono contrario all’idea di un minitrattato. Vorrei un “Trattato più”, cioè una seconda edizione del Trattato. Sarebbe alquanto positivo se riuscissimo a realizzarlo nel 2008 o nel 2009.</p>
      <p sl="en">In conclusione, giustizia e affari interni. Sono davvero stanco di sentir dire che non possiamo andare avanti al riguardo per via della Costituzione. No – ad Amsterdam abbiamo deciso di passare al voto a maggioranza qualificata, abbiamo rafforzato questo concetto a Nizza e l’abbiamo fatto con la Costituzione. Se abbiamo la volontà politica – e qui mi rivolgo direttamente al governo tedesco – possiamo passare al voto a maggioranza qualificata in tutte le questioni di giustizia e affari interni.</p>
      <p sl="en">Vorrei congratularmi con la Presidenza finlandese per l’ottimo lavoro svolto.</p>
    </intervention>
    <intervention id="3-370" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, innanzi tutto grazie per l’eccellente dibattito e per i commenti e i consigli all’indirizzo della Presidenza nel corso della discussione. Nell’intervento di apertura non ho approfondito ulteriormente il dibattito sull’allargamento, né lo farò adesso, perché stamani ne abbiamo discusso in Aula con dovizia di particolari. Si tratta di uno dei principali temi del Consiglio europeo, ma abbiamo già discusso dei dettagli nel corso dell’odierna seduta.</p>
      <p sl="fi">In numerosi interventi sono sorte questioni circa l’Europa sociale. Vorrei tuttavia ricordarvi che in seno alla riunione informale di Lahti si è tenuto anche un Vertice sociale e, come ha asserito il Presidente Barroso, quest’autunno si è raggiunta una decisione sul Fondo di adeguamento alla globalizzazione. In Finlandia abbiamo l’abitudine di ricordare a noi stessi che per condividere la prosperità prima bisogna crearla, ed è per questo motivo che tanta attenzione è stata prestata alla politica d’innovazione e concorrenza nel corso del mandato della Presidenza finlandese.</p>
      <p sl="fi">Per quanto concerne l’immigrazione, l’Unione mira specificamente a un ampio dibattito in materia d’immigrazione, cosa che il Consiglio europeo intende ribadire nel corso delle discussioni che si terranno nel fine settimana. Sarà ampio nel senso che non si limiterà esclusivamente al controllo delle frontiere o all’immigrazione illegale. Sarà anche un’occasione eccezionale per discutere dell’immigrazione legale. In estate e in autunno abbiamo organizzato due Conferenze con i partner africani al riguardo, al fine di analizzare le cause alla radice dell’immigrazione illegale in particolare e di affrontarle nel lungo periodo. Val bene la pena di sostenere l’attività di FRONTEX, ma si tratta solo di una piccola porzione della questione complessiva della politica per l’immigrazione.</p>
      <p sl="fi">Per quanto concerne Galileo, non si prevede una decisione riguardo alla collocazione della sua sede in occasione del Consiglio europeo, né vi è in programma di discuterne. Vorrei ricordare ai deputati dei nuovi Stati membri che talvolta occorre un impegno accurato per istituire le agenzie comunitarie. La Finlandia è Stato membro dal 1995, e con l’odierna adozione del regolamento sulle sostanze chimiche da parte del Parlamento europeo, la Finlandia ora avrà la sua prima agenzia comunitaria, a più di dieci anni dall’adesione. Di questo vorrei ringraziare il Parlamento.</p>
      <p sl="fi">In conclusione, vorrei ritornare alla discussione sul Trattato costituzionale. Dobbiamo ricordare che le consultazioni bilaterali intraprese dalla Presidenza del Consiglio si devono alle conclusioni del Consiglio europeo di giugno, che hanno assegnato alla Germania il compito di riferire sulla situazione della Costituzione per il Consiglio europeo di primavera. La relazione, tuttavia, deve fondarsi su consultazioni molto intense con gli Stati membri. Ora abbiamo terminato il primo turno di consultazioni. Lo si è fatto con spirito di fiducia, ed è per questo che sono state e sono rese pubbliche pochissime informazioni al riguardo, perché l’intenzione è che la Presidenza tedesca possa proseguire i lavori, basandosi sulla nostra analisi, per poi produrre una relazione per il Consiglio europeo.</p>
      <p sl="fi">Com’è parso evidente da questo dibattito, tutti sembrano avere un’idea di ciò che pensano gli altri. Pare che tutti sappiamo benissimo che cosa pensa la gente nei vari paesi. Il nostro giro di consultazioni è stato un tentativo di discutere direttamente e concretamente con i governi di come vedono la situazione, cercando eventuali modi di procedere. Non è ancora ora di decidere, tuttavia, e neppure di negoziare. E’ stata semplicemente un’occasione di sentire le opinioni dei cittadini, e vi sono solo conclusioni molto approssimative da trarre. Se si dovesse descrivere la situazione con una parola, come ha suggerito uno dei deputati, la descriverei con il termine “riforma”. Abbiamo un ampio consenso circa la necessità di una riforma, e ora deliberiamo su come procedere e sul tipo di riforma da attuare.</p>
      <p sl="fi">Signor Presidente, essendo questa la mia ultima apparizione in plenaria, a parte il Tempo delle interrogazioni che seguirà tra poco, vorrei ringraziare il Parlamento europeo a titolo personale e a nome della Presidenza per la sua cooperazione molto varia, persino caleidoscopica, ma sempre eccellente.</p>
      <a text="(Applausi)"/>
    </intervention>
    <intervention id="3-371" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Senza dubbio, malgrado le naturali divergenze d’opinione, il dibattito ha messo in luce aree di netto consenso, su cui vorrei porre l’accento, perché alcune sono importanti.</p>
      <p sl="pt">Tentiamo di creare un nuovo consenso sull’allargamento e, in tutta franchezza, quella turca è una questione delicata che genera forti divisioni in seno all’opinione pubblica nei nostri paesi. Il fatto che la proposta della Commissione – sostenuta dalla Presidenza finlandese e formulata in stretta cooperazione con tale Presidenza in ogni fase – abbia ottenuto sostegno unanime da parte degli Stati membri mediante i ministri degli Esteri è stato fondamentale, perché oggi ci saremmo potuti ritrovare di fronte a un grave problema.</p>
      <p sl="pt">In una questione delicata e sensibile come questa, siamo riusciti a raggiungere una posizione che reputiamo equilibrata, credibile ed equa, che oggi è stata condivisa da una strepitosa maggioranza dei deputati al Parlamento che sono intervenuti. Si spera che ora potremo avere una discussione strategica vera e propria sull’allargamento. Vorrei porre l’accento sui commenti dell’onorevole Stubb, che ho trovato molto pertinenti. E’ essenziale che i leader europei a tutti i livelli, non solo i capi di Stato e di governo, compresi il Parlamento europeo e altre figure che occupano posizioni di autorità politica a livello nazionale, intrattengano un serio dibattito sulla questione dell’allargamento, indipendentemente dal fatto che l’Europa consideri l’allargamento una grande occasione, il che è precisamente ciò che esso rappresenta per l’Europa, politicamente, economicamente e culturalmente, e direi persino storicamente. Perché accadesse era importante “mondare” il dibattito dalle questioni più complesse in discussione, così da poterci concentrare sul problema importante.</p>
      <p sl="pt">Spero che il Consiglio segni questo nuovo consenso. Ne abbiamo bisogno e dobbiamo avere il coraggio di discutere, con i cittadini, di ciò che l’allargamento rappresenta.</p>
      <p sl="pt">Oggi mi trovavo a Berlino, dove ho partecipato a un’intervista con il Cancelliere Merkel in un celebre programma televisivo tedesco in cui il pubblico ci poneva domande, chiedendo ad esempio quanto perderà la Germania per l’allargamento e quali società la lasceranno. Il mio compito è stato quello di spiegare che, ad esempio, la Germania trae ingenti profitti dall’allargamento, che esso contribuisce a creare posti di lavoro nel paese, che le esportazioni della Germania verso quelli che ora sono i nuovi Stati membri sono passate dai 17 miliardi di euro del 1994 ai circa 80 miliardi di quest’anno, che la Germania esporta verso i nuovi Stati membri più di quanto importi e che l’allargamento sta creando e non distruggendo posti di lavoro nell’Europa dei 15.</p>
      <p sl="pt">L’allargamento è stato benefico per l’Unione europea, e questo, a mio parere, è stato il contributo principale del Consiglio. Dobbiamo lavorare per ottenere un nuovo consenso sull’allargamento. Non intendo esaminare le altre questioni illustrate così bene dalla Presidente Lehtomäki.</p>
      <p sl="pt">Vorrei ringraziare per il positivo spirito di collaborazione di cui abbiamo goduto con la Presidenza finlandese, e aggiungerei, in risposta a una domanda posta, se ben ricordo, dall’onorevole Ludford (perché non ho citato la questione nel mio primo intervento), che la Commissione condanna severamente la cosiddetta conferenza sull’Olocausto svoltasi a Teheran. Se la cosa non fosse tanto tragica, sarebbe ridicola. E’ un errore insultare la memoria di tante vittime dell’Olocausto in tal modo. Anche al riguardo, dobbiamo assumere una posizione di principio.</p>
    </intervention>
    <intervention id="3-372" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-373" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono sconvolto dal fatto che parecchi deputati abbiano contribuito al dibattito concentrandosi sulla loro opposizione al Trattato costituzionale, sebbene la questione non faccia parte del programma di questo Consiglio, ma di quello che si terrà a giugno.</p>
      <p sl="en">Né è giusto che dicano che la Costituzione è morta perché è stata “respinta”. Non è così. E’ stata bocciata da due paesi e accolta da diciotto, mentre i restanti Stati membri aspettano di vedere i prossimi sviluppi. Non abbiamo un rifiuto, ma una divergenza. E’ giustissimo che il Consiglio europeo tenti di superare tale divergenza, tenendo conto sia dell’opinione della minoranza che ha respinto il Trattato che della maggioranza che lo sostiene. Affermare che gli attuali Trattati debbano rimanere per sempre immutati per via del rifiuto di questo Trattato da parte della Francia e dei Paesi Bassi è un’idea insostenibile.</p>
    </intervention>
    <intervention id="3-374" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Come tutti sappiamo, man mano che i problemi sociali si accumulano nell’Unione, vi sono sempre maggiori pressioni affinché si perseguano politiche neoliberali e i problemi catastrofici associati a tali politiche, ossia la disoccupazione, il lavoro precario, la povertà e la disuguaglianza sociale. Ciò che emerge, d’altro canto, è l’enfasi sulla politica d’immigrazione, e il tentativo di incrementare l’applicazione del voto a maggioranza qualificata con il pretesto di favorire la politica in questo settore, mentre la vera intenzione è attuare misure più repressive.</p>
      <p sl="pt">Analogamente, vi è un aumento dell’attenzione alle questioni istituzionali, nel tentativo di rilanciare la cosiddetta Costituzione europea. E’ sintomatico che in riunioni con i rappresentanti di future Presidenze, quali la Germania, la questione istituzionale si ponga sempre come la più pressante, seguita a breve distanza dal completamento del mercato interno e della questione energetica. Parimenti sintomatico è il modo in cui le questioni sociali e ambientali vengono sminuite, evitando ogni riferimento alla revisione dello status e degli orientamenti della Banca centrale europea, malgrado le nefaste conseguenze della sua politica per le economie, le famiglie, le microimprese e le PMI più fragili.</p>
    </intervention>
    <intervention id="3-375" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Solo un paio di commenti con le 200 parole che mi sono concesse …</p>
      <p sl="pt">Forse l’aspetto più importante per quanto riguarda l’allargamento è la conferma della necessità di osservare le risoluzioni dell’ONU su Cipro senza manipolare la questione cipriota sullo sfondo delle contraddizioni che circondano l’adesione della Turchia all’Unione europea.</p>
      <p sl="pt">Per quanto riguarda il cosiddetto “processo costituzionale”, le proposte sono chiare e le contraddizioni permangono. Pur essendo stato riaffermato il bisogno di rilanciare la Costituzione europea, ora sentiamo parlare di un consenso “meno” ambizioso ma che dà attuazione agli elementi centrali. Prospettano di cambiare un nome e parlano di un(o) (pseudo) “miniaccordo”, ponendo l’accento sulle questioni istituzionali (dietro il pretesto che l’Unione deve funzionare, ma in realtà assicurando che le potenze maggiori dominino il processo decisionale) e su ciò che si definisce “il ruolo dell’Unione nel mondo” (ovvero la sua militarizzazione e l’interventismo all’estero). Vi sono addirittura alcuni che sostengono che se “vendiamo” l’idea di un simile (pseudo) “miniaccordo”, non sarà necessario tenere referendum in alcuni Stati membri. Tale “miniaccordo” recupererebbe i contenuti fondamentali della Costituzione europea, dando l’impressione di essere in effetti qualcosa di diverso.</p>
      <p sl="pt">In altre parole si tratta di un ulteriore tentativo di (re)imporre il Trattato respinto, e alla Presidenza portoghese verrà assegnato questo compito particolarmente inaccettabile nel secondo semestre del 2007.</p>
    </intervention>
  </section>
  <section id="creitem38" title="21. Tempo delle interrogazioni (interrogazioni al Consiglio)">
    <intervention id="3-377" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca il Tempo delle interrogazioni (B6-0448/2006).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="3-378" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 1 dell’onorevole Marie Panayotopoulos-Cassiotou (H-0956/06):</p>
      <p sl="unknown">Oggetto: Azione della Presidenza finlandese per i fanciulli e le loro famiglie</p>
      <p sl="unknown">Quali progressi ha compiuto la Presidenza finlandese per migliorare il benessere dei fanciulli e delle loro famiglie nell’Unione europea?</p>
    </intervention>
    <intervention id="3-379" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, molte delle decisioni prese dall’Unione europea si ripercuotono direttamente o indirettamente sulla vita dei bambini. Esempi in tal senso sono le disposizioni relative alla protezione sociale, al mercato del lavoro, alla sanità, alla giustizia e alla parità di genere. L’armonizzazione della politica familiare, della vita professionale e familiare e la promozione e il mantenimento di buone condizioni di lavoro sono inoltre fondamentali per il benessere dei bambini e delle famiglie. Questi e altri temi figuravano all’ordine del giorno della riunione informale dei ministri UE dell’Occupazione, degli Affari sociali e della Sanità tenutasi agli inizi di luglio.</p>
      <p sl="fi">Misure efficaci e tempestive intraprese per eliminare la povertà e l’esclusione sociale accrescono il benessere dei bambini e delle famiglie con figli. Nel marzo scorso il Consiglio europeo ha sottolineato la necessità di azioni volte a eliminare la povertà infantile, e la questione è stata inoltre discussa alla quinta tavola rotonda europea sulla povertà e l’esclusione sociale tenutasi a metà ottobre. L’argomento è stato inoltre inserito nelle relazioni strategiche nazionali in materia di protezione sociale e inclusione sociale prodotte dagli Stati membri per la Commissione a settembre.</p>
      <p sl="fi">L’armonizzazione della vita professionale con quella familiare è una sfida cruciale in un mercato del lavoro in mutamento. Per benessere dei bambini si intende che entrambi i genitori devono assumersi quotidianamente la responsabilità della vita familiare. La Presidenza finlandese ha posto al centro del dibattito la paternità e una più equa partecipazione maschile alla vita familiare. Agli inizi di ottobre è stata organizzata una conferenza di esperti denominata “Uomini e parità di genere”, e a dicembre sono state adottate le conclusioni del Consiglio in materia. Nel corso della Presidenza finlandese la Commissione ha trasmesso una comunicazione sui diritti dei minori, discussa da diversi gruppi di lavoro in seno al Consiglio e dal gruppo intergovernativo permanente L’Europe de l’enfance , composto da alti funzionari incaricati delle politiche sulla famiglia e sui minori negli Stati membri.</p>
      <p sl="fi">Durante il mandato presidenziale finlandese, il Consiglio si è impegnato a fondo sulla proposta volta a istituire il programma DAPHNE III. Tale programma potrebbe anche essere utilizzato per finanziare alcune delle misure citate nella comunicazione sui diritti dei bambini. L’obiettivo è che Parlamento e Consiglio adottino una decisione congiunta entro la fine dell’anno sulla base del consenso politico raggiunto in materia al Consiglio di dicembre.</p>
      <p sl="fi">Infine, mi consenta di ricordare che la Finlandia ha organizzato un seminario pubblico sull’istruzione prescolare verso la fine di novembre a Helsinki. E’ dunque probabilmente vero che durante la Presidenza finlandese il Consiglio dei ministri si è attivato in numerosi settori della politica strettamente collegati al benessere dei minori. Inoltre, la Presidenza stessa è responsabile di numerose importanti iniziative relative ai bambini e alle famiglie.</p>
    </intervention>
    <intervention id="3-380" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, vorrei ringraziare il Ministro per la presentazione dettagliata e aggiornata di tutte le azioni intraprese, sia dalla Presidenza che dalla Commissione. Confido nel fatto che le stesse iniziative verranno proseguite dalla prossima Presidenza, in modo che sia possibile conseguire risultati. Non ho una domanda complementare.</p>
    </intervention>
    <intervention id="3-381" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, nei lavori del Consiglio cerchiamo di preservare la continuità in tutte le aree politiche, in molte delle quali la Presidenza finlandese ha lavorato a stretto contatto con la Germania, il prossimo paese che eserciterà la Presidenza, e sono certa che le politiche valide proseguiranno e si rafforzeranno anche durante il semestre tedesco.</p>
    </intervention>
    <intervention id="3-382" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente in carica del Consiglio, sappiamo che la maggior parte dei lavoratori è occupata in imprese familiari. Esistono piani di impresa compatibili con la vita familiare. Intende portarli avanti ulteriormente e ritiene che tali proposte potrebbero essere presentate anche in relazione al trattamento fiscale delle famiglie?</p>
    </intervention>
    <intervention id="3-383" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, gli incentivi fiscali possono essere utilizzati anche al fine di conciliare più efficacemente il lavoro con la vita familiare, ma, come l’onorevole deputato saprà, l’armonizzazione fiscale a livello comunitario è ancora piuttosto limitata. E’ tuttavia importante che, nel valutare tali questioni, uno dei criteri da considerare sia certamente il punto di vista che favorisce la vita familiare.</p>
    </intervention>
    <intervention id="3-384" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signora Presidente, il benessere dei bambini nell’Unione europea sta ancora incontrando alcune difficoltà, che però sono state più o meno risolte. Cionondimeno, cosa accade ai bambini che si trovano nell’Unione ma non sono cittadini europei? Esistono normative internazionali che rendono obbligatorio proteggere questi bambini, ma molti figli di immigrati affollano alcune regioni dal momento che non è possibile rimandarli nei loro paesi d’origine, e le autorità regionali e locali hanno il dovere di risponderne.</p>
      <p sl="es">Il Consiglio ha considerato la possibilità di intraprendere misure relative ai figli di immigrati nell’ambito dell’Unione europea?</p>
    </intervention>
    <intervention id="3-385" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, la questione dell’integrazione connessa alla politica di immigrazione è un aspetto importante che a sua volta si ripercuote direttamente sui figli di immigrati. Con quelle famiglie che sono destinatarie di una politica attiva di integrazione, le condizioni di vita dei bambini e la loro integrazione in un nuovo domicilio europeo devono costituire una opzione migliore e più proficua. Come ho affermato nella mia risposta originale, la Commissione ha trasmesso una comunicazione relativa alla promozione dei diritti dei minori nell’Unione, e fa riferimento in realtà anche a cittadini di paesi terzi. Inoltre, il programma d’azione su vasta scala dell’UE volto a combattere l’esclusione sociale è un tentativo, per esempio, di migliorare gli scambi di informazioni per prevenire l’esclusione sociale.</p>
    </intervention>
    <intervention id="3-386" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Manuel Medina Ortega (H-0959/06):</p>
      <p sl="unknown">Oggetto: Strategie per l’immigrazione</p>
      <p sl="unknown">Alla luce dell’ampiezza dei movimenti migratori in ambito mondiale e dei problemi demografici e di invecchiamento della popolazione dei Paesi dell’Unione europea, che strategie ha intenzione di seguire il Consiglio per regolare l’immigrazione in Europa nell’immediato futuro?</p>
    </intervention>
    <intervention id="3-387" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, il programma dell’Aia per il rafforzamento della libertà, della sicurezza e della giustizia nell’Unione europea, approvato nel novembre 2004, e il relativo piano d’azione del Consiglio e della Commissione del 2005 costituiscono entrambi un quadro entro il quale sviluppare una politica comunitaria in materia di immigrazione legale. Nel quadro del programma dell’Aia, viene già riconosciuto il ruolo fondamentale dell’immigrazione legale nell’accrescere, per esempio, lo sviluppo economico dell’Unione. Al contempo, il programma stabilisce che rientra nelle competenze degli Stati membri stabilire il numero di immigrati legali. Tenendo conto di questo aspetto, la Commissione intende sottoporre ad approvazione diverse proposte di atti delineate nel programma d’azione relativo all’immigrazione legale adottato nel gennaio 2006.</p>
      <p sl="fi">La prima di queste è una proposta di direttiva quadro generale volta principalmente a garantire diritti comuni per tutti i cittadini di paesi terzi che lavorano già legalmente in uno Stato membro ma che non hanno ancora il diritto allo status di residenti di lunga durata nell’UE. Inoltre, la Commissione presenterà quattro proposte di direttiva separate in riferimento a quei gruppi di lavoratori di cui gli Stati membri hanno generalmente bisogno. Tali proposte si applicano alle condizioni di ingresso e soggiorno di lavoratori altamente qualificati, alle condizioni di ingresso e soggiorno dei lavoratori stagionali, alle condizioni di ingresso e soggiorno dei tirocinanti retribuiti, e alle procedure che disciplinano l’ingresso, il soggiorno temporaneo e la residenza di lavoratori mandati temporaneamente dalla propria azienda in un altro paese.</p>
      <p sl="fi">Un’altra priorità è quella di migliorare l’accesso alle informazioni su diversi aspetti della migrazione, il loro scambio di informazioni e la loro diffusione. Nei prossimi anni verranno sviluppati nuovi strumenti in materia. Ne esisteranno cinque in tutto, e il primo è l’Anno europeo della mobilità dei lavoratori di quest’anno, seguito l’anno prossimo dall’Anno europeo delle pari opportunità per tutti. Il secondo strumento è il portale dell’UE sull’immigrazione, che sarà aperto entro la fine dell’anno prossimo. Il terzo strumento è il sistema informativo interattivo sulle misure degli Stati membri in materia di asilo e immigrazione. Il quarto strumento è la rete europea sulle migrazioni, e il quinto è l’ulteriore sviluppo del portale europeo della mobilità professionale e della rete EURES, dal momento che vengono considerati capaci di promuovere la gestione dell’immigrazione economica.</p>
      <p sl="fi">Per quanto riguarda l’integrazione di cittadini di paesi terzi nella società del paese d’accoglienza, di cui si è parlato in relazione alla precedente interrogazione, l’Unione favorisce le politiche di integrazione negli Stati membri mediante strumenti finanziari, tra cui figurano misure preparatorie relative all’integrazione dei cittadini provenienti da paesi terzi. Uno strumento di solidarietà stanziato di recente nell’ambito del quadro delle prospettive finanziarie 2007-2013, il Fondo europeo per l’integrazione dei cittadini di paesi terzi, fornirà nuovo impulso alla politica di integrazione negli Stati membri. Gli obiettivi del fondo sono connessi con le problematiche che sorgono nell’integrazione e quindi sono complementari alle misure nell’ambito del Fondo sociale europeo. Questi obiettivi si basano sui Principi di base comuni per l’integrazione adottati dal Consiglio nel novembre 2004.</p>
    </intervention>
    <intervention id="3-388" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, il numero di domande formulate su questo argomento dimostra l’attuale livello di interesse sui problemi relativi all’immigrazione tra noi rappresentanti dei cittadini in Europa. Desidero in particolare ringraziare la Presidenza finlandese per l’importanza attribuita alla questione.</p>
      <p sl="es">La mia domanda complementare è: la Presidenza ritiene che l’immigrazione sia attualmente una questione comunitaria e che, in osservanza del principio di sussidiarietà, essa non possa rimanere di competenza degli Stati, ma piuttosto debba diventare di competenza dell’Unione europea? In particolare, la Presidenza in carica del Consiglio non ritiene che sia giunto il momento di applicare la clausola passerella?</p>
      <p sl="es">Per ciò che concerne la domanda precedente, non era riferita ai figli di immigranti che si trovano in Europa con le loro famiglie, ma piuttosto ai figli di immigranti che giungono da soli nell’Unione europea: nessuno si occupa di loro e i governi non sanno cosa fare.</p>
    </intervention>
    <intervention id="3-389" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, quando prima del Tempo delle interrogazioni abbiamo discusso l’ordine del giorno del Consiglio europeo di questa settimana, è stato specificato molto chiaramente che i capi di Stato e di governo dell’Unione europea avrebbero discusso questa settimana anche della politica in materia di immigrazione. In tal senso sta diventando sempre più una questione comunitaria, poiché riteniamo che sarebbe di grande utilità disporre di orientamenti e principi di fondo comuni relativi alla politica di immigrazione. Tuttavia, come ho dichiarato nel mio discorso originale, gli Stati membri valuteranno secondo il loro punto di vista, ad esempio, le dimensioni dell’immigrazione legale e quante persone intendono accettare. Per ciò che concerne la clausola “passerella”, cui l’onorevole parlamentare fa riferimento, nel corso di un recente dibattito ho descritto nei dettagli come la Presidenza si sia impegnata a fondo per rendere il processo decisionale più efficiente in materia di giustizia e affari interni, ma non siamo riusciti nell’intento.</p>
    </intervention>
    <intervention id="3-390" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, lei ha affermato che è in corso di preparazione una direttiva volta a incoraggiare e disciplinare l’emigrazione di esperti altamente qualificati. Disponiamo, in seno al Parlamento europeo, di una politica di cooperazione allo sviluppo che si adopera per migliorare la vita nei paesi da cui provengono gli immigrati. Tali politiche e prospettive non sono in contrasto? Inviteremo immigrati qualificati nei nostri paesi, non consentiremo loro di produrre benessere nei loro paesi ma anzi disporremo di loro a nostro vantaggio.</p>
    </intervention>
    <intervention id="3-391" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, vorrei anzitutto ricordare che la presentazione di proposte legislative è di esclusiva competenza della Commissione, pertanto il Consiglio non si occuperà di tale direttiva. Verrà invece preparata dalla Commissione, sebbene non sia ancora stata presentata agli organi legislativi. La questione che riguarda lo status dei lavoratori qualificati è appunto il genere di argomento in cui è particolarmente richiesto un approccio globale alla politica d’immigrazione dell’Unione europea. Da un canto, l’Unione mira in certa misura a reperire personale altamente formato proveniente dai paesi in via di sviluppo per assolvere alle proprie necessità. D’altro canto, è necessario altresì ammettere e prendere coscienza del fatto che l’evoluzione dei paesi in via di sviluppo ne risentirà se risorse umane qualificate abbandoneranno tali paesi. Di conseguenza, è importante che questioni particolarmente delicate come queste vengano discusse anche a livello di Unione, e che vengano discusse altresì con i nostri partner , analogamente a quanto verificatosi nelle due conferenze tra Unione europea e Africa negli ultimi sei mesi, durante le quali sono stati affrontati questi argomenti, di natura particolarmente multilaterale.</p>
    </intervention>
    <intervention id="3-392" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">Signor Presidente, non ho una domanda complementare. Volevo soltanto richiamare la sua attenzione sul fatto che sono presente per la mia interrogazione, che è già stata presentata.</p>
    </intervention>
    <intervention id="3-393" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente in carica del Consiglio, considera utile che gli Stati membri europei effettuino unilateralmente fino ad un milione di naturalizzazioni in breve tempo, stabilendo in tal modo, certamente, un precedente per gli altri? Si tratta di uno degli argomenti che il Consiglio europeo può e intende discutere nei prossimi giorni?</p>
    </intervention>
    <intervention id="3-394" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, non è del tutto chiaro a cosa si riferisca esattamente l’onorevole parlamentare; tuttavia, come ho accennato nel corso di questo dibattito, spetta agli Stati membri disciplinare il numero di immigrati. Considerato che, con il principio della libera circolazione nell’Unione, la politica d’immigrazione di uno Stato membro si ripercuote anche sugli altri paesi, è fondamentale poterci impegnare in una più stretta cooperazione in questo settore. Occorre in effetti ricordare che dovremmo tener adeguatamente conto dello status degli immigranti che risiedono già da molto tempo nell’Unione europea e che quindi hanno legami e radici nel luogo in cui attualmente vivono.</p>
    </intervention>
    <intervention id="3-395" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Claude Moraes (H-0961/06):</p>
      <p sl="unknown">Oggetto: Piani del Consiglio per il 2007, Anno delle pari opportunità, e per il 2008, Anno del dialogo interculturale</p>
      <p sl="unknown">Può il Consiglio far sapere quali misure intende adottare per stimolare l’interesse nei confronti del 2007, Anno delle pari opportunità e del 2008, Anno del dialogo interculturale?</p>
    </intervention>
    <intervention id="3-396" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, la decisione di dichiarare il 2007 Anno europeo delle pari opportunità per tutti è stata presa a maggio dal Parlamento e dal Consiglio. E’ compito della Commissione garantire che ogni forma di discriminazione di cui all’articolo 13 del Trattato venga affrontata e trattata con imparzialità. E’ necessario che tutte le parti interessate vengano contemplate da tali misure.</p>
      <p sl="fi">Lo scopo, a norma dell’articolo 2, è, in primo luogo, sensibilizzare sul diritto alla parità e alla non discriminazione; in secondo luogo, coinvolgere maggiormente chi ha subito discriminazioni nella società; in terzo luogo, accrescere il rispetto per la diversità e la parità e, in quarto luogo, favorire la coesione, eliminando gli stereotipi, il pregiudizio e la violenza.</p>
      <p sl="fi">Per conseguire gli obiettivi dell’Anno europeo delle pari opportunità per tutti, è stata adottata una misura che comprende l’organizzazione di vari incontri e manifestazioni, campagne promozionali, informative e formative, e indagini e studi a livello comunitario e nazionale. Ogni Stato membro si assume la responsabilità di ciò che organizza nei prossimi mesi. Per sottolineare l’importanza dell’Anno europeo delle pari opportunità per tutti, si terrà una conferenza inaugurale in materia organizzata dalla prossima Presidenza tedesca a Berlino.</p>
      <p sl="fi">Per quanto riguarda l’Anno europeo del dialogo interculturale, desidero ricordare che la Commissione ha presentato una proposta di decisione in materia al Parlamento europeo e al Consiglio nell’ottobre dello scorso anno. Nella motivazione della proposta di decisione, si stabilisce che durante l’Anno europeo del dialogo interculturale occorre tener conto dell’esperienza maturata nei progetti organizzati per l’anno prossimo, l’Anno europeo delle pari opportunità per tutti. La posizione comune del Consiglio sulla decisione è stata adottata a metà novembre e presentata al Parlamento europeo.</p>
      <p sl="fi">La proposta di decisione stabilisce che l’obiettivo prioritario degli Stati membri e della Commissione è l’attuazione delle manifestazioni e dei progetti pianificati. Essa stabilisce che occorre rivolgere un’attenzione particolare alla cooperazione con il Parlamento europeo. L’intento è quello di incoraggiare gli operatori e la società civile a livello europeo, nazionale e locale ad attivare sia scambi di esperienza che migliori pratiche. I principali destinatari dovrebbero essere i giovani. Il problema è come portare il dialogo interculturale nelle scuole primarie e secondarie, nell’ambiente di lavoro, nelle attività per il tempo libero, nei centri sportivi e culturali e nelle organizzazioni della società civile.</p>
    </intervention>
    <intervention id="3-397" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">in sostituzione dell’autore . – Desidero ringraziare il Presidente in carica per la sua risposta esaustiva, e vorrei semplicemente chiedere quali sono i piani che garantiscono la sinergia tra due anni diversi – 2007 e 2008 – affinché venga adottato un approccio olistico ed essi possano beneficiare l’uno dell’altro e interagire, piuttosto che essere organizzati in maniera totalmente separata.</p>
    </intervention>
    <intervention id="3-398" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, come già detto, le decisioni e le proposte per l’istituzione dell’Anno europeo del dialogo interculturale stabiliscono il principio che l’esperienza maturata e gli insegnamenti tratti dall’Anno europeo delle pari opportunità l’anno prossimo, e le manifestazioni ad esso connesse, vengano sfruttati negli accordi per l’anno successivo. E’ evidentemente importante che si proceda a un attento esame di quanto accadrà nel prossimo anno e che si faccia il possibile per migliorare la situazione affinché l’Anno europeo del dialogo interculturale abbia il miglior esito possibile da subito.</p>
    </intervention>
    <intervention id="3-399" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 4 dell’onorevole Sarah Ludford (H-0964/06):</p>
      <p sl="unknown">Oggetto: Strategia di lotta contro il terrorismo</p>
      <p sl="unknown">Il Consiglio europeo ha adottato una strategia dell’UE di lotta contro il terrorismo nel novembre 2005. Né la strategia né i piani d’azione sul terrorismo sono stati oggetto di consultazione con il Parlamento europeo, nonostante le nostre continue richieste. Eppure la strategia di lotta contro il terrorismo ha una sezione intitolata “responsabilità democratica”, che promette un dialogo politico ad alto livello sulla lotta al terrorismo con la partecipazione del Consiglio, del Parlamento europeo e della Commissione nel corso di ciascuna presidenza “per garantire la governance interistituzionale”.</p>
      <p sl="unknown">Crede la Presidenza che un invito dell’ultimo minuto al presidente della commissione per le libertà civili, la giustizia e gli affari interni del Parlamento europeo a partecipare all’incontro “Maggio 2006 Dialogo politico ad alto livello” sia sufficiente per rispettare l’impegno di un dialogo sincero, di una reale responsabilità democratica ed una effettiva “governance interistituzionale” in questo settore fondamentale dell’attività dell’UE?</p>
    </intervention>
    <intervention id="3-400" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli deputati, la Presidenza continua a ritenere che l’incontro per il dialogo ad alto livello sulla lotta al terrorismo con la partecipazione del Consiglio, del Parlamento europeo e della Commissione sia di indubbio vantaggio per la promozione della trasparenza e della responsabilità nella strategia di lotta al terrorismo nell’UE. La riunione del 10 maggio, nel corso della Presidenza italiana, ha costituito l’ultimo segnale di impegno in tal senso.</p>
      <p sl="fi">Per quanto riguarda il punto in cui l’interrogazione denuncia che l’invito è stato fatto all’ultimo minuto, la Presidenza desidera rilevare che al Presidente del Parlamento europeo è stato mandato un invito ufficiale il 10 aprile 2006. Non rientra nelle competenze della Presidenza fare congetture sulle ragioni del ritardo con cui è stato mandato un invito al presidente della commissione per le libertà civili, la giustizia e gli affari interni, ma osserviamo con piacere che il presidente della commissione ha potuto partecipare nonostante tutto.</p>
      <p sl="fi">Nel corso del suo mandato presidenziale, la Finlandia si è adoperata per onorare i suoi impegni nell’ambito della strategia e organizzare tale manifestazione di alto livello; tuttavia, a causa di una delle parti o di altri gravi problemi, le possibili date venivano sempre annullate prima che l’invito fosse spedito. La Presidenza finlandese si rammarica di non essere riuscita ad organizzare la manifestazione, nonostante tutti gli sforzi spesi per farlo. Auspichiamo che le future Presidenze abbiano maggiore successo in tal senso, poiché è necessario mantenere contatti regolari con il Parlamento su questo importante problema.</p>
    </intervention>
    <intervention id="3-401" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">La ringrazio, signora Ministro, ma resta il fatto che il secondo incontro non ha avuto luogo, pertanto ci si interroga su quali siano le priorità. E non ci stupisce molto che il presidente della commissione abbia presenziato ad un solo incontro in un anno.</p>
      <p sl="en">Noi come Parlamento non siamo stati coinvolti nella preparazione di tale strategia antiterrorismo o nelle azioni pianificate, malgrado i reiterati solleciti. Voi avete tenuto discussioni – noi abbiamo avuto un dibattito questo pomeriggio sul sistema ATS, di cui voi siete venuti a conoscenza più o meno nel settembre 2005, anche se non ci avevate informato. Se esiste realmente un impegno nel tenerci informati su tutti gli importanti sviluppi nel settore dell’antiterrorismo, perché non eravamo a conoscenza di questa misura? Perché non veniamo coinvolti in tutte le discussioni con gli Stati Uniti in materia di sicurezza e privacy ? Mi consenta di dissentire sul vostro impegno sul dialogo in questione.</p>
    </intervention>
    <intervention id="3-402" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, come già dichiarato, ci siamo impegnati a fondo per organizzare tale Dialogo ad alto livello, ma, purtroppo, non siamo riusciti a realizzarlo nei termini di calendario. Sono certa che i presenti in Aula comprendono che ciò possa accadere nel mondo attuale. Se non si riescono a riunire tutte le principali parti interessate intorno allo stesso tavolo, si tratta solo della dimostrazione che sei mesi sono un arco di tempo brevissimo.</p>
      <p sl="fi">Il dibattito che abbiamo tenuto in data odierna sul sistema ATS americano, come ho dichiarato e dalle informazioni di cui dispongo, è stato menzionato a settembre 2005 in documenti inviati anche al Parlamento europeo, ma questo non ha mai costituito prima un grave problema.</p>
    </intervention>
    <intervention id="3-403" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Per quanto la lotta contro il terrorismo possa essere importante, si ha l’impressione – come ci dimostra in particolare un esempio sconvolgente negli Stati Uniti – che tale tipo di politica venga utilizzato per limitare le libertà democratiche, anzi quasi per abolirle, e per ridurre la libertà di stampa. Quali misure ha intrapreso la Presidenza finlandese a livello europeo per prevenire anche in questo caso l’evolversi della situazione in tal senso, considerando che avremo, alla fine, o un’Europa democratica o non avremo un’Europa?</p>
    </intervention>
    <intervention id="3-404" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, i diritti dell’uomo e la tutela dei dati hanno sempre ricoperto un ruolo essenziale in tutte le discussioni ogni qualvolta è stata formulata e attuata la politica europea di lotta al terrorismo. Ho espresso frequentemente in questo Parlamento la posizione del Consiglio secondo la quale i diritti dell’uomo e gli obblighi derivanti dagli accordi internazionali devono essere rispettati anche in presenza di misure contro il terrorismo. Inoltre su questo si basa di fatto la lotta al terrorismo dell’Unione europea. Dobbiamo ricordare che la società europea si poggia in vasta misura sulle libertà individuali. Dobbiamo porre un’estrema attenzione al fatto che quando difendiamo e tuteliamo tale società e il suo modello di vita non dobbiamo al contempo introdurre misure che in effetti minano questa società che si fonda sulla libertà dell’individuo.</p>
    </intervention>
    <intervention id="3-405" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Poiché l’autore non è presente, l’interrogazione n. 5 decade.</p>
      <p sl="unknown">Annuncio l’interrogazione n. 6 dell’onorevole Danutė Budreikaitė (H-0973/06):</p>
      <p sl="unknown">Oggetto: Prospettive del settore energetico in Lituania</p>
      <p sl="unknown">Tra i nuovi Stati membri dell’UE, la Lituania è uno di quelli il cui approvvigionamento di energia dipende per la maggior parte dalla Russia, la quale utilizza questa leva a fini politici. La Lituania produce unicamente energia elettrica, che proviene per l’80% dalla centrale nucleare di Ignalina, la cui chiusura è prevista per il 2009.</p>
      <p sl="unknown">La decisione n° 1364/2006/CE del Parlamento europeo e del Consiglio che stabilisce le linee guida per le reti transeuropee dell’energia prevede la costruzione di un collegamento Polonia-Lituania (Elk-Alytus). Tuttavia, la città di Elk in Polonia non dispone né di infrastrutture energetiche sviluppate, né di una linea elettrica ad alta tensione che la colleghi alle reti energetiche occidentali. Tale collegamento non risolve il problema della connessione della Lituania al sistema energetico dell’UE. Una nuova centrale nucleare non potrà essere costruita in Lituania prima del 2014. L’assenza di una politica energetica comune dell’Unione europea e di reti energetiche comuni (elettricità, gas) e la mancanza di solidarietà fra gli Stati membri accrescono il pericolo per la Lituania di rimanere isolata dai fornitori di energia.</p>
      <p sl="unknown">In allegato all’atto d’adesione all’Unione europea, la Lituania ha firmato il protocollo n° 4 relativo alla centrale nucleare di Ignalina. Il paese si è impegnato a chiudere definitivamente l’unità 1 della centrale entro il 2005 e l’unità 2 nel 2009. Fatto salvo tale impegno, la clausola di salvaguardia generale di cui all’articolo 37 dell’atto di adesione è applicabile fino al 31 dicembre 2012 se l’approvvigionamento energetico in Lituania verrà interrotto. Vista l’incertezza della situazione, potrà la Lituania avvalersi dell’articolo 37 dell’atto di adesione per prolungare l’attività della centrale di Ignalina, se gli standard di sicurezza lo permetteranno e fino a quando i problemi energetici del paese non saranno risolti?</p>
    </intervention>
    <intervention id="3-406" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, l’onorevole parlamentare allude all’applicazione della clausola generale di salvaguardia di cui all’articolo 37 dell’atto di adesione. Il Consiglio desidera richiamare l’attenzione dell’onorevole deputata sulla risposta fornita alla sua interrogazione orale H-0815 di quest’anno. Avrà certamente compreso che spetta alla Commissione, qualora lo Stato membro presenti una richiesta motivata, decidere quali misure di tutela considera necessarie al fine di rispondere a una richiesta di uno Stato membro.</p>
      <p sl="fi">Mi consenta di ricordare in questa sede che la scorsa settimana è stato stabilito un collegamento mediante cavi elettrici tra l’Estonia e la Finlandia, che collegherà reti elettriche nei Paesi baltici e nordici, e pertanto migliorerà anche la sicurezza energetica in Lituania. Inoltre, costituirà un importante passo avanti verso lo sviluppo delle reti europee.</p>
    </intervention>
    <intervention id="3-407" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, l’articolo 4 del trattato di adesione impone una condizione di difesa comune fino al 1° dicembre 2012. Nel contempo l’articolo 37, paragrafo 1, del trattato di adesione prevede misure di difesa in caso di difficoltà in materia energetica per un periodo di tre anni dalla data dell’adesione. Ciò significherebbe fino al 1° maggio 2007 per la Lituania. Il Ministro potrebbe forse spiegare se esiste la possibilità di conciliare questi due atti normativi e la loro applicazione pratica? Vorrei richiedere una risposta per iscritto.</p>
    </intervention>
    <intervention id="3-408" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, dette clausole di salvaguardia possono dunque essere applicate qualora uno Stato membro ne faccia richiesta, se questa appare motivata, e se la Commissione considera che in risposta ad essa siano necessarie misure di protezione. Vorrei ricordare nuovamente, ad ogni modo, che spetta alla Commissione decidere in merito alle misure protettive per uno Stato membro.</p>
    </intervention>
    <intervention id="3-409" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Desidero rivolgere una domanda al Ministro sulla costruzione di centrali nucleari.</p>
      <p sl="lt">Come sappiamo, ogni stato dell’Unione europea decide autonomamente in merito alla necessità di costruire centrali nucleari. La Finlandia le costruisce e lo fa con successo. Tenendo presente che le centrali nucleari stanno diventando più affidabili con il passare degli anni, e che la scienza e la tecnologia stanno raggiungendo livelli mai conosciuti in precedenza, non è tempo di riconsiderare la questione anche a livello comunitario, e di manifestare un atteggiamento più positivo nei confronti dell’energia atomica?</p>
    </intervention>
    <intervention id="3-410" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, questo argomento è sostanzialmente connesso al dibattito sulla politica energetica comune europea. La Presidenza finlandese ha adottato il parere, largamente approvato in seno al Consiglio, secondo il quale le decisioni relative ai metodi di produzione energetica sono attualmente, e lo saranno in futuro, lasciate alla discrezione degli Stati membri. Questo è quanto accade anche ora. Quando parliamo di energia nucleare, abbiamo Stati membri che al momento stanno aumentando il numero delle loro centrali nucleari, Stati membri che lo stanno riducendo, e paesi che operano in misura compresa tra gli uni e gli altri. Tuttavia, è di estrema importanza dal punto di vista dei mercati energetici europei e della sicurezza energetica in Europa che si possa creare e istituire una infrastruttura che unisca realmente le reti energetiche europee, sebbene in questo siamo ancora virtualmente al punto di partenza.</p>
    </intervention>
    <intervention id="3-411" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Che cosa può fare il Consiglio per sancire la chiusura delle centrali nucleari pericolose con una decisione giudiziaria? Quali proposte potete avanzare in futuro in seno al Consiglio per la sicurezza del cittadino europeo?</p>
    </intervention>
    <intervention id="3-412" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, l’atto di adesione è connesso a norme relative a determinate centrali nucleari, e a livello comunitario è stata inoltre riservata una particolare attenzione alla sicurezza nei mezzi di produzione energetica.</p>
      <p sl="fi">Tuttavia, è compito delle autorità nazionali garantire che tali norme sulla sicurezza vengano anch’esse applicate. Nondimeno, si tratta di un argomento di estrema importanza, che merita attenzione.</p>
    </intervention>
    <intervention id="3-413" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Vorrei porre una domanda in merito all’interrogazione n. 6.</p>
    </intervention>
    <intervention id="3-414" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Il Regolamento consente di porre unicamente due domande complementari per interrogazione. In questo caso, tuttavia, le concedo la parola.</p>
    </intervention>
    <intervention id="3-415" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signora Presidente in carica, la mia domanda riguarda le prospettive energetiche lituane. La Lituania sta progettando la costruzione di una nuova centrale nucleare a Ignalina. Si tratterà di un progetto congiunto cui aderiranno Polonia, Estonia, Lettonia e Lituania. Tali paesi non saranno in grado di portare a termine il progetto prima del 2015. In base ai nostri accordi precedenti dobbiamo chiudere uno dei nostri blocchi nel 2009, e la Lituania risentirà della scarsità di energia. Lei, in qualità di rappresentante della Presidenza, ritiene possibile prolungare l’esistenza del secondo blocco di Ignalina fino al 2015?</p>
    </intervention>
    <intervention id="3-416" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, a quanto ricordo, la centrale nucleare di Ignalina dovrà essere chiusa nel 2009, e a questa scadenza sono legate determinate clausole di salvaguardia. Mi consenta di ripeterlo per la terza volta: le decisioni relative alle clausole di salvaguardia vengono prese dalla Commissione, a seguito di una richiesta legittima, pertanto non rientra nei miei poteri giudicarne l’utilizzo. Se ci si riferisce a una nuova centrale nucleare, vorrei ricordare che si tratta di un processo a lunghissimo termine che non risolverà i problemi immediati. Di conseguenza, la costruzione di reti energetiche, ossia di infrastrutture, che si evolvono in direzione opposta è un passo particolarmente importante verso la sicurezza energetica, e questo vale anche per detti Stati membri.</p>
    </intervention>
    <intervention id="3-417" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Avril Doyle (H-0974/06):</p>
      <p sl="unknown">Oggetto: COP12</p>
      <p sl="unknown">Alla luce della recente riunione della COP12, delle conclusioni tratte a seguito della riunione del Consiglio dei ministri “Ambiente” del 23 ottobre e delle conclusioni della riunione del Consiglio “agricoltura e pesca” del 24-25 ottobre, concorda il Consiglio sul fatto che la prevenzione della deforestazione è una misura che deve essere inclusa in ogni accordo successivo al 2012?</p>
    </intervention>
    <intervention id="3-418" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, quello della deforestazione è uno dei fattori più significativi nell’ambito del problema del cambiamento climatico globale, rappresentando circa il 20 per cento del totale per le emissioni di gas a effetto serra prodotte dall’uomo; pertanto, circa un quinto delle emissioni è una conseguenza dell’attività umana. L’Unione europea, per raggiungere l’obiettivo fondamentale del trattato delle Nazioni Unite sul clima, mira a far sì che la media complessiva dell’aumento di temperatura della superficie terrestre non superi i due gradi centigradi rispetto alla temperatura in epoca preindustriale. Per raggiungere tale obiettivo sarà necessaria una considerevole riduzione dei volumi complessivi, in conformità con settori comuni ma differenziati di responsabilità e capacità.</p>
      <p sl="fi">Dal momento che la distruzione di foreste tropicali incide significativamente sulle emissioni complessive, i paesi in via di sviluppo svolgono o possono svolgere un ruolo fondamentale nella riduzione dei cambiamenti climatici, per limitare le emissioni provocate dalla deforestazione e promuovere la silvicoltura sostenibile. Tali misure contribuirebbero altresì ad adeguare tali paesi ai cambiamenti climatici e apporterebbero inoltre ulteriori vantaggi. Pertanto l’UE sottolinea l’importanza di esaminare le varie possibilità concernenti le modalità di riduzione delle emissioni da deforestazione e, in particolare, di sfruttare le sinergie con le azioni intraprese in altri contesti.</p>
    </intervention>
    <intervention id="3-419" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Desidero ringraziare la Presidente in carica per la risposta. Non ho ottenuto una risposta affermativa o negativa alla mia domanda, ma un riassunto molto interessante sui problemi relativi ai cambiamenti climatici – sui quali concordo, ma di cui sono già a conoscenza.</p>
      <p sl="en">La mia domanda era se il Consiglio conviene che la prevenzione della deforestazione è una misura che deve figurare in ogni accordo successivo al 2012 – in altre parole, il secondo periodo di adempimento degli impegni, se continuiamo a parlare in termini di protocollo di Kyoto. Secondo l’opinione del Consiglio, la prevenzione della deforestazione figurerà tra gli strumenti e i meccanismi atti a ridurre le emissioni di biossido di carbonio?</p>
    </intervention>
    <intervention id="3-420" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, il Consiglio non ha una posizione definitiva in merito a questa precisa questione, pertanto non mi è possibile rispondere. Ciononostante, faccio riferimento alla deforestazione e all’impegno nel limitarla che l’Unione europea sta portando avanti, per esempio, nell’ambito della cooperazione allo sviluppo. Si è discusso di questo argomento anche alla conferenza sui cambiamenti climatici tenutasi a Nairobi, pertanto ne sono stati certamente riconosciuti il significato e importanza.</p>
    </intervention>
    <intervention id="3-421" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Richard Corbett (H-0976/06):</p>
      <p sl="unknown">Oggetto: Composizione della Commissione</p>
      <p sl="unknown">Quando intende il Consiglio prendere una decisione in conformità dell’articolo 4, paragrafo 3 del protocollo sull’allargamento dell’Unione europea allegato al trattato di Nizza?</p>
      <p sl="unknown">Sono state avviate attività preparatorie a tale riguardo?</p>
    </intervention>
    <intervention id="3-422" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli parlamentari, il Consiglio non ha ancora avviato alcuna attività preparatoria in materia. Prenderà la decisione necessaria in tempo utile conformemente agli obblighi derivanti dal protocollo sull’allargamento dell’Unione europea allegato al Trattato di Nizza. In questa fase, tuttavia, non è possibile affermare con precisione quando ciò avverrà. Mi consenta di dire solo che l’eventuale entrata in vigore del Trattato negoziato sulla Costituzione contribuirà a risolvere la questione.</p>
    </intervention>
    <intervention id="3-423" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La ringrazio per la risposta, la quale dimostra che, a prescindere che questo avvenga conformemente ai Trattati attuali nella versione modificata dal Trattato di Nizza o al Trattato costituzionale, il Consiglio deve procedere alla realizzazione di un nuovo sistema per la composizione della Commissione, presumibilmente sulla base di un sistema di rotazione. Se la situazione è questa, e se entrerà in vigore in tempo utile per la composizione della nuova Commissione, non sarebbe una buona idea intraprendere il lavoro il prima possibile?</p>
    </intervention>
    <intervention id="3-424" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, è piuttosto impegnativo affermare che sarebbe preferibile cominciare presto, tuttavia è necessario ricordare che tutti questi temi sono collegati. Si tratta di una questione che riguarda l’intero pacchetto istituzionale, che è a sua volta legato al Trattato costituzionale, che contempla la composizione della Commissione. Desidero ribadire che il Consiglio non ha ancora avviato il lavoro di preparazione.</p>
    </intervention>
    <intervention id="3-425" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’interrogazione n. 9 è stata ritirata.</p>
      <p sl="unknown">Annuncio l’interrogazione n. 10 dell’onorevole Bernd Posselt (H-0981/06):</p>
      <p sl="unknown">Oggetto: Statuto del Kosovo</p>
      <p sl="unknown">Come spiega la Presidenza finlandese del Consiglio che, contrariamente a quanto auspicato dal capo negoziatore delle Nazioni Unite, Ahtisaari, che peraltro è molto attivo, la questione dello statuto del Kosovo non potrà esser risolta entro la fine dell’anno, e come valuta le possibilità di riuscirvi il prossimo anno?</p>
    </intervention>
    <intervention id="3-426" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, fin dall’inizio dell’anno, l’inviato speciale delle Nazioni Unite Martti Ahtisaari ha proseguito il dialogo tra le parti utilizzando principalmente un approccio dal basso verso l’alto. A luglio Martti Ahtisaari ha organizzato la prima riunione ad alto livello tra Belgrado e Pristina a Vienna. Vi hanno partecipato i Presidenti e i Primi Ministri di entrambe le parti. Alla riunione Belgrado e Pristina hanno espresso visioni totalmente opposte sullo status del Kosovo.</p>
      <p sl="fi">E’ tuttora un obiettivo strategico dell’Unione europea trovare una rapida e durevole soluzione alla situazione in Kosovo, senza mettere in pericolo la democrazia serba e la stabilità generale della regione. Al momento del ricevimento della notifica attestante le elezioni parlamentari serbe previste per il 21 gennaio 2007, Martti Ahtisaari ha dichiarato che avrebbe presentato una proposta alle parti subito dopo le elezioni, poiché intendeva fare in modo che la soluzione relativa allo status del Kosovo non diventasse uno strumento elettorale durante le elezioni future in Serbia.</p>
      <p sl="fi">L’Unione europea continua a sostenere appieno Martti Ahtisaari, nonché i suoi sforzi alla guida del processo di determinazione politica del futuro status del Kosovo e il suo recente impegno teso a produrre una soluzione globale. E’ negli interessi dell’Unione che il processo abbia buon esito. Il successo è fondamentale, dal momento che offrirebbe prospettive favorevoli per il futuro, sia per gli abitanti del Kosovo che per la stabilità generale della regione. Attualmente l’Unione europea prepara la sua presenza futura in Kosovo nell’ambito di una missione civile internazionale. Sono inoltre in corso i preparativi dell’UE per lo Stato di diritto e un’operazione di polizia.</p>
    </intervention>
    <intervention id="3-427" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Come saprete, la popolazione del Kosovo ha attraversato molte vicissitudini, pertanto è ovviamente preoccupata dei continui rinvii. Ritiene che questo sia l’ultimo rinvio e che la relazione finale sarà davvero presentata a febbraio o marzo?</p>
      <p sl="de">Cosa è in grado di dirci a proposito dei timori suscitati dai progetti per una divisione del Kosovo o dalle pretese territoriali sulla regione contenute nella nuova costituzione serba?</p>
    </intervention>
    <intervention id="3-428" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, l’inviato speciale Ahtisaari ha riferito chiaramente al Consiglio che non ha intenzione di posticipare la sua proposta di soluzione oltre le elezioni di gennaio. Tuttavia, non vorrei ancora preannunciare il contenuto della sua proposta di soluzione in merito allo status .</p>
    </intervention>
    <intervention id="3-429" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 11 dell’onorevole Bastiaan Belder (H-0983/06):</p>
      <p sl="unknown">Oggetto: Aborti tardivi nella clinica Ginemedex di Barcellona</p>
      <p sl="unknown">E’ al corrente il Consiglio del reportage danese sulla clinica per aborti Ginemedex di Barcellona, che effettua aborti tardivi fino alla 30ª settimana di gravidanza, un fatto che ha sollevato indignazione e orrore a livello internazionale per questo flagrante spregio della vita umana?</p>
      <p sl="unknown">Può confermare che i cittadini di altri Stati membri dell’UE fanno ricorso alla suddetta clinica per effettuare aborti fino alla 30ª settimana di gravidanza, eludendo in tal modo il diritto penale di tali altri Stati membri?</p>
      <p sl="unknown">Il Consiglio si preoccupa di un siffatto aggiramento del diritto penale degli Stati membri e di un tale attentato alla vita umana? Vi presta la debita attenzione?</p>
      <p sl="unknown">In che misura intende il Consiglio adoperarsi per promuovere un accordo tra gli Stati membri, in virtù del quale sia possibile applicare il diritto penale nazionale ed evitare che con l’esercizio del diritto alla libera circolazione delle persone non si calpestino i diritti di feti vitali?</p>
    </intervention>
    <intervention id="3-430" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, il Consiglio non ha mai discusso la questione, dal momento che non rientra tra le sue competenze. I Trattati comunitari non hanno attribuito alla Comunità o all’Unione la competenza di legiferare in materia di aborti. Sono dunque gli Stati membri ad avere facoltà di disciplinare la questione e di garantire il rispetto delle leggi emanate nel proprio territorio. L’UE non può interferire in caso di situazioni insoddisfacenti dovute alle diversità tra le legislazioni degli Stati membri quando si verificano in settori che non rientrano nelle sue competenze.</p>
    </intervention>
    <intervention id="3-431" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, comprendo in effetti che la questione riguarda la suddivisione delle competenze, tuttavia va detto che si tratta di un argomento di portata transfrontaliera, e pertanto mi sorprende che non sia stato affatto discusso nel Consiglio. Se parliamo di valori europei – un tema che è stato anche di grande attualità – e valutiamo altresì il problema della libera circolazione delle persone, abbiamo dunque un problema europeo, senza dubbio se consideriamo che il caso ha coinvolto medici olandesi. In breve, vorrei chiederle ancora in che modo la questione riguarda la libertà di circolazione delle persone, e se non stiamo occupandoci di un problema europeo di natura transfrontaliera.</p>
    </intervention>
    <intervention id="3-432" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, desidero soltanto ricordare che la libera circolazione delle persone è una delle preoccupazioni fondamentali dell’Unione europea. Inoltre, la circolazione dei servizi è stata istituita da molto tempo, e se si verificano comportamenti di natura illegale negli Stati membri, spetta ad essi la responsabilità e l’obbligo di controllare e intervenire. In questo caso appare indiscutibilmente chiaro che grandi disparità tra le disposizioni legislative degli Stati membri conducono a pratiche molto differenti in Europa.</p>
    </intervention>
    <intervention id="3-433" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.00, riprende alle 21.00)"/>
    </intervention>
  </section>
  <section id="creitem39" title="22. Patente di guida (rifusione) (discussione)">
    <intervention id="3-436" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la raccomandazione per la seconda lettura della commissione per i trasporti e il turismo sulla posizione comune del Consiglio in vista dell’adozione della direttiva del Parlamento europeo e del Consiglio concernente la patente di guida (rifusione) [09010/1/2006 – C6-0312/2006 – 2003/0252(COD) ]</p>
      <p sl="unknown">(Relatore: Mathieu Grosch) (A6-0414/2006).</p>
    </intervention>
    <intervention id="3-437" speaker_id="2247" name="Mathieu GROSCH" is_mep="True" mode="spoken" role="relatore" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, signor Commissario, onorevoli colleghi, è stato un compito difficile. Abbiamo iniziato a lavorarci due anni e mezzo fa. L’attuale legislatura non è stata tra le più favorevoli per trovare un accordo in prima lettura; credo nondimeno che siamo riusciti a portare questo dossier a buon fine. Desidero in primo luogo ringraziare i colleghi per il clima aperto di discussione che abbiamo avuto in commissione e ci ha permesso di scoprire che non era tanto una questione di differenze politico-partitiche, quanto di tradizioni. Un ringraziamento speciale va ai colleghi che hanno ampiamente sostenuto il progetto nonostante le diverse sensibilità nei rispettivi paesi.</p>
      <p sl="de">Ringrazio altresì il Consiglio, perché sia la Presidenza finlandese sia quella austriaca, senza dimenticare la Presidenza lussemburghese, che ha creato le premesse per raggiungere il compromesso, hanno contribuito a metterci in condizione di arrivare domani a un buon risultato.</p>
      <p sl="de">Signor Commissario, anch’io desidero ringraziarla perché lei personalmente e la sua squadra avete compiuto un ottimo lavoro nel sostenere questo progetto. Sono molto lieto di poter lodare la competenza dimostrata dai membri della sua amministrazione nell’affrontare questa materia così complessa, una competenza che ci permesso di trovare soluzioni che reputo valide.</p>
      <p sl="de">Credo che le sfide poste da questa direttiva possano essere riassunte nella maniera seguente.</p>
      <p sl="de">In primo luogo, abbiamo ritenuto importante non creare una patente di guida aggiuntiva, la centoundicesima o la centotrentesima, bensì introdurre gradualmente una patente unica europea. Essa, però, doveva essere considerata più come un simbolo, perché volevamo che, al momento della sostituzione delle patenti, quelle attualmente in uso venissero registrate e ne fosse conservata la relativa documentazione, per sapere con esattezza quante patenti di guida sono in circolazione nei diversi paesi e a chi sono state rilasciate, allo scopo di scambiare queste informazioni.</p>
      <p sl="de">Da ultimo ci siamo occupati anche della sicurezza stradale, e in proposito abbiamo riscontrato l’esigenza di migliorare soprattutto la sicurezza dei motocicli. Siamo riusciti a fare anche questo. Inoltre, la direttiva ha trovato uno stabile equilibrio tra la sostenibilità economica, da un lato, e la sicurezza, dall’altro, con particolare riguardo ai caravan . Queste sfide comuni hanno portato a una posizione comune. Tra sei anni, i paesi rilasceranno le patenti di guida utilizzando il modello nuovo, che un po’ alla volta finirà per interessare 300 milioni di cittadini. Ma il suo valore per i cittadini europei è molto più che meramente simbolico, ed è stato proprio questo valore aggiunto a convincere noi tutti della bontà del progetto. Assistiamo a un aumento della mobilità delle persone; pertanto, una patente di guida unica, riconosciuta ovunque, porrà fine ai problemi di riconoscimento dei diritti acquisiti nei diversi paesi, non solo per i turisti ma anche per gli autisti professionisti. La proposta garantirà una volta per tutte tale riconoscimento comune. La certezza del diritto è una delle nostre principali preoccupazioni, e con questo progetto l’abbiamo garantita.</p>
      <p sl="de">Trattandosi di un compromesso, dobbiamo parlare di scadenze. Personalmente avrei preferito, com’è ovvio, un periodo di completamento di dieci anni per tutte le procedure, cioè sia per la sostituzione iniziale sia per la sostituzione regolare, ma alcuni paesi hanno insistito per un periodo di vent’anni per la sostituzione definitiva. L’ho presa con filosofia e mi sono attenuto al principio “meglio tardi che mai”. Mi auguro, tuttavia, che la procedura sia completata ben prima della scadenza prevista dalla direttiva.</p>
      <p sl="de">A mio parere, la sicurezza resta uno dei fattori più importanti. Ci siamo concentrati su due aspetti rilevanti a tale riguardo: primo, la prevenzione del cosiddetto turismo delle patenti di guida. Se i paesi dimostrano buona volontà, la conservazione dei dati in paesi diversi rende impossibile il ricorso a questa pratica in caso di ritiro, restrizione o sospensione di una patente. Crediamo che a una persona che rappresenta un pericolo sulla strada in un paese debba essere vietato di guidare anche negli altri 26. Le basi in tal senso sono state poste; restiamo ora in attesa di un chiaro segnale da parte degli Stati membri.</p>
      <p sl="de">Il secondo aspetto importante nel campo della sicurezza riguarda i motocicli. Il principio di accesso graduale alle motociclette di grossa cilindrata, che potrebbe forse essere previsto, a tempo debito, anche in altri settori, si fonda sulle statistiche degli incidenti, che purtroppo non sono affatto positive quando sono coinvolti motocicli. Occorre anche una buona combinazione tra teoria e pratica: prima la teoria e poi la pratica faciliteranno l’accesso.</p>
      <p sl="de">In relazione ai caravan , abbiamo trovato un valido equilibrio tra l’economia e la sicurezza. Mi fa piacere che la Commissione abbia accolto la nostra proposta. Abbiamo fissato come requisiti non solo la patente aggiuntiva B + E per la guida di case mobili e caravan , ma anche, in caso di rimorchi superiori a un certo peso, il superamento di un piccolo test .</p>
      <p sl="de">In conclusione vorrei dire che, grazie alla stretta collaborazione fra le tre Istituzioni, ma anche tra i colleghi deputati, questa direttiva rappresenta un valore aggiunto per i cittadini: maggiore certezza del diritto, maggiore sicurezza stradale, maggiore mobilità, meno turismo delle patenti di guida e benefici per l’economia e il turismo. Tutto considerato, credo che con questa direttiva abbiamo dato un esempio di come la commissione per i trasporti e il turismo sia capace di agire con spirito pragmatico.</p>
    </intervention>
    <intervention id="3-440" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, vi porgo le mie scuse. In effetti, una persona nella mia posizione, che ha avuto l’onore di partecipare per molti anni ad assemblee parlamentari, non dovrebbe mai arrivare in ritardo. Signor Presidente, onorevoli deputati, vi prego di accettare le mie scuse.</p>
      <p sl="fr">Detto ciò, il mio imbarazzo è ancora più grande perché devo rendere omaggio all’eccellente lavoro svolto dal Parlamento europeo sull’importantissimo dossier della direttiva concernente la patente di guida. Rivolgo i miei più calorosi e sinceri ringraziamenti all’onorevole Grosch, la cui relazione è di straordinaria qualità, e alla commissione per i trasporti e il turismo, che ha appoggiato la proposta della Commissione europea.</p>
      <p sl="fr">Dalle numerose reazioni suscitate da questa proposta durante il processo legislativo emerge con chiarezza la grande importanza che questo tema riveste per voi – com’era del resto prevedibile, dato che la patente di guida è il documento d’identificazione oggi più diffuso nell’Unione europea. Quasi 300 milioni di persone dipendono dalla patente di guida per la loro mobilità e, naturalmente, per la vita di ogni giorno. Il numero di esperti in questo campo, o di coloro che tali si reputano, è quasi pari al numero dei possessori di patente, e ognuno di essi ha la propria opinione al riguardo.</p>
      <p sl="fr">Tuttavia, dopo l’accordo politico raggiunto in Consiglio lo scorso marzo e dopo il voto della commissione per i trasporti e il turismo alla fine di novembre, si sta delineando un ampio consenso, a conferma del fatto che le altre Istituzioni condividono gli obiettivi indicati dalla Commissione. Sebbene il processo sia durato un po’ più a lungo del previsto, siamo ora alla vigilia di un accordo in seconda lettura con il Consiglio su una proposta molto ragionevole. Abbiamo avvertito l’esigenza di applicare a questa proposta di una terza direttiva sulla patente di guida la nuova procedura di comitatologia. In tal modo, il processo di emendamento degli allegati tecnici diventerà più trasparente. Su questo punto è stato rapidamente raggiunto un accordo durante negoziati informali tra Parlamento, Consiglio e Commissione. Accolgo pertanto con grande favore gli emendamenti del Parlamento su questo specifico punto.</p>
      <p sl="fr">Signor Presidente, mi prenderò la libertà di fare un breve riassunto dei tre obiettivi che vogliamo raggiungere con questa proposta di direttiva concernente la patente di guida, e riprenderò al riguardo gli azzeccati commenti dell’onorevole Grosch.</p>
      <p sl="fr">Il primo obiettivo è quello di contribuire alla lotta contro le falsificazioni. Un modello unico di patente, in forma di tesserino plastificato, andrà gradualmente a sostituire il sistema attuale, che può vantare ben 110 modelli diversi. La validità amministrativa del documento sarà limitata a 10 anni, con una possibile estensione a 15. Rafforzeremo il principio di una sola patente per persona e inseriremo nel tesserino un microchip opzionale. Queste misure mirano a contrastare le falsificazioni, come ha già chiaramente spiegato l’onorevole Grosch.</p>
      <p sl="fr">Il secondo obiettivo è quello di migliorare la sicurezza stradale. Sì, introdurremo una vera patente di guida per gli utenti più vulnerabili dei veicoli a due ruote, cioè i guidatori di motorini. Metteremo in atto un sistema potenziato di accesso graduale per poter guidare motocicli e veicoli pesanti, ridefiniremo le categorie B e B + E per la guida di automobili che trainano rimorchi pesanti e, infine, introdurremo la formazione iniziale e continua obbligatoria per gli esaminatori. Questo è, a mio giudizio, un punto particolarmente importante.</p>
      <p sl="fr">Il terzo obiettivo è quello di facilitare la libertà di circolazione. Ribadiremo pertanto il principio del riconoscimento reciproco delle patenti di guida all’interno dell’Unione europea. Armonizzeremo tanto le norme sulla validità delle patenti di guida quanto la frequenza delle visite mediche per gli autisti di automezzi pesanti.</p>
      <p sl="fr">Concluderò dicendo che la posizione comune, accompagnata dagli emendamenti relativi alla procedura di comitatologia, rappresenta un efficace compromesso. Ho l’impressione che il testo finale sia equilibrato e costituisca un reale miglioramento rispetto alla direttiva attuale. Grazie all’ottimo lavoro dell’onorevole Grosch siamo riusciti a compiere un passo avanti nel raggiungimento del nostro obiettivo comune di dimezzare entro il 2010 il numero dei morti per incidenti stradali nell’Unione europea.</p>
      <p sl="fr">Signor Presidente, onorevoli deputati, se mi è concesso, vorrei associarmi all’auspicio espresso dal vostro relatore onorevole Grosch che gli Stati membri non aspettino fino alla scadenza ultima per introdurre la patente di guida europea, la quale sarà un forte simbolo della nostra cittadinanza europea e della responsabilità assunta da ciascun automobilista quando si siede al volante.</p>
    </intervention>
    <intervention id="3-441" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">a nome del gruppo PPE-DE. – Signor Presidente, signor Vicepresidente della Commissione, onorevoli colleghi, sarò breve. Desidero rivolgere subito uno speciale ringraziamento all’onorevole Grosch per tutto ciò che ha fatto. Dobbiamo però per prima cosa chiarire, ai non addetti ai lavori, ciò che egli è riuscito a realizzare, perché all’opinione pubblica può sembrare che si sia limitato a presentare tre richieste di applicazione della procedura di comitatologia e che per il resto il Consiglio abbia imposto la propria volontà. Invece, l’onorevole Grosch, insieme con i relatori ombra, si è impegnato per settimane e mesi in negoziati per trovare l’intesa su un’accettabile posizione comune del Consiglio. Dobbiamo mettere bene in evidenza questo fatto, perché altrimenti la gente penserà che stiamo semplicemente approvando la posizione comune e nulla più. No, ringraziamo l’onorevole Grosch e i suoi colleghi per aver negoziato per settimane e settimane al fine di indurre il Consiglio a presentare una posizione comune che era stata concordata con noi.</p>
      <p sl="de">Ancora due brevi osservazioni. Sono tra i deputati che erano contrari alla sostituzione obbligatoria e alla validità limitata delle patenti. Successivamente abbiamo però concordato che, nell’interesse della sicurezza stradale e al fine di contrastare il fenomeno della falsificazione delle patenti, per i cittadini fosse accettabile la sostituzione dei documenti di guida dopo 26 anni. Molti di noi, forse, non dovranno farlo – se saremo saggi. Al riguardo, il periodo di 26 anni è probabilmente un buon compromesso che possiamo senz’altro approvare.</p>
      <p sl="de">Signor Presidente, concluderò con questa osservazione: lei ha fatto bene ad auspicare che molti Stati membri applichino tutte queste misure prima della scadenza fissata. La prego di provvedere affinché gli Stati membri mantengano la promessa di realizzare sollecitamente lo scambio di informazioni sulle patenti di guida, perché potremo evitare il cosiddetto turismo delle patenti soltanto se gli Stati membri si scambieranno le informazioni rilevanti e sapranno in tal modo che non devono rilasciare la patente a questo o a quel cittadino perché è tuttora interdetto dalla guida. Accertiamoci, quindi, che gli Stati membri creino rapidamente la rete di informazioni.</p>
    </intervention>
    <intervention id="3-442" speaker_id="4266" name="Ewa HEDKVIST PETERSEN" is_mep="True" mode="spoken" nationality="Sweden" birth_date="15-01-1952" birth_place="Arvidsjaur" p_group="Socialist Group in the European Parliament" m_state="SE">
      <p sl="sv">a nome del gruppo PSE. – Signor Presidente, signor Commissario, finalmente possiamo cominciare il nostro cammino verso la patente comune europea. Purtroppo siamo stati costretti ad accettare una scadenza massima di 26 anni per l’introduzione della patente di guida comune da parte di tutti gli Stati membri. 26 anni sono un periodo eccessivamente lungo. Come gli oratori precedenti, credo anch’io che nella realtà questa procedura si completerà prima della scadenza prevista. Dobbiamo ora sollecitare gli Stati membri a prendere la questione sul serio e a impegnarsi per introdurre la patente di guida comune in tempi più rapidi, una patente che peraltro dovrà essere sostituita a intervalli regolari. Dobbiamo sollecitare anche la Commissione affinché aiuti gli Stati membri in tale compito, come ha già osservato l’onorevole Jarzembowski.</p>
      <p sl="sv">Si tratta di una questione molto importante per gli europei perché riguarda tantissime persone. La maggioranza dei cittadini europei è in possesso di una patente di guida. Se c’è una cosa che sappiamo per certo è che gli europei vogliono poter guidare più facilmente nel loro come negli altri paesi, e vogliono poter usare la propria patente senza intralci amministrativi. Ma gli europei vogliono anche che gli automobilisti abbiano una preparazione adeguata. Inoltre, dev’essere possibile punire chiunque violi la legge o le regole, anche se originario di un altro paese.</p>
      <p sl="sv">La nuova patente di guida comune soddisferà, un po’ alla volta, tutte queste esigenze. E’ evidente che ciò deve avvenire entro un periodo di tempo inferiore a 26 anni. Come già osservato, questa misura aumenterà la sicurezza stradale ma, allo stesso tempo, contrasterà anche il dumping sociale, cosicché chi intende approfittare del fatto che circolano patenti false non potrà in futuro trarne vantaggi economici.</p>
      <p sl="sv">Concludo ringraziando tutti i colleghi con cui ho cooperato per l’ottima collaborazione di cui hanno dato prova. Abbiamo lavorato su questo tema per molto tempo e non sono pochi quelli che hanno partecipato attivamente alla discussione. Voglio infine aggiungere che giudico positivamente il principio dell’accesso graduale alle motociclette; penso che in questo modo contribuiremo alla sicurezza stradale.</p>
    </intervention>
    <intervention id="3-443" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Signor Presidente, onorevoli colleghi, la raccomandazione nella direttiva della Commissione europea concernente la nuova versione delle patenti di guida, che sostituisce la direttiva del 1991, risolve una serie di questioni importanti; in particolare, riduce le possibilità di contraffazione, garantisce il diritto alla libertà di circolazione dei cittadini e migliora la sicurezza stradale.</p>
      <p sl="lt">Vorrei sottolineare l’importanza di una simile patente per la libertà di circolazione dei cittadini. Nell’Unione europea ci sono oltre 100 diversi tipi di patenti di guida con differenti periodi di validità e differenti scadenze per le visite mediche degli autisti professionisti.</p>
      <p sl="lt">La libertà di circolazione dei singoli cittadini crea occasioni di abuso delle patenti di guida, nel senso che, dopo esser stato privato nel suo paese del permesso di guidare per aver commesso infrazioni, un cittadino dell’Unione può procurarsi un’altra patente in un altro paese. Simili comportamenti da parte di automobilisti privi di scrupoli costituiscono un pericolo per la sicurezza stradale in tutta Europa. E’ dunque essenziale dare attuazione al principio dell’uniformità delle patenti di guida.</p>
      <p sl="lt">Per quanto riguarda il periodo di applicazione del regolamento, la durata prevista è eccessivamente lunga. La validità della patente di guida può essere estesa fino a 15 anni e modificata – circa 20 anni dall’entrata in vigore della direttiva.</p>
      <p sl="lt">Invero, periodi così lunghi penalizzano e rinviano nel tempo il raggiungimento degli obiettivi stabiliti dalla Commissione nella sua raccomandazione sulla riduzione delle possibilità di frodi e sul miglioramento della sicurezza stradale.</p>
    </intervention>
    <intervention id="3-444" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, onorevoli colleghi, inizierò porgendo al relatore i miei sinceri ringraziamenti. Credo che, insieme con l’onorevole Jarzembowski, egli abbia dedicato la maggior parte del suo tempo a trovare una posizione comune. E’ stato un compito molto difficile, però egli è riuscito a portarlo a compimento, meritandosi così le nostre congratulazioni.</p>
      <p sl="de">Dopo una discussione cominciata oltre dieci anni fa, all’inizio degli anni ’90, la patente unica europea in formato carta di credito diventerà finalmente realtà e sostituirà le 110 diverse patenti attualmente in circolazione. Dovrà essere rinnovata e munita di una nuova fotografia aggiornata ogni 10 o 15 anni. Anche se non sarà richiesta una visita medica – che peraltro viene effettuata da anni in Italia –, la patente di guida europea contribuirà nondimeno a una maggiore sicurezza stradale perché eviterà anche il cosiddetto turismo delle patenti di guida. Allo stato attuale delle cose, chiunque abbia superato i limiti di velocità o sia stato pizzicato con un tasso troppo elevato di alcool nel sangue e si è visto ritirare la patente può procurarsene una nuova all’estero. Questa pratica rappresenta un grave rischio per la sicurezza stradale. Spesso i contravventori si recano in Polonia o nella Repubblica ceca, aggirando così non solo il periodo di sospensione della patente ma anche le visite mediche e psicologiche di cui hanno urgente necessità.</p>
      <p sl="de">Con la patente di guida europea tutto questo non sarà più possibile. Non ci sarà più motivo per organizzare i “pacchetti tutto compreso” che in passato hanno permesso a persone colpevoli di aver guidato in stato di ebbrezza o sotto l’influsso di droghe, o ancora colpevoli di eccesso di velocità, di procurarsi una nuova patente all’estero. In questo modo, i pirati della strada si sono sottratti, al prezzo di 1 000 euro, non solo a noiosi periodi di attesa ma anche a costose visite mediche e psicologiche. Vista l’alta percentuale di incidenti causati dall’eccessiva velocità e dall’ubriachezza, il nuovo sistema contribuisce in misura importante alla sicurezza stradale. Controlli casuali hanno dimostrato che il 75 per cento degli automobilisti tedeschi in possesso di una patente straniera si erano visti ritirare la patente precedente per problemi connessi con l’uso di alcool o droghe. Questa pratica irregolare diventerà ora impossibile con la patente europea grazie allo scambio completo dei dati.</p>
      <p sl="de">Mi spiace dover dire che il mio paese, la Germania, ha frenato la conclusione di questo dossier e che, dopo i 15 anni che sono stati necessari per prendere una decisione, ha spinto per l’introduzione di un ulteriore periodo transitorio di 26 anni prima che scatti l’obbligo di sostituire le vecchie patenti. Questo non è soltanto un atto di ingiustizia sociale a spese delle future generazioni – con le nuove scadenze, i detentori delle nuove patenti europee saranno già in possesso della seconda patente di guida prima che le vecchie patenti debbano essere sostituite per la prima volta –, ma è anche, con il rinvio dello scambio dei dati, un ulteriore segnale della tolleranza con cui si guarda alla criminalità organizzata.</p>
      <p sl="de">Nell’interesse della sicurezza stradale e specialmente a causa dei tempi lunghi di questa decisione, il Parlamento e il Consiglio non avrebbero dovuto consentire un periodo di transizione; avrebbero dovuto invece fissare regole uniformi per la validità delle vecchie e delle nuove patenti. Gli Stati membri hanno la facoltà di anticipare le scadenze previste; vi invito pertanto a farlo e a tradurre in realtà la patente di guida europea entro dieci anni.</p>
    </intervention>
    <intervention id="3-445" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL. – Signor Presidente, due gravi problemi concernenti le patenti di guida sono stati motivo di disagio per i cittadini. Il primo è il turismo delle patenti di guida, grazie al quale è possibile procurarsi una patente di guida senza possederne in realtà i requisiti; il secondo è la pericolosa situazione in cui vengono a trovarsi i guidatori di motocicli nel mezzo dell’intenso traffico automobilistico. Potremmo risolvere a livello nazionale il secondo problema, ma non il primo.</p>
      <p sl="nl">Da moltissimo tempo, è pratica comune prendere lezioni di guida durante le vacanze e ottenere poi nel Medio Oriente o ai Caraibi una patente che non soddisfa i requisiti prescritti nel proprio paese.</p>
      <p sl="nl">Ancora più allarmante è il caso di chi, dopo essere stato privato della patente a causa di una grave violazione del codice stradale o di guida spericolata, ha l’opportunità di superare un altro esame di guida in un altro Stato membro dell’Unione europea. Il riconoscimento reciproco delle patenti di guida nazionali consente a costoro, pur avendo subito il ritiro della patente, di riottenere il diritto di guidare un’automobile nel loro paese. Queste persone abusano dei confini nazionali e rappresentano una grave minaccia per la sicurezza stradale.</p>
      <p sl="nl">Uno dei compiti precipui dell’Unione è quello di contrastare le infrazioni transfrontaliere e i difetti di comunicazione, e la situazione attuale delle patenti di guida rientra in tale casistica. Dev’essere nostro impegno prioritario dire chiaramente che gli Stati membri di residenza non devono in alcun modo essere ostacolati nella lotta contro questi pericolosi abusi. Il testo di cui stiamo discutendo, frutto della seconda lettura, cerca i metodi più adatti per affrontare quest’insieme di problemi.</p>
      <p sl="nl">Più controverso è il modo in cui il testo affronta il tema degli incidenti che coinvolgono, come vittime o come causa di incidente per altre persone, i guidatori di motorini e motociclette, che spesso sono giovani. Capita qualche volta che i motociclisti novizi vogliano dar prova delle proprie capacità di guida compiendo acrobazie estremamente pericolose. Facciamo bene a cercare di proteggere da se stessi coloro che potrebbero provocare incidenti, e anche di proteggere gli altri utenti della strada dal comportamento sconsiderato di pochi.</p>
      <p sl="nl">C’è poi un altro aspetto da considerare al riguardo: i guidatori di motorini e motociclette hanno ragione di credere che gli automobilisti siano i padroni della strada, e questo è il motivo per cui i secondi vorrebbero bandirne i primi. I motociclisti considerano una discriminazione il fatto di dover rispettare obblighi più severi degli automobilisti e, in pratica, di dover attendere un’età minima più elevata per guidare legalmente sulle strade pubbliche. Devono infatti avere compiuto 24 anni per poter guidare le motociclette più pesanti, senza passaggi intermedi. Ciò crea un contrasto di interessi tra giovani e vecchi come pure tra i guidatori di veicoli blindati a quattro ruote e i guidatori dei vulnerabili veicoli a due ruote.</p>
      <p sl="nl">D’istinto, il mio gruppo prenderebbe le parti dei guidatori delle due ruote, che sono il gruppo più debole, ma in alcuni paesi l’aggressività manifestata dagli automobilisti può causare un inutile aumento delle vittime appartenenti a quel gruppo. Forse, una questione delicata come questa dovrebbe essere affrontata singolarmente a livello di Stati membri; tuttavia, la crescita del traffico stradale transfrontaliero renderebbe probabilmente impossibile l’applicazione di norme diverse.</p>
      <p sl="nl">Tre anni di discussioni sulla proposta di armonizzazione delle patenti di guida, finora regolamentate a livello nazionale, hanno portato alla definizione del più ampio denominatore comune delle richieste avanzate dai singoli Stati membri e da vari gruppi di pressione, un denominatore comune che di gran lunga non soddisfa tutte le parti interessate, tra cui le organizzazioni dei motociclisti. E’ probabile che le esperienze concrete che faremo con questa direttiva e i problemi che ne potranno derivare renderanno necessarie alcune correzioni.</p>
      <p sl="nl">Nonostante tale stato di cose, il mio gruppo preferisce che questa proposta sia applicata provvisoriamente così com’è, piuttosto che si perpetui la situazione attuale. L’alternativa sostenuta dall’onorevole Bradbourn può funzionare bene nello splendido isolamento del Regno Unito, non negli Stati membri con confini nazionali che attraversano zone densamente popolate.</p>
    </intervention>
    <intervention id="3-446" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM. – Signor Presidente, all’inizio di quest’anno nel mio comune si è verificato un terribile incidente automobilistico, costato la vita a quattro giovani cittadini dell’Europa orientale. Si erano avventurati al buio su una di quelle spaventose strade irlandesi di campagna e non erano abituati alle differenti modalità di guida dell’Irlanda. Purtroppo non è un caso isolato: un mio vicino irlandese è morto in circostanze simili mentre si trovava in Spagna per lavoro.</p>
      <p sl="en">Gli europei sono in movimento: io vengo nel tuo paese, tu vieni nel mio. E’ una cosa bellissima, però, in materia di sicurezza nella guida, è un dato di fatto che alcuni sono abituati a guidare sulla sinistra e altri sulla destra, che gli automobilisti non solo sono abituati a differenti velocità consentite, a differenti condizioni meteorologiche e stradali, ma anche – e questo è il punto cruciale – sono preparati, esaminati e autorizzati alla guida con differenti livelli di competenza. Il permesso di guida provvisorio, rilasciato in un paese a chi sta imparando a guidare, può corrispondere a una vera e propria patente in un altro.</p>
      <p sl="en">Dato che siamo liberi di circolare in tutta Europa, va a finire che guidiamo l’uno sulle strade dell’altro, e il problema è che, quando le differenze sono causa di morte, non possono più essere tollerate.</p>
      <p sl="en">Condivido molti punti della relazione. Il principio di accesso graduale per i veicoli a due ruote contribuirebbe senz’altro a una maggiore sicurezza. Inoltre, è chiaramente poco pratico avere 110 diversi tipi di patente di guida, che possono essere esibiti ma non compresi; quindi, l’idea di un formato e di un codice unico per categoria è ragionevole.</p>
      <p sl="en">Tuttavia, i codici della strada, le strade, le condizioni meteorologiche, eccetera sono così diversi che non si può rinunciare a un test e a una patente di guida nazionali. In ogni caso, dovrebbe essere disponibile anche una patente di guida europea, come la vecchia patente internazionale, per coloro che guidano in altri paesi dell’Unione per un periodo più lungo di una semplice vacanza.</p>
      <p sl="en">Infine, anche se non se ne parla nella relazione, vorrei dire che, se vogliamo infine avere una patente di guida europea, dovremmo prendere in considerazione un sistema diverso da quello del “test unico per tutta la vita” che è in uso in Europa. Con tale sistema, il livello di competenza richiesto può essere molto elevato, cosicché per i giovani diventa molto difficile e molto costoso superarlo, mentre nessuno va poi a controllare le capacità di guida a vent’anni di distanza dal conseguimento della patente. Consiglio pertanto di adottare il modello americano a test ripetuti, consistente in un esame scritto da sostenere ogni quattro anni e un esame pratico ogni otto anni, per dimostrare di aver mantenuto le capacità di guida. Questo tipo di test garantisce un alto livello di sicurezza; probabilmente il livello delle competenze tecniche e d’altro genere non sarebbe altrettanto elevato, però la gente continua a guidare …</p>
      <a text="(Il Presidente interrompe l’oratore)"/>
    </intervention>
    <intervention id="3-447" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, stasera dobbiamo veramente congratularci con noi stessi. Se abbiamo un testo legislativo che sta effettivamente a cuore al cittadino medio europeo, ne discutiamo quasi di nascosto durante la seduta notturna, cosicché nessuno possa vedere o udire l’azione concreta con cui cerchiamo di risolvere i problemi europei con la legislazione comunitaria.</p>
      <p sl="de">Molto si potrebbe dire del valore aggiunto europeo che deriverebbe dall’introduzione della patente unica europea. Dobbiamo ringraziare l’onorevole Grosch per aver messo ordine in questo guazzabuglio. Egli ha già citato alcuni punti. Con la proposta in esame, semplifichiamo la situazione attuale trasformando le odierne 110 diverse patenti nazionali in un’unica patente europea – ma con i nuovi Stati membri ora ce ne sono ben più di 110 – e aumentiamo la sicurezza. Si è già parlato dell’accesso graduale, e andrebbero ricordati anche molti altri aspetti.</p>
      <p sl="de">Stiamo cercando di prevenire il turismo delle patenti di guida; non posso che condividere questo obiettivo e appoggiare coloro che hanno invitato la Commissione a costringere gli Stati membri ad adempiere i loro impegni quanto prima possibile. Abbiamo inoltre garantito che gli automobilisti più anziani non saranno discriminati da esami medici continui. Certo, questi automobilisti possono effettivamente essere pericolosi in determinate condizioni di guida, però i pericoli reali sulle strade sono spesso da ascrivere ai guidatori più giovani.</p>
      <p sl="de">Sono lieto che, come ha ricordato anche l’onorevole Grosch, la Presidenza del Consiglio austriaca abbia contribuito al successo di oggi. Non deve sorprendere che quel governo sia stato poi mandato a casa dai suoi elettori.</p>
    </intervention>
    <intervention id="3-448" speaker_id="1866" name="Willi PIECYK" is_mep="True" mode="spoken" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">Signor Presidente, onorevoli colleghi, con il voto di domani daremo finalmente il via alla patente di guida europea. C’è voluto molto tempo e quello che abbiamo è un compromesso, però sono stati compiuti progressi reali e significativi. Il più importante è forse il fatto che le nuove norme metteranno fine all’inaccettabile turismo delle patenti di guida. Oggi, infatti, se a un guidatore, per esempio, viene ritirata la patente in Germania per aver guidato in stato di ebbrezza, egli può procurarsene una nuova senza difficoltà e a un prezzo ragionevole, in un paese confinante, per riprendere poi a guidare sulle strade d’Europa in modo del tutto legale. Questo scandalo cesserà. Il trucco ha funzionato un’ultima volta; d’ora in avanti non potrà più essere ripetuto – ed è giusto che sia così.</p>
      <p sl="de">La libertà di circolazione degli automobilisti in Europa è un bel vantaggio; però l’esistenza di oltre 110 diverse patenti di guida rende i controlli estremamente problematici. Quello che in Germania viene chiamato lo “straccio grigio”, ovvero la patente rilasciata negli anni ’50 o ’60, con una bella fotografia che ci riprende in età giovanile, finita in lavatrice almeno quattro volte, è sicuramente un caro, vecchio oggetto che suscita nostalgia, però non è più utilizzabile come documento di identificazione nei controlli di polizia. Personalmente – e molti onorevoli colleghi saranno sicuramente d’accordo con me – ritengo che il periodo di 26 anni che è stato negoziato per la sostituzione delle patenti sia oltremodo eccessivo; ci penserà la biologia a risolvere il problema, prima ancora che le norme. E’ stato precisato che gli Stati membri possono adempiere i loro doveri entro una scadenza più breve; staremo a vedere.</p>
      <p sl="de">Tutti i dati statistici sugli incidenti rivelano chiaramente che la maggior parte delle morti sulla strada riguardano giovani motociclisti di sesso maschile di età compresa tra 18 e 25 anni. L’accesso graduale alla patente per motociclette è quindi una disposizione sensata, che salverà vite umane e migliorerà la sicurezza stradale.</p>
      <p sl="de">A nome del mio gruppo ringrazio sinceramente il nostro relatore onorevole Grosch, che ha negoziato bene, cosicché nella votazione di domani non ci saranno periodi transitori, né esenzioni o restrizioni: la appoggeremo, onorevole Grosch, in modo convinto e unanime e insieme porteremo questo dossier a buon fine. Grazie per il lavoro che ha compiuto!</p>
    </intervention>
    <intervention id="3-449" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Signor Presidente, ieri il Presidente, di fronte a una direttiva su un ambiente privo di supporti cartacei, ha mormorato “Continuate a sognare”. L’Unione europea è nascosta dietro una montagna di carta o, in altri termini, è sommersa da un’enorme valanga di carta. Un eccesso di regolamentazione costringe le imprese a chiudere i battenti e la valanga di carta che è l’Unione europea sta soffocando lo spirito imprenditoriale e qualsiasi afflato innovativo. Ci è stato detto che il mercato interno è stato creato per favorire il commercio, non per avere nuove regolamentazioni su come guidare un motorino. O avete forse paura di un’invasione di motorini britannici, che potrebbero sbarcare sulla spiaggia di Dunkerque? Continuate a sognare!</p>
      <p sl="en">Alcuni paesi dell’UE trattano i documenti comunitari come se fossero carta straccia, prodotta da tigri di carta con denti di carta; però continuano a occupare le loro poltrone nelle varie commissioni, come tanti accondiscendenti cani di carta che producono altri folli documenti, altre montagne di carta per tutti noi e riempiono moduli di carta per farsi rimborsare le spese, invece di applicare norme semplici e comprensibili sull’uso dei caschi protettivi. Ormai non ci vorrà molto prima che un pezzo di carta imponga ai britannici di adottare d’ora in avanti la guida a destra!</p>
      <p sl="en">La British Motorcyclists Federation , che giudica queste proposte inadeguate e mal concepite, fa notare che con la relazione di cui ci occupiamo oggi l’Unione europea ha ignorato il suo stesso documento di ricerca. La BMF ha citato l’accurato studio sugli incidenti di motocicli dal quale risulta che la maggior parte di tali incidenti sono la conseguenza di scontri a bassa velocità in strade urbane, spesso causati da errori degli automobilisti. Lo studio è stato finanziato dai contribuenti europei con 2,5 milioni di euro e questa direttiva si trasformerà ora in uno spreco di carta dal costo di 2,5 milioni di euro.</p>
      <p sl="en">Secondo la BMF, gli elementi della direttiva che riguardano i motocicli sono diametralmente opposti alla strategia del governo del Regno Unito in materia di motocicli, non promuovono affatto una maggiore sicurezza sulle strade e saranno scarsamente rispettati, con possibili effetti negativi sulla sicurezza. Il responsabile della BMF per le relazioni con il governo Trevor Magnus ha detto che è tipico dell’Unione, con la sua mancanza di democrazia, essere sprezzante nei confronti dei cittadini.</p>
      <p sl="en">Concludo dicendo che l’intera proposta dovrebbe finire nel cestino della carta straccia ed essere riciclata, però, per favore, non in un’altra valanga di carta.</p>
    </intervention>
    <intervention id="3-450" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, ci stiamo avvicinando alla fine del nostro lavoro su questa importante relazione, e questo mi sembra molto positivo. Ogni passo che compiamo verso il miglioramento della sicurezza sulle strade è in effetti un passo che vale la pena di compiere e che non può non comprendere anche l’introduzione di una procedura di registrazione internazionale di tutte le patenti revocate o sospese.</p>
      <p sl="pl">Lo scopo è in tutta evidenza quello di eliminare il turismo delle patenti di guida; di ciò, tuttavia, sono responsabili in prima istanza gli Stati membri. Spetta a loro il compito di migliorare, prima di tutto, il sistema di registrazione delle persone le cui patenti sono state temporaneamente sospese o definitivamente revocate. Mi auguro che questa direttiva costringerà gli Stati membri, come prima cosa, a mettere a posto le procedure amministrative. Questo è naturalmente motivo di soddisfazione, però nelle attuali circostanze riesce difficile non deplorare il fatto che la patente unica europea entrerà in vigore appena tra 25 anni. Non è paradossale che una normativa incredibilmente complicata come quella di REACH o la direttiva sui servizi diventino vincolanti con effetto quasi immediato, mentre un testo incredibilmente semplice come la direttiva sulla patente di guida sarà a pieno regime non prima del 2033? Fino ad allora potrebbero intervenire mutamenti tali da rendere del tutto superfluo un documento come la patente di guida, che potrebbe venir sostituita da altri meccanismi, per esempio di tipo elettronico. Nel frattempo potremmo addirittura introdurre la cittadinanza europea, pur essendo ancora privi di una patente di guida europea.</p>
      <p sl="pl">Posso comprendere che alcuni Stati membri vogliano mantenere le loro tradizioni, però tale volontà, quanto meno a mio parere, non ha nulla a che fare con le tradizioni; direi che è più un’ossessione che una tradizione.</p>
    </intervention>
    <intervention id="3-451" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, il mio assistente ha scoperto recentemente l’esistenza di un sito web che proclama molto apertamente di essere in grado, dietro compenso, di procurare in un altro paese una patente di guida a coloro cui è stata ritirata. Ciò è chiaramente inaccettabile nella società attuale, così com’è del tutto inaccettabile che chi commette gravi infrazioni in un paese possa evitare di essere penalizzato in un altro. La proposta in esame metterà gradualmente fine a tale situazione; temo però che ci vorrà molto tempo e spero pertanto che sarà possibile accelerare questo processo.</p>
      <p sl="en">La proposta dà un contributo di semplicità e trasparenza e riduce la burocrazia; rilevo che l’onorevole Nattrass non si è preso la briga di restare qui ad ascoltare questa osservazione. Si tratta, in effetti, di un elemento decisivo ai fini di una migliore regolamentazione. La proposta originaria era molto più burocratica e il Parlamento ha fatto benissimo a semplificarla. La proposta migliorerà la sicurezza sulle strade e contrasterà le frodi.</p>
      <p sl="en">Sono particolarmente soddisfatto di un punto che nessuno ha ancora citato: l’importanza che la relazione attribuisce alle competenze degli esaminatori di guida. Dobbiamo elevare il livello generale della formazione fornita dalle scuole guida in tutta l’Unione europea.</p>
      <p sl="en">Non sono invece soddisfatto delle proposte per i motocicli: sono inutilmente complicate e non sottolineano a sufficienza l’importanza di una corretta preparazione già nelle primissime fasi, né prevedono come requisito l’obbligatorietà di un test . Riconosco che per questi aspetti non c’è un vero interesse, né da parte del Parlamento né da parte del Consiglio, e quindi devo darmi per vinto. Nonostante gli episodi terrificanti narrati da alcuni colleghi, questa proposta si discosta ben poco dalla tradizione e dalla pratica consolidate nel Regno Unito.</p>
    </intervention>
    <intervention id="3-452" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Signor Presidente, desidero anzi tutto far presente all’Assemblea che durante tutta la procedura legislativa che ha portato a questa direttiva mi sono espresso a favore di un formato comune – e sottolineo “formato” – per le patenti di guida nell’intera Europa, che favorirebbe un più semplice riconoscimento del documento da parte della polizia e dei responsabili dell’ordine pubblico in tutti gli Stati membri e ridurrebbe le possibilità di falsificazione, cui si è già accennato.</p>
      <p sl="en">Tutto questo, però, può essere realizzato senza dover ricorrere alla burocrazia prevista dalle proposte in esame, e a mio parere è fondamentale, nell’ottica del principio di sussidiarietà e di proporzionalità, che gli Stati membri mantengano la facoltà di stabilire le modalità di ottenimento e conservazione della patente di guida da parte dei rispettivi cittadini. Per esempio, le misure qui proposte invertirebbero l’onere della prova, imponendo ai cittadini di dimostrare di essere in grado di guidare in modo sicuro, invece di imporre allo Stato di dimostrare il contrario, come succede adesso. Rinnovi regolari, anche i cosiddetti rinnovi amministrativi delle patenti, non farebbero altro che aumentare i costi a carico degli automobilisti, senza tuttavia migliorare minimamente la sicurezza stradale.</p>
      <p sl="en">Citerò un solo esempio, che riguarda i motocicli. Le misure proposte sono mal concepite, eccessivamente prescrittive e non miglioreranno la sicurezza sulle strade, limitandosi a complicare ai motociclisti il passaggio a moto di potenza superiore. Questa non è una misura mirata alla sicurezza stradale, è soltanto un cinico tentativo di rendere la vita più difficile a coloro che utilizzano questi mezzi di trasporto.</p>
      <p sl="en">Purtroppo il tempo a mia disposizione non mi consente di entrare nei dettagli di tutti i punti della direttiva ai quali sono contrario; tuttavia, posso riassumere la mia posizione dicendo che queste proposte non contengono un valore aggiunto. Sono eccessivamente prescrittive, eccessivamente burocratiche e inutili. Chiedo vivamente ai colleghi di appoggiare i miei emendamenti volti a respingere la posizione comune nel suo insieme.</p>
    </intervention>
    <intervention id="3-453" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signor Presidente, a differenza dell’oratore che mi ha preceduto, vorrei sottolineare che questo documento sulla patente di guida unica europea è forse il primo sull’identità europea. Si tratta di un testo importante che mi consentirà, come europeo, di sentirmi sicuro. Desidero manifestare la mia ammirazione per l’onorevole Grosch, che è riuscito a mettere insieme tre gruppi: i pragmatici, i tradizionalisti e gli ultra-tradizionalisti. Questo è stato il motivo del ritardo. Personalmente sarei più favorevole a introdurre le nuove patenti entro un periodo di tempo minore, ma quella raggiunta è una soluzione di compromesso. Rispettiamola.</p>
      <p sl="pl">Un aspetto importante che desidero sottolineare è il fatto che con la direttiva abbiamo armonizzato meglio le modalità di rilascio delle patenti, i metodi di formazione e quelli di esame. E’ probabile che anche questo fatto porti a eliminare le differenze di comportamento sulla strada. Ci saranno più movimenti tra gli Stati membri. Un aspetto importante della direttiva è che contribuisce ad aumentare la sicurezza stradale. Un altro fattore rilevante è la creazione di una banca dati. Non c’è nulla di male nell’ottenere una patente all’estero; quello che non va bene, invece, è procurarsi una patente nuova dopo aver violato la legge ed essere stati privati della patente nel proprio paese.</p>
      <p sl="pl">Nel complesso voterò con piacere a favore di questa proposta.</p>
    </intervention>
    <intervention id="3-454" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Siamo fiduciosi che nella votazione di domani verrà confermato lo scadenzario previsto dall’iter legislativo relativo all’adozione di una patente di guida europea. Desidero anzi tutto complimentarmi con l’onorevole Grosch per la sua eccellente relazione. Gli è stato affidato il compito di gestire questo lungo processo, caratterizzato da un dialogo positivo e da un’azione efficace grazie ai quali è stato possibile trovare una soluzione di compromesso; quest’ultima, riflettendo le aspettative dei singoli Stati membri e delle Istituzioni della Comunità, è riuscita a garantire la coerenza in una materia che, come ha giustamente ricordato il relatore, riguarda circa due terzi della popolazione adulta europea.</p>
      <p sl="pt">Il mio timore principale era che una buona idea potesse essere ostacolata da un eccesso di regolamentazione, finendo così per non andare a beneficio della sicurezza stradale. Invero, il consenso raggiunto, fondato sugli assi principali della direttiva, ci consente di guardare al futuro con ottimismo.</p>
      <p sl="pt">Nel complesso, si può affermare che il testo ha raggiunto gli obiettivi prefissati rispettando il principio di sussidiarietà e le pratiche legittimamente stabilite dagli Stati membri.</p>
      <p sl="pt">Si tratta di un passo positivo che metterà a disposizione dei cittadini norme più chiare, standardizzate e proficue per la mobilità e la sicurezza stradale. Queste norme, inoltre, preverranno l’uso fraudolento di patenti false e porteranno a misure più efficaci contro i contravventori. La nuova direttiva raggiungerà coloro ai quali è destinata grazie a quello che, mi auguro, sarà un messaggio semplice e di facile comprensione, un messaggio al quale è auspicabile che i cittadini si attengano senza troppe difficoltà. Dovrebbe essere chiaro che il nostro obiettivo è semplificare la vita dei cittadini e degli addetti ai lavori, promuovendo un trasporto stradale più sicuro.</p>
      <p sl="pt">Per concludere, vorrei fare un commento sulla controversa questione dell’accesso scaglionato e graduale per la guida di motociclette, e dell’imposizione di un’età minima di 24 anni, a chi sia privo di esperienza, per la guida di moto di grossa cilindrata. Parlando da motociclista – sì, sono un vecchio motociclista – riconosco che l’età non è l’unico indicatore di maturità di una persona né di comportamento responsabile sulla strada; tuttavia, insieme con l’esperienza è l’indicatore migliore su cui la legge possa fare affidamento. Il punto è che ci sono sul mercato motociclette capaci di raggiungere velocità vicine a quelle della Formula uno. Veicoli del genere non devono finire in mano a ragazzi di appena 18 anni. Personalmente, non permetterei mai a mio figlio di guidarne uno a quell’età. Appoggio pertanto la soluzione individuata, mirante a tutelare i motociclisti più vulnerabili, che sono anche i più giovani membri della nostra società.</p>
    </intervention>
    <intervention id="3-455" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, credo che dobbiamo essere grati al relatore, onorevole Grosch, in particolare per questo regalo di Natale che l’Unione europea fa a 300 milioni di cittadini europei. E’ vero che, nel suo ruolo di Babbo Natale anticipato, egli è stato affiancato dal Commissario Barrot e dai suoi servizi, come pure dai relatori ombra, con i quali ha compiuto un ottimo lavoro.</p>
      <p sl="es">Grazie, onorevole Grosch. Grazie per aver aggiunto agli aspetti importanti della sicurezza stradale elementi altrettanto importanti quali la lotta contro le frodi e il turismo delle patenti di guida, migliorando i controlli grazie a una banca dati on-line .</p>
      <p sl="es">Per un paese turistico come il mio, simili misure erano essenziali e urgenti, ora più che mai visto che, con l’introduzione della patente a punti, sta nascendo una forma di turismo assolutamente condannabile che consiste nel rilascio di patenti all’estero o via Internet , come testé ricordato dall’onorevole Titley.</p>
      <p sl="es">Per i motocicli è stata introdotta una saggia procedura educativa di accesso graduale, che aiuterà i nostri giovani a crescere, anche se alcuni di loro pensano di poter correre più velocemente.</p>
      <p sl="es">Le disposizioni per i rimorchi e i caravan migliorano i controlli senza aumentare gli oneri.</p>
      <p sl="es">Sono grata anche perché questo strumento apporta grande visibilità e incrementa la libera circolazione delle persone. Esso inoltre si rivelerà molto utile anche per gli autisti professionisti.</p>
      <p sl="es">E’ vero che le scadenze previste sembrano lontanissime; personalmente condivido però l’ottimismo del relatore sul fatto che, nella pratica, la sostituzione delle patenti potrà avvenire entro tempi più rapidi. Quasi sempre i cittadini sono più avanti dei loro legislatori.</p>
      <p sl="es">Infine, e nonostante il relatore ci ricordi che il rinnovo periodico e obbligatorio delle patenti non richiede obbligatoriamente esami attitudinali, medici o oculistici per gli automobilisti, credo che questa sia un’ottima base per creare in futuro un reale consenso su questo nuovo elemento.</p>
      <p sl="es">Sono ottimista anche a tale proposito e mi permetto quindi di incoraggiare l’onorevole Grosch a lavorare per tradurre tale nuovo elemento in un successo.</p>
    </intervention>
    <intervention id="3-456" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="en">Signor Presidente, desidero anzi tutto congratularmi con l’onorevole Grosch per il buon risultato ottenuto. Nelle trattative con il Consiglio, è riuscito a inserire nel compromesso finale molti punti della posizione del Parlamento. Quindi, in aggiunta all’euro, la nostra valuta comune, avremo ora anche una patente di guida comune, che metterà una buona volta fine al cosiddetto turismo delle patenti: se vi verrà ritirata la patente in un paese, non potrete più procurarvene una nuova da un’altra parte. E’ inoltre molto positivo il fatto che con queste misure potremo limitare le frodi, perché siamo riusciti a ottenere dagli Stati membri un periodo di validità limitato. Mi dispiace per l’onorevole Jarzembowski e per gli altri colleghi tedeschi, però si tratta di un fatto positivo per la sicurezza stradale in Europa.</p>
      <p sl="en">Un compromesso significa sempre che un po’ si vince e un po’ si perde. Sarebbe stato più giusto nei confronti dei motociclisti consentire loro di guidare moto di grossa cilindrata al compimento dei 21 anni, invece che dei 24. A soli 18 anni si possono guidare un SUV enorme o una Ferrari , mentre, secondo questa proposta, se ne devono attendere altri sei per poter guidare moto di grossa cilindrata. Non c’è proporzione. Se il Commissario vuole veramente fare qualcosa per la sicurezza dei motociclisti, dovrebbe potenziare la ricerca in questo campo e poi adottare misure fondate sui risultati della ricerca. Diventerà così chiaro che, accanto a una buona formazione nel campo della guida, per aumentare la sicurezza dei motociclisti occorre anche potenziare le infrastrutture – per esempio, costruendo migliori barriere di protezione.</p>
      <p sl="en">Infine, accolgo con piacere l’introduzione di ulteriori possibilità per gli automobilisti con patente di categoria B per il traino di rimorchi pesanti. Sono pertanto assolutamente favorevole a questa nuova direttiva sulla patente di guida europea.</p>
    </intervention>
    <intervention id="3-457" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, in primo luogo voglio ringraziare l’onorevole Grosch e tutti gli altri colleghi che hanno lavorato a questo importante testo legislativo europeo. Approvo quasi tutto ciò che può migliorare la sicurezza delle nostre strade. Vengo da uno Stato membro, l’Irlanda, che registra uno dei più alti tassi di mortalità per incidenti – dato che preoccupa non poco tutti i nostri cittadini.</p>
      <p sl="en">Ciò dipende in parte dalla preparazione inadeguata degli automobilisti irlandesi, e in parte dal fatto che sulle strade circolano molti guidatori privi di patente. Su 2,5 milioni di automobilisti irlandesi, 410 000 non hanno la patente di guida e sono in possesso soltanto di un permesso provvisorio, e all’incirca 30 000 di essi sono già arrivati al quinto permesso provvisorio. E’ evidente che rappresentano un pericolo per gli altri utenti della strada. Mi rivolgo quindi a coloro che nutrono riserve su questa direttiva affinché la appoggino e appoggino così la tutela della vita umana sulle nostre strade.</p>
    </intervention>
    <intervention id="3-458" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, onorevoli colleghi, mi associo al plauso per il raggiungimento dell’accordo politico e interistituzionale su una questione così importante per la sicurezza stradale e la certezza del diritto in Europa, per la libertà di circolazione, la trasparenza e il funzionamento del mercato unico. Credo che la nostra procedura di standardizzazione rappresenti un importante successo.</p>
      <p sl="el">I circa 110 modelli di patenti di guida sono il prodotto di tradizioni e pratiche diverse delle pubbliche amministrazioni dei nostri paesi, e per noi riuscire a coniugare una reale armonizzazione a livello europeo con il rispetto del principio di sussidiarietà è una sfida e un impegno costante. Penso quindi che il risultato che abbiamo raggiunto e ci permetterà di avere una patente di guida unica, in formato carta di credito, unitamente all’obbligo di sostituire le vecchie patenti entro un periodo di tempo adeguato, sia molto importante e consentirà alle pubbliche autorità di apportare le necessarie modifiche finanziarie e burocratiche.</p>
      <p sl="el">Questo compito si integra poi con la necessità, che costituisce un valore aggiunto, di uniformare i modelli di formazione e controllo degli istruttori; ovviamente, acquisirà ulteriore valore aggiunto se sarà integrato dalla disponibilità di infrastrutture adeguate, munite di segnali stradali e di ogni altro dispositivo atto a migliorare la sicurezza, tra cui la qualità delle strade.</p>
      <p sl="el">Noi crediamo che la patente di guida europea avvicini molto l’Europa ai suoi cittadini e sia una scommessa che non dobbiamo perdere.</p>
    </intervention>
    <intervention id="3-459" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, a lungo si è dato per scontato che taluni documenti di identificazione personale, come i passaporti e le carte d’identità, debbano essere rinnovati a determinati intervalli di tempo. Ciò non vale per le patenti di guida. Molte persone continuano a guidare con la patente originaria anche se hanno cambiato nome più volte e la fotografia ha più di 40 anni. Ma non è un aperto invito a violare la legge e a ricorrere al turismo delle patenti di guida? Non è, spesso, un motivo di imbarazzo durante i controlli stradali? Perfino le targhe dei veicoli immatricolati in Europa hanno un valore di riconoscimento e contribuiscono, sia pure in minima parte, alla diffusione di un senso di identità europea. I 110 modelli di patente attualmente vigenti presentano l’Europa, invece, come un mosaico. E’ questo ciò che vogliono gli avversari della direttiva? I tempi sono più che maturi per una patente unica europea in formato carta di credito. La posizione comune del Consiglio riflette a tutti gli effetti la volontà del Parlamento e promette grandi progressi nella sicurezza stradale. Nella votazione di domani dobbiamo approvarla, affinché possa entrare in vigore quanto prima possibile.</p>
      <p sl="de">Continuo a non comprendere, però, perché abbiamo accordato agli Stati membri periodi transitori così lunghi. Invito il mio paese, la Germania, a dare il buon esempio e a decidere autonomamente di anticipare la scadenza. Se lo faranno anche tutti gli altri Stati membri, le ricadute positive della direttiva concernente la patente di guida potranno farsi sentire durante il terzo programma d’azione dell’UE per la sicurezza stradale, cioè entro il 2010. Purtroppo, le decisioni del Consiglio non sono sempre in linea con la strategia di Lisbona. Andrà perso inutilmente un potenziale di crescita e occupazione se, per esempio, i dipendenti di officine meccaniche potranno guidare, a fini di riparazione, autocarri da 40 tonnellate mentre non potranno più guidare corriere vuote. Né comprendo la logica per cui una patente B può, in determinate circostanze, essere sufficiente per guidare combinazioni di automobili e caravan fino a 4,25 tonnellate, ma non per guidare una casa mobile, che è più facile da manovrare. Che peccato!</p>
    </intervention>
    <intervention id="3-460" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, vi ringrazio per questa gratificante discussione che ha confermato l’amplissimo sostegno di cui gode la soluzione negoziata dalle nostre tre Istituzioni. Desidero congratularmi con voi tutti e in particolare con l’onorevole Grosch, il vostro relatore, per l’eccellente risultato.</p>
      <p sl="fr">In risposta alle pochissime osservazioni negative che sono state fatte, desidero precisare, onorevoli deputati, che abbiamo l’impegno morale di raggiungere un importante obiettivo: quello di dimezzare il numero dei morti sulle strade entro il 2010. Spetta quindi a ognuno di voi valutare quale sia la sua parte di responsabilità a tale riguardo.</p>
      <p sl="fr">Insieme con gli Stati membri abbiamo adottato un approccio trasversale fondato in primo luogo sulla qualità del veicolo. D’intesa con il collega Commissario Verheugen abbiamo preparato un calendario con le date entro le quali i fabbricanti di automobili possono gradualmente introdurre tutti i sistemi che servono a rendere i veicoli più sicuri. Il secondo elemento chiave del nostro approccio è l’approvazione da parte della Commissione il 5 ottobre 2006 di una proposta di direttiva sulla gestione della sicurezza delle infrastrutture stradali. Vogliamo infatti che la sicurezza sia tenuta in maggior conto, dalla fase di progettazione fino a quella di costruzione delle infrastrutture, e questo per il bene di tutti gli utenti della strada, motociclisti compresi.</p>
      <p sl="fr">Il terzo elemento chiave è, naturalmente, il comportamento di ogni singolo guidatore – e in questo senso il documento che vi sarà sottoposto domani per la votazione fornisce, a mio giudizio, un importante contributo. Al riguardo, signor Presidente, vorrei sottolineare ancora una volta la fermezza con cui il Parlamento europeo ha sostenuto e difeso gli interessi europei in questo campo. Proponendo e poi approvando progetti rilevanti – per esempio, la graduale sostituzione delle vecchie patenti di guida e l’applicazione delle condizioni per l’accesso graduale a determinate categorie di veicoli – il Parlamento ha dimostrato molto chiaramente una cosa che è del tutto ovvia: la sua preoccupazione di difendere e affermare gli interessi degli europei.</p>
      <p sl="fr">Sono stati espressi alcuni timori in relazione ai motociclisti, dato che la sicurezza dei motocicli è un tema che ci preoccupa molto. Nonostante il miglioramento generale della sicurezza stradale, i motociclisti sono gli utenti della strada più esposti a rischi, se consideriamo che un quinto delle persone che muoiono per incidenti stradali nell’Unione europea sono motociclisti. Ed è proprio per invertire questa tendenza che nella direttiva abbiamo sottolineato l’importanza di un accesso graduale alle motociclette di maggiore cilindrata. Maggiore esperienza, una preparazione mirata o un esame adeguato dovrebbero consentirci di ridurre il numero delle vittime. Non è una questione di burocrazia; al contrario, le procedure sono state semplificate. E’ però del tutto ovvio pretendere che i motociclisti ricevano un certo grado di preparazione. E’ fondamentale che i motociclisti siano preparati. L’allegato 6 alla direttiva si occupa appunto dell’educazione stradale dei motociclisti e potrà essere emendato ove necessario.</p>
      <p sl="fr">Signor Presidente, onorevoli deputati, l’accordo che voterete domani rappresenta un momento importante del nostro programma d’azione sulla sicurezza stradale. Pensando alle quasi 40 000 vittime della strada che registriamo ogni anno nell’Unione europea, si può giustamente ritenere che il Parlamento stia compiendo un’opera molto valida, visto che queste nuove disposizioni permetteranno senz’altro di salvare vite umane. Rivolgo pertanto al Parlamento europeo e al relatore i miei più sinceri ringraziamenti per l’ottimo lavoro che hanno compiuto.</p>
    </intervention>
    <intervention id="3-461" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.00.</p>
    </intervention>
  </section>
  <section id="creitem40" title="23. Norme in materia di doppio scafo o di tecnologia equivalente per le petroliere monoscafo (discussione)">
    <intervention id="3-463" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la relazione presentata dall’on. Fernand Le Rachinel a nome della commissione per i trasporti e il turismo, sulla proposta di regolamento del Parlamento europeo e del Consiglio che modifica il regolamento (CE) n. 417/2002 sull’introduzione accelerata delle norme in materia di doppio scafo o di tecnologia equivalente per le petroliere monoscafo e abroga il regolamento (CE) n. 2978/94 del Consiglio [COM(2006)0111 – C6-0104/2006 – 2006/0046(COD) ].</p>
    </intervention>
    <intervention id="3-464" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, onorevoli deputati, sono lieto di presentarvi oggi l’emendamento al regolamento sulle petroliere a doppio scafo. Questa proposta è intesa ad allineare il regolamento alla dichiarazione politica resa presso l’Organizzazione marittima internazionale nel dicembre 2003 dalla Presidenza dell’Unione europea a nome degli Stati membri e della Commissione europea. Si è trattato di una dichiarazione estremamente chiara, intesa a rendere noto a tutte le parti firmatarie della Convenzione MARPOL che nessuno Stato membro dell’UE avrebbe autorizzato petroliere battenti la sua bandiera a invocare una delle deroghe previste dalla Convenzione, segnatamente quella relativa all’utilizzo di imbarcazioni monoscafo per il trasporto di petrolio.</p>
      <p sl="fr">Per quanto concerne il divieto di trasporto di prodotti petroliferi pesanti in imbarcazioni monoscafo, l’attuale regolamento si applica esclusivamente alle imbarcazioni operanti nelle acque di competenza giurisdizionale comunitaria. Ciò significa che in teoria uno Stato membro, contrariamente all’impegno pubblico del 2003, può autorizzare il trasporto di prodotti petroliferi pesanti in petroliere monoscafo battenti bandiera nazionale – vale a dire una delle bandiere europee – fintanto che le imbarcazioni operano al di fuori delle acque comunitarie.</p>
      <p sl="fr">Questa situazione, onorevoli deputati, è inaccettabile. E’ facile immaginare le conseguenze, in un paese terzo, di un versamento di petrolio provocato da una petroliera battente una bandiera comunitaria, proprio nel momento in cui l’Europa, da parte sua, si tutela nei confronti di simili eventualità. Inoltre, quasi tutti gli Stati membri hanno già comunicato formalmente all’Organizzazione marittima internazionale che non intendono avvalersi di questa facoltà.</p>
      <p sl="fr">I nostri impegni politici nei confronti dei nostri partner nell’interesse della sicurezza marittima devono acquisire una forma concreta ed essere giuridicamente garantiti. E’ questo lo scopo della proposta. Desidero ringraziare l’onorevole Le Rachinel e la commissione per i trasporti e il turismo per averla sostenuta.</p>
    </intervention>
    <intervention id="3-465" speaker_id="2066" name="Fernand LE RACHINEL" is_mep="True" mode="spoken" role="relatore" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">Signor Presidente, signor Commissario, onorevoli colleghi, innanzi tutto desidero ringraziare in particolare il segretariato della commissione per i trasporti e il turismo per l’eccellente lavoro preparatorio e di consultazione delle parti interessate nel contesto di questa importante materia.</p>
      <p sl="fr">Quello che ci interessa maggiormente in questo caso è la protezione dell’ambiente contro l’inquinamento marino. La relazione che vi presento oggi riguarda l’introduzione accelerata delle norme in materia di doppio scafo o di tecnologia equivalente per le petroliere monoscafo.</p>
      <p sl="fr">In particolare, si tratta di mettere fine alle deroghe esistenti dal 2002. In effetti, dopo il naufragio della petroliera Prestige nel 2002, la Commissione aveva stabilito, conformemente al regolamento del dicembre 2002, di accelerare il ritiro delle petroliere monoscafo. Si trattava anche di vietare con effetto immediato il trasporto di prodotti petroliferi pesanti in petroliere monoscafo dirette o provenienti dai porti di Stati membri dell’Unione europea. Attualmente, la legislazione marittima internazionale specifica che un’imbarcazione battente la bandiera di uno Stato membro può beneficiare delle esenzioni da questo divieto, nella misura in cui – va da sé – operi al di fuori dei porti europei.</p>
      <p sl="fr">Come ha rilevato poc’anzi il Commissario Barrot, in occasione di una riunione dell’Organizzazione marittima internazionale la Presidenza italiana dell’UE ha dichiarato, a nome dei 15 Stati membri, che questi ultimi non avrebbero autorizzato le loro navi cisterna ad avvalersi di questa deroga alla regola 13H. Secondo la Commissione, appariva pertanto opportuno modificare il regolamento del 2002 sopprimendo l’ultima deroga alla regola 13H e di conseguenza vietare il trasporto di prodotti petroliferi pesanti in petroliere monoscafo battenti la bandiera di uno Stato membro, a prescindere dalla giurisdizione competente per i porti, i terminali offshore e le zone marittime in cui operano tali navi cisterna.</p>
      <p sl="fr">Solo un paese europeo – la Grecia – aveva rifiutato di accettare questa posizione politica adottata dalla Presidenza italiana, ritenendo che la dichiarazione non fosse vincolante. Pare che desiderasse continuare ad autorizzare le proprie petroliere monoscafo a operare al di fuori di porti europei, naturalmente trasportando prodotti petroliferi pesanti.</p>
      <p sl="fr">Alla fine, questa obiezione non è stata reiterata nel corso dei lavori della commissione per i trasporti e il turismo. I 25 Stati membri dell’Unione europea hanno convenuto di non autorizzare più nessuna petroliera che trasporta prodotti petroliferi pesanti a battere la bandiera di uno Stato membro se si tratta di un’imbarcazione monoscafo. In realtà, questo non fa che confermare una posizione già rispettata e applicata dalla grande maggioranza degli Stati membri. L’assoluta esigenza di rispettare l’obiettivo della massima sicurezza marittima ha prevalso ancora una volta, così come l’esigenza di ridurre i rischi di inquinamento da idrocarburi.</p>
      <p sl="fr">Esistono molti rischi di inquinamento, di varia natura. Appena cinque giorni fa, nella mia regione, barili di sostanze tossiche galleggiavano alla deriva tra il Cotentin e l’Atlantico. La sera di venerdì scorso, una tempesta aveva spazzato i barili dal ponte di una nave portacontainer svizzera diretta da Anversa al Portogallo. E’ evidente che la nuova legislazione sulle petroliere a doppio scafo rappresenta un importante passo avanti nel campo della prevenzione dell’inquinamento marino, ma occorre continuare a emanare norme che consentano a navi cisterna e mercantili di offrire il massimo numero di garanzie. Le autostrade del mare sono un modo per alleviare la congestione, ma la sicurezza delle imbarcazioni non dev’essere trascurata in nessuna circostanza. E’ in gioco il futuro dell’interno pianeta.</p>
      <p sl="fr">Signor Presidente, signor Commissario, vorrei sottolineare che presento un emendamento tecnico, approvato anche dalla Commissione europea, che ci evita di dover modificare una serie di rinvii presenti nel testo. Essendo di natura linguistica, l’emendamento concerne unicamente la versione in lingua inglese. Non modifica la sostanza del testo e la Presidenza finlandese ha confermato che esso non rappresenta affatto un problema per il Consiglio.</p>
    </intervention>
    <intervention id="3-466" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">a nome del gruppo PPE-DE. – Signor Presidente, signor Vicepresidente, onorevoli colleghi, il gruppo PPE-DE ringrazia il relatore per averci presentato con rapida tempestività la sua relazione così chiara e precisa, che intendiamo sostenere. Mi auguro inoltre che il Consiglio, come promesso, accolga il nostro emendamento, affinché riusciamo a concludere il dossier in prima lettura.</p>
      <p sl="de">Signor Vicepresidente, lei ha assolutamente ragione. Dobbiamo abolire la deroga ancora esistente in merito al mancato utilizzo di navi cisterna a doppio scafo. Trovo classica l’ultima frase che riprendiamo dall’emendamento del relatore, dove si afferma chiaramente che nessuna petroliera che trasporti prodotti petroliferi pesanti, indipendentemente dalla sua bandiera – non solo le bandiere degli Stati membri – è autorizzata a entrare o uscire da porti o terminali offshore o a gettare l’ancora in zone sotto la giurisdizione di uno Stato membro, a meno che non si tratti di una petroliera a doppio scafo. Questo è importante; si sono già verificate alcune situazioni molto difficili nel Baltico e mi auguro che quello che abbiamo affermato nel 2003 – e precisamente che i prodotti petroliferi pesanti possono essere trasportati solo in cisterne a doppio scafo – ora venga finalmente applicato.</p>
      <p sl="de">Se effettivamente riusciamo ad approvare rapidamente in prima lettura la proposta della Commissione con il relativo emendamento, dovremmo ricordare al Consiglio che il prossimo anno dovremo trattare sette proposte separate nel pacchetto Erika 3. Spero che il Consiglio collaborerà con noi altrettanto rapidamente, in modo da migliorare i controlli dello Stato di bandiera e dello Stato di approdo e la responsabilità. Sono ansioso di vedere se l’anno prossimo il Consiglio dimostrerà lo stesso coraggio di Commissione e Parlamento nel prendere misure attive per impedire l’inquinamento ambientale in mare.</p>
    </intervention>
    <intervention id="3-467" speaker_id="1866" name="Willi PIECYK" is_mep="True" mode="spoken" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">a nome del gruppo PSE. – Signor Presidente, se si vogliono conoscere le conseguenze e le ripercussioni dell’impiego di vecchie navi cisterna monoscafo in cattivo stato, basta recarsi sulle coste della Bretagna o della Galizia e parlare con gli abitanti del posto. I nomi Erika e Prestige li riportano a ricordi terribili.</p>
      <p sl="de">I pacchetti Erika della Commissione sono stati una risposta sensata a quei disastri. Comprendono il regolamento 417/2002 con l’accelerazione dell’introduzione di navi cisterna a doppio scafo e il divieto di trasportare prodotti petroliferi pesanti da e verso porti europei in navi cisterna monoscafo. La proposta della Commissione che le navi cisterna battenti bandiera europea che trasportano prodotti petroliferi pesanti debbano comunque essere a doppio scafo è coerente e aumenta la sicurezza per la navigazione e per il mare. Vede, signor Commissario, il Parlamento può accogliere e lodare le proposte che lei ci presenta senza ulteriori discussioni. Ora che siamo vicini a Natale, dovremmo complimentarci ancora con la Commissione per queste proposte positive, alle quali non si può obiettare nulla!</p>
      <p sl="de">Il Parlamento non si deve turbare se l’Associazione internazionale degli armatori di flotte cisterniere indipendenti, Intertanko , non è esattamente compiaciuta della proposta della Commissione. Saggiamente il relatore, onorevole Le Rachinel, ha dato la priorità alla sicurezza marittima e non a Intertanko , e a questo punto desidero porgergli un sincero ringraziamento a nome del mio gruppo. Mi aspetto dunque innanzi tutto un voto positivo in Parlamento domani, per rendere i nostri mari un po’ più sicuri.</p>
    </intervention>
    <intervention id="3-468" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE . Signor Presidente, onorevoli colleghi, dopo le numerose catastrofi provocate da navi cisterna monoscafo sulle coste di Francia e Spagna, gli esperti sono giunti alla conclusione che il monoscafo non protegge sufficientemente le navi, che i metodi di collaudo delle navi sono inadeguati e inoltre che è essenziale affrontare con maggiore efficacia la questione delle “bandiere di convenienza” – ossia le bandiere di paesi non conformi ai requisiti di sicurezza UE.</p>
      <p sl="lt">Nel 2002, l’Unione europea ha adottato un regolamento che impone l’obbligo del doppio scafo o di tecnologia equivalente alle petroliere monoscafo e stabilisce che le petroliere monoscafo debbano essere gradualmente ritirate dalle acque comunitarie, per essere sostituite da navi a doppio scafo, molto più sicure, entro e non oltre il 2015.</p>
      <p sl="lt">Il regolamento precisa che dopo la data anniversario del giorno di consegna della nave nessuna petroliera monoscafo è autorizzata a operare battendo bandiera di uno Stato membro dell’Unione. Il regolamento prevede altresì che dopo tale data nessuna petroliera, indipendentemente dalla bandiera, sia autorizzata ad accedere ai porti sotto la giurisdizione di uno Stato membro dell’Unione a meno che tale petroliera sia a doppio scafo.</p>
      <p sl="lt">Nell’ottobre 2003 è entrato un vigore un regolamento che ha parzialmente sostituito il regolamento del 2002 e proibisce il trasporto di petrolio in petroliere monoscafo da e verso i porti sotto la giurisdizione degli Stati membri dell’UE.</p>
      <p sl="lt">Nel regolamento proposto nel 2006 da Parlamento e Consiglio si raccomandano ulteriori modifiche. Si raccomanda di rendere più severi i requisiti per il trasporto di petrolio greggio con navi che battono la bandiera di uno Stato membro dell’UE, nonché le zone di applicazione, vietando il trasporto di petrolio greggio da parte di tutte le navi monoscafo battenti bandiera di uno Stato membro dell’Unione, a prescindere dalla giurisdizione dei porti, dei terminali marittimi o della zona di mare in cui operano. Si raccomanda di imporre un divieto totale a livello di Unione europea e lasciare che i paesi terzi decidano autonomamente se autorizzare l’accesso di navi cisterna monoscafo nei rispettivi porti.</p>
      <p sl="lt">Vorrei mettere in evidenza la questione delle “bandiere di convenienza”, ossia la possibilità di registrare navi in paesi dove è più economico e dove non si applicano norme tecniche di sicurezza e ambientali. Nel caso di uno sversamento di petrolio, è molto difficile stabilire chi è il proprietario dell’imbarcazione e chi è il responsabile dell’inquinamento. Un esempio in questo senso è il caso dell’inquinamento tossico in Costa d’Avorio. Credo che il Parlamento dovrebbe discutere separatamente il problema di queste registrazioni.</p>
      <p sl="lt">Un’altra questione importante: le qualifiche del personale delle navi. Sulle navi registrate nei paesi dell’Unione europea, un terzo dell’equipaggio è composto da cittadini di paesi terzi e, secondo il parere degli esperti, la maggior parte degli incidenti a bordo è da imputare alla presenza di personale non qualificato.</p>
      <p sl="lt">Il mio paese, la Lituania, importa petrolio utilizzando un terminale nel Mar Baltico; di conseguenza, siamo preoccupati in merito alla sicurezza delle navi e dell’ambiente.</p>
    </intervention>
    <intervention id="3-469" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL . – Signor Presidente, dieci anni fa l’idea di misure severe per eliminare le petroliere monoscafo non era ancora realistica. I problemi venivano sottovalutati e si consideravano soprattutto i costi comportati dalla loro sostituzione. Ci sono voluti i disastri provocati dalle petroliere e l’estesa distruzione dell’ambiente marino e costiero prima che ci rendessimo conto che l’Europa avrebbe dovuto prendere l’iniziativa per non restare indietro. Le petroliere monoscafo per il trasporto di prodotti petroliferi pesanti sono pericolose e dovrebbero essere ritirate al più presto. Ma una maggioranza a favore di una simile politica di eliminazione graduale si è vista solo dopo il divieto americano e la minaccia di indirizzare in Europa tutte le vecchie navi cisterna provenienti dall’America.</p>
      <p sl="nl">Purtroppo, il regolamento del 2002 non appare sufficientemente chiaro. Le petroliere monoscafo battenti bandiera europea, in particolare venti vecchie petroliere greche, possono ancora provocare disastri in altre parti del mondo. Occorre eliminare urgentemente questa scappatoia. L’Europa non vuole nei suoi porti le navi cisterna monoscafo di paesi terzi, ma non dovrebbe neppure inviare navi cisterna monoscafo nei porti di altri paesi. La libertà delle navi cisterna monoscafo esistenti di continuare a trasportare prodotti petroliferi pesanti fino al 2015 potrebbe effettivamente provocare gravi problemi. Anche se questo problema non si risolve, mi sembra positivo che ora si stia affrontando l’altra questione.</p>
      <p sl="nl">Le obiezioni sollevate da Intertanko , l’Associazione internazionale di armatori di flotte cisterniere indipendenti, e dalla Grecia, dovrebbero essere considerate secondarie rispetto alla protezione del nostro ambiente marino e costiero e dei nostri porti. Il gruppo GUE/NGL intende appoggiare questa proposta anche in seconda lettura.</p>
    </intervention>
    <intervention id="3-470" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, onorevoli colleghi, desidero ringraziare il relatore per il suo tentativo decisivo di garantire le condizioni necessarie per impedire gli incidenti in mare, che comportano terribili ripercussioni sull’inquinamento marino. E’ un dovere morale e politico per l’Unione europea e i suoi Stati membri e per le organizzazioni internazionali.</p>
      <p sl="el">Per il mio paese, la Grecia, visto che due parlamentari vi hanno fatto riferimento, la protezione ambientale è un obiettivo particolarmente importante, poiché si tratta di un paese con una costa, isole, un’economia ampiamente basata sul turismo e che aspira a diventare un centro di transito nel Mediterraneo orientale, con il relativo aumento del traffico navale e maggiori pericoli di inquinamento e incidenti. Questa strategia si esprime sia nella politica del governo sia nei consistenti investimenti in navi moderne effettuati dagli armatori greci. Tuttavia, nel contempo, a causa della nostra enorme flotta mercantile, siamo anche un paese che si trova ad affrontare grossi problemi nell’adeguarsi a un nuovo regolamento che si distingue dalle convenzioni internazionali e inevitabilmente provoca rapidi cambiamenti con ripercussioni economiche. La capacità imprenditoriale e i posti di lavoro che rischiano di andare perduti sono parametri che in Grecia incidono maggiormente rispetto a qualsiasi altro paese. Per questo motivo ci auguriamo che il regolamento terrà conto, per quanto concerne la tabella di marcia, delle attività commerciali in corso e degli obblighi contrattuali delle navi cisterna. Inoltre, tutti noi sappiamo che non bastano misure isolate. Anche i registri navali hanno una grossa parte di responsabilità. La formazione del personale, l’accordo e il coordinamento tra Stati membri e la disponibilità di porti di rifugio svolgono un grosso ruolo. Dobbiamo impegnarci, attraverso gli obiettivi generali dell’Unione europea, per combinare nel modo migliore protezione ambientale e competitività della flotta europea e della nostra economia.</p>
    </intervention>
    <intervention id="3-471" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, onorevoli deputati, desidero ringraziare nuovamente l’onorevole Le Rachinel e la commissione per i trasporti e il turismo per il loro eccellente lavoro, che dovrebbe consentire l’adozione della proposta in prima lettura. Inoltre, vorrei ringraziare tutti i deputati che si sono espressi per sottolineare quanto quest’obbligo costituisca parte integrante del nostro impegno nell’interesse della sicurezza marittima.</p>
      <p sl="fr">L’emendamento da lei proposto, onorevole Le Rachinel, e votato all’unanimità dalla commissione per i trasporti e il turismo, non è meno importante per il fatto di essere di natura tecnica, in quanto contribuisce a rendere ancora più chiaro il testo. Posso dunque accettarlo.</p>
      <p sl="fr">Signor Presidente, onorevoli deputati, desidero ringraziare il Parlamento per essersi associato nuovamente a questa politica per la sicurezza marittima che – come ha sottolineato uno degli oratori – è tanto più necessaria in quanto lo sviluppo delle autostrade del mare e del traffico marittimo imporranno una vigilanza ancora maggiore nel campo della sicurezza.</p>
    </intervention>
    <intervention id="3-472" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.00.</p>
    </intervention>
  </section>
  <section id="creitem41" title="24. Sviluppo del sistema d’informazione Schengen di seconda generazione (SIS II) (regolamento) - Sviluppo del sistema d’informazione Schengen di seconda generazione (SIS II) (decisione) (discussione)">
    <intervention id="3-474" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca, in discussione congiunta,</p>
      <p sl="unknown">la relazione presentata dall’on. Carlos Coelho a nome della commissione per le libertà civili, la giustizia e gli affari interni, sulla proposta di regolamento del Consiglio che modifica il regolamento (CE) n. 2424/2001 sullo sviluppo del sistema d’informazione Schengen di seconda generazione (SIS II) (regolamento) [COM(2006)0383 – C6-0296/2006 – 2006/0125(CNS) ] (A6-0410/2006), e</p>
      <p sl="unknown">la relazione presentata dall’on. Carlos Coelho a nome della commissione per le libertà civili, la giustizia e gli affari interni, sulla proposta di regolamento del Consiglio che modifica la decisione 2001/886/GAI sullo sviluppo del sistema d’informazione Schengen di seconda generazione (SIS II) (decisione) [COM(2006)0383 – C6-0297/2006 – 2006/0126(CNS) ] (A6-0413/2006).</p>
    </intervention>
    <intervention id="3-475" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, ritengo in primo luogo doveroso ringraziare il relatore, onorevole Coelho, per l’eccellente lavoro svolto su queste proposte e anche per la rapidità con cui si è arrivati alla relazione e alla discussione di questa sera in assemblea plenaria.</p>
      <p sl="it">Molti degli onorevoli parlamentari sapranno che la scorsa settimana il Consiglio dei ministri dell’Interno ha approvato delle conclusioni importanti. Queste conclusioni hanno confermato ancora una volta che il sistema di informazione Schengen II costituisce la priorità principale dell’Unione europea ed è quindi evidente che il prolungamento del mandato della Commissione sul SIS II è indispensabile, al fine di assicurare il proseguimento dello sviluppo del sistema di informazione Schengen II, in stretta cooperazione con i Paesi membri.</p>
      <p sl="it">Saprete anche che il Consiglio ha accettato una proposta formulata dal governo portoghese – che io stesso, a nome della Commissione, ho ritenuto condivisibile – per una soluzione temporanea, che abbiamo chiamato SIS one for all . Si tratta cioè di un meccanismo volto a garantire, durante la fase di transizione verso SIS II, la possibilità di rimuovere le frontiere interne dei nuovi Paesi membri, rispettando la scadenza originaria fissata per la fine del 2007.</p>
      <p sl="it">Questo non fa perdere di vista l’obiettivo principale, ovvero SIS II, il quale garantirà una maggiore sicurezza ai controlli di frontiera e confermerà il risultato che vogliamo raggiungere entro la fine dell’anno 2007, che consiste nel rimuovere i controlli alle frontiere interne dei nuovi Stati membri dell’Unione che hanno chiesto di aderire all’accordo Schengen allargato.</p>
      <p sl="it">Quindi, qualora tali paesi rispondano – come mi auguro – ai criteri relativi alle condizioni di sicurezza necessarie alle frontiere terrestri, marittime e agli aeroporti, essi potranno coronare questo completamento politico del loro allargamento, realizzando uno spazio interno europeo senza controlli alle frontiere, che si estenderà dal Portogallo fino alla Lituania. Si tratterà di un grandissimo risultato politico per l’Europa.</p>
      <p sl="it">SIS II continuerà a essere comunque l’obiettivo principale, garantirà un livello di sicurezza più elevato, apporterà un maggiore contributo alle autorità di controllo e di sicurezza della polizia e un maggior livello di protezione dei dati personali, che vengono inseriti nel sistema con maggiore trasparenza e responsabilità.</p>
      <p sl="it">Per tutte queste ragioni SIS II rimane l’obiettivo per lo spazio europeo di sicurezza e di libera circolazione, ed è per questo che -condividendo le posizioni del relatore – chiediamo un prolungamento del mandato della Commissione affinché possa continuare a sviluppare il sistema SIS II.</p>
      <p sl="it">L’accoglimento, da parte del Consiglio dei ministri, della proposta portoghese, comporterà un ritardo nell’attuazione di SIS II. Non sarà un grandissimo ritardo e posso anticipare all’onorevole relatore e al Parlamento che, nel febbraio 2007, la Commissione presenterà una proposta definitiva per la data finale di sviluppo del sistema SIS II e che il ritardo non sarà superiore ai sei-otto mesi rispetto alla data originariamente stabilita; il che, tutto sommato, è accettabile, se si considera che nel frattempo i nuovi Stati membri avranno realizzato il successo politico costituito dalla partecipazione ad uno spazio europeo senza frontiere interne.</p>
    </intervention>
    <intervention id="3-477" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, Vicepresidente Frattini, onorevoli colleghi, siamo tutti consapevoli dell’importanza del Sistema d’informazione Schengen di seconda generazione (SIS II), e il Vicepresidente Frattini ce l’ha appena ricordato. L’avvento della libertà di circolazione nell’area comunitaria e l’assenza di confini interni implica un rafforzamento della sicurezza dei confini esterni dell’Unione, che si può realizzare solo se le informazioni sono condivise tra tutti i membri dello spazio Schengen.</p>
      <p sl="pt">Il Vicepresidente Frattini inoltre ha affermato – ed è un’opinione che condivido – che SIS II non è solo una nuova generazione del Sistema d’informazione Schengen; si può dire infatti che si tratta di un nuovo Sistema d’informazione Schengen, con nuove funzioni, nuovi impieghi e nuovi dati importati. A parte le questioni tecniche relative alla creazione di un nuovo sistema, esiste anche un problema politico, relativo alla legittima ambizione dei nuovi Stati membri di aderire all’area Schengen non appena possibile. E’ un punto cruciale per i nuovi Stati membri: si tratta di poter offrire ai propri cittadini l’opportunità di circolare liberamente nel territorio della Comunità.</p>
      <p sl="pt">Per accedere allo spazio Schengen devono aderire al SIS. Come sappiamo, il SIS non è di per se stesso sufficiente, in altre parole la mera adesione al SIS non è sufficiente per accedere allo spazio Schengen; devono essere soddisfatte altre condizioni essenziali. Tuttavia, si tratta di un requisito necessario: non è possibile rientrare nello spazio Schengen senza rientrare nel Sistema d’informazione Schengen. Di conseguenza, la creazione del SIS II dev’essere prioritaria per noi e per questo abbiamo lavorato così intensamente per arrivare all’adozione della base giuridica del SIS II in prima lettura – e avendo collaborato strettamente con il Parlamento in tutto il processo verso questo obiettivo, il Vicepresidente Frattini ne sa qualcosa. L’adozione della base giuridica ci consentirà di non accumulare ritardi maggiori nell’attuazione del SIS II e desidero ringraziare nuovamente il Vicepresidente per il suo contributo decisivo alla realizzazione di questo obiettivo.</p>
      <p sl="pt">Il mandato assegnato dal Consiglio alla Commissione per l’elaborazione del SIS II termina tra qualche giorno, al 31 dicembre. La Commissione propone di prorogare questa scadenza al 2007, e ammette che il sistema non sarà operativo prima del 2008. La proposta di prorogare la scadenza al dicembre 2007 è la versione ottimistica. Mi ha fatto piacere sentire dal Vicepresidente Frattini che nel febbraio 2007 presenterà un calendario definitivo, e che prevede un ritardo di soli sei od otto mesi. Devo dire che questa previsione è molto migliore delle informazioni preoccupanti che circolavano. Si tratta comunque di un ritardo, ma è molto meno grave di quello che temevamo. Mi auguro che abbia ragione, poiché c’è chi ritiene che potremmo accumulare ritardi maggiori. In ogni caso, il Vicepresidente Frattini saprà che il Parlamento adempie sempre i suoi obblighi di monitoraggio. Intendiamo monitorare l’attuazione di questo processo e in caso di ritardi vorremo conoscerne i motivi.</p>
      <p sl="pt">Ritengo doveroso ringraziare i relatori ombra di altri gruppi politici, in particolare l’onorevole Mastenbroek e l’onorevole Lax, e desidero ringraziare pubblicamente i colleghi del mio settore dell’Aula, che hanno seguito attentamente la questione, mi hanno sempre incoraggiato e si sono costantemente dimostrati fortemente preoccupati per il ritmo di attuazione del SIS II, in particolare l’onorevole Bauer per la Slovacchia, l’onorevole Brejc per la Slovenia, l’onorevole Gál per l’Ungheria, l’onorevole Demetriou per Cipro, e ovviamente, per la Polonia, l’onorevole Kudrycka, che parlerà a nome del gruppo PPE-DE nella discussione odierna.</p>
    </intervention>
    <intervention id="3-478" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, desidero veramente ringraziare l’onorevole Coelho per la sua eccellente relazione e vorrei dire che la proroga del mandato alla Commissione non ha sollevato riserve. Il SIS II è e deve restare una priorità: il Parlamento europeo ha fatto tutto il possibile per mantenere tale priorità. Intendiamo ancora sostenere la Commissione affinché il SIS II si possa attuare al più presto. Gli obiettivi originari del nuovo sistema erano di aggiornare il SIS I e di ampliarlo per integrare i nuovi Stati Schengen.</p>
      <p sl="pl">Il primo di questi obiettivi deve ancora essere realizzato. Il secondo ha richiesto una decisione politica e la creazione del sistema alternativo “SIS I for all ”. E’ un peccato che si sia dovuti arrivare a tanto, ma l’Unione europea deve mantenere la sua credibilità e adempiere i suoi obblighi politici nei confronti dei nuovi Stati membri.</p>
      <p sl="pl">Tuttavia, vorrei che si precisasse chiaramente come, in termini di organizzazione, tempo e finanziamenti, il progetto “SIS I for all” influenzerà la realizzazione del sistema SIS di seconda generazione. Occorre ancora una stretta collaborazione e il Parlamento dev’essere tenuto aggiornato su entrambi i progetti. Ci attendiamo inoltre che la Commissione adotti un atteggiamento più deciso ed esigente nei confronti degli Stati membri, per evitare successive recriminazioni.</p>
      <p sl="pl">SIS II è un progetto comunitario finanziato dal bilancio dell’Unione europea. Ciò significa che la Commissione e gli Stati membri sono responsabili in maggior misura rispetto al precedente sistema internazionale SIS 1+. La Commissione può contare sul sostegno politico del Parlamento europeo. Tuttavia, occorre imparare dagli errori e dagli insuccessi registrati finora. Mi auguro inoltre che, alla fine, il risultato del lavoro della Commissione sarà che tutti gli Stati membri si sentano parte integrante del progetto SIS II, senza divisioni tra Stati Schengen “vecchi” e “nuovi”.</p>
    </intervention>
    <intervention id="3-479" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">a nome del gruppo UEN . – Signor Presidente, il Sistema d’informazione Schengen, o SIS, così com’è conosciuto, è una banca dati che consente alle autorità competenti degli Stati membri di cooperare e scambiare le informazioni necessarie a creare un’area senza controlli alle frontiere interne. Il sistema agevola in misura significativa la circolazione dei cittadini dell’Unione europea e consente alle autorità giudiziarie e di polizia di operare in condizioni migliori per combattere il crimine.</p>
      <p sl="pl">Tuttavia, il SIS esiste ed è operativo dal 1995. E’ un periodo di tempo molto lungo in un’epoca di progressi estremamente rapidi in campo informatico. Per questo motivo, già nel dicembre 2001, esattamente cinque anni fa, il Consiglio ha incaricato la Commissione di istituire un sistema di seconda generazione, il SIS II. L’inclusione dei nuovi Stati membri è vitale per l’espansione dell’area Schengen. Non deve affatto sorprendere che l’opinione pubblica di questi paesi si preoccupi quando sente parlare di ritardi nell’attuazione del sistema.</p>
      <p sl="pl">Benché i ministri europei dell’Interno recentemente abbiano deciso che otto dei dieci nuovi Stati membri aderiranno all’area Schengen tra la fine del 2007 e l’inizio del 2008, rientrando per un certo periodo nel sistema SIS I, si tratta di una soluzione di ripiego, che si rivelerà costosa e imperfetta.</p>
      <p sl="pl">Mi auguro che la Commissione trarrà qualche lezione dal ritardo nell’attuazione del sistema SIS II e che, in futuro, lavorerà con maggiore efficienza su progetti importanti per l’Unione europea nel suo complesso.</p>
    </intervention>
    <intervention id="3-480" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">a nome del gruppo PSE . – Signor Presidente, un sistema d’informazione che funzioni adeguatamente è alla base di un efficiente scambio di dati tra gli Stati membri, utile sia per la cooperazione giudiziaria e di polizia in materia penale, sia per i controlli alle frontiere e per il rilascio di visti e permessi di soggiorno. Inoltre, un sistema di questo genere dovrebbe garantire una maggiore sicurezza, poiché fornisce uno strumento al tempo stesso solido e flessibile, in grado di far fronte a requisiti in evoluzione.</p>
      <p sl="pl">Dal momento che la capacità dell’attuale sistema è in grado di servire un massimo di 18 Stati membri, è indispensabile realizzare al più presto il Sistema d’informazione Schengen di nuova generazione. Finora, l’attuazione di questo ambizioso progetto ha incontrato numerosi problemi che hanno provocato gravi ritardi. Per questo motivo, in futuro occorrerà fare il possibile per scongiurare il ripetersi di simili situazioni.</p>
      <p sl="pl">I ritardi nell’attuazione del sistema SIS II sono molto pericolosi dal punto di vista dei nuovi Stati membri, perché ritardano la loro piena integrazione nell’Unione europea e impediscono loro di trarre pieno vantaggio dalle possibilità offerte dal sistema Schengen e dall’abolizione dei controlli alle loro frontiere interne con gli altri paesi Schengen.</p>
      <p sl="pl">Desidero inoltre richiamare la vostra attenzione sulla dimensione orientale della politica estera dell’Unione europea e sui cambiamenti che occorre tenere presenti come conseguenze dell’ampliamento dell’area Schengen. Oggi la Polonia, che non appartiene a tale area, non riscuote tasse sui visti dai suoi vicini orientali, o riscuote importi molto bassi. Con l’ampliamento dell’area Schengen, il confine orientale della Polonia diventerà l’unico confine orientale dell’Unione europea e questo comporterà un aumento delle tasse sui visti, dell’ordine di decine di dollari USA, che interesserà anche i cittadini di Bielorussia o Ucraina.</p>
      <p sl="pl">Questa situazione potrebbe risultare difficile da accettare per i nostri vicini orientali, considerando il fatto che la Polonia e l’Unione europea hanno piani politici precisi in merito all’intensificazione della cooperazione con questi paesi, mentre si potrebbe creare qualcosa di simile a un nuovo muro di Berlino. E’ un’eventualità che l’Unione europea non si può permettere.</p>
    </intervention>
    <intervention id="3-481" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, l’attuazione del sistema SIS II rispecchia l’impotenza organizzativa del dipartimento operativo al quale è stato affidato questo compito. Ogni giorno decine di migliaia di automobilisti attendono in fila come rifugiati alle frontiere dell’Unione europea, in condizioni spaventose. Le aziende perdono migliaia di euro. La gente si interroga sulla natura di un’Unione europea che segna un autogol come questo. A Strasburgo, eleganti edifici amministrativi restano inutilizzati per l’80 per cento del tempo. Il costo del loro mantenimento è superiore a 200 milioni di euro all’anno. Nel contempo, ci sentiamo dire che ci sono dei ritardi perché non sono disponibili edifici per ospitare il sistema. I cittadini semplicemente non riescono a comprendere l’inefficienza di chi comanda.</p>
      <p sl="pl">Penso che gioverebbe all’Unione europea se i responsabili di questa situazione fossero mandati a passare una notte nella cabina di un autotreno. Presto le notti si illumineranno di neve, e un po’ di aria fresca non fa male a nessuno, anzi, rende più vigili. Propongo di fare finalmente qualcosa per chiarire questo problema, che è così importante per i nostri cittadini.</p>
    </intervention>
    <intervention id="3-482" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.00.</p>
    </intervention>
  </section>
  <section id="creitem42" title="25. Videogiochi a contenuto violento (discussione)">
    <intervention id="3-484" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la dichiarazione della Commissione sui videogiochi a contenuto violento.</p>
    </intervention>
    <intervention id="3-485" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, sono particolarmente grato ai pochi deputati presenti in quest’Aula, forse meno di dieci, a discutere di un tema che riguarda molte decine di milioni di giovani e giovanissimi, nostri figli, nell’Unione europea.</p>
      <p sl="it">La protezione del diritto e dei diritti fondamentali dei giovani, dei ragazzi, deve continuare ad essere una grande priorità per l’Unione europea. E’ una priorità per la Commissione europea, e debbo dire francamente che gli atti di violenza e di sadismo che emergono attraverso alcuni videogiochi particolarmente cruenti, sono motivo di grande preoccupazione per noi.</p>
      <p sl="it">Le nuove tecnologie, la capacità dei giovani e dei giovanissimi di operare su Internet , sui giochi tecnologici, hanno cambiato i rapporti tra adulti e ragazzi. Spesso i ragazzi, i nostri figli, conoscono le tecnologie molto meglio degli adulti. Sono quindi in primo luogo indispensabili una responsabilità e una coscienza più forti degli adulti e dei genitori e un’attenzione ed un’educazione affinché siano innanzitutto i genitori a poter operare delle scelte con cognizione di causa, con piena consapevolezza dei rischi.</p>
      <p sl="it">Vi è un sistema di classificazione, di etichettatura del contenuto dei film, ma anche dei giochi e dei videogiochi, che può essere d’aiuto. Naturalmente esso deve essere combinato con un meccanismo di più forte educazione. Sono componenti necessarie, se vogliamo raggiungere una soluzione efficace.</p>
      <p sl="it">L’Unione europea ha già degli strumenti per lottare contro questi fenomeni preoccupanti nell’ambito di politiche che riguardano la giustizia, la prevenzione di sicurezza, ma anche la società dell’informazione e le regole sul mercato interno.</p>
      <p sl="it">Debbo dire francamente, onorevoli deputati, che ho anche molto apprezzato alcune iniziative di monitoraggio e di rafforzamento della protezione dei minori che alcuni ministri degli Interni mi hanno annunciato, prima e dopo il Consiglio dei ministri, e che sono stati raccolti da alcune forze politiche nazionali in alcuni Paesi membri. Mi riferisco in particolare all’aumento dei controlli sulla vendita ai minori di giochi e di videogiochi a contenuto particolarmente violento.</p>
      <p sl="it">E’ ugualmente importante, a mio avviso, responsabilizzare i produttori di videogiochi. Nel 2003 è stato adottato un sistema europeo di autoregolazione, che si chiama Pan European Game Information , al fine di aiutare i genitori a fare delle scelte nell’acquisto di videogiochi destinati ai minori. Questo sistema di autoregolazione è sostenuto da un’ampia maggioranza dei produttori. E’ stato sviluppato dopo una consultazione con l’industria, le associazioni dei genitori e le associazioni dei consumatori. Esso riguarda 27 paesi e contiene l’indicazione di un’età minima per l’accesso ad un determinato gioco nonché l’obbligo di descrivere il contenuto di un gioco o videogioco che è commercializzato. Questo sistema, onorevoli deputati, aiuta la scelta dei genitori − ammesso che siano i genitori a decidere quale videogioco comprano i ragazzi − ma non concerne e non contiene alcun riferimento al contenuto del videogioco. Tale autoregolamentazione è stata fissata, da un lato, per proteggere i minori, ma, dall’altro, anche per rispettare un altro principio fondamentale, come la libertà di espressione.</p>
      <p sl="it">Intendo incontrare molto presto i produttori e le associazioni che li rappresentano al fine di valutare la pertinenza, direi l’attualità, degli indicatori contenuti nel programma di autoregolamentazione. Credo che sia venuto il momento di valutare se per caso quegli indicatori non abbiano funzionato come noi avremmo voluto.</p>
      <p sl="it">Per quanto riguarda, invece, il contenuto di giochi o videogiochi che possono essere trovati su Internet , esistono nel mondo dei sistemi, che però sono applicati ed attuati per iniziativa di taluni consorzi autorevoli: il primo è quello che noi chiamiamo Platform for Internet Content Selection e il secondo è il cosiddetto Recreational Software Advisory Council, entrambi situati principalmente negli Stati Uniti. Debbo tuttavia rilevare che né il rapporto delle Nazioni Unite sulle violenze nei confronti dei giovani, né il rapporto mondiale su violenza e salute, elaborato dall’Organizzazione mondiale della sanità, analizzano questo fenomeno, che è solamente richiamato, come se non fosse assolutamente necessario approfondirlo.</p>
      <p sl="it">Nel 2005 abbiamo condotto, come Commissione europea, un’inchiesta finanziata con il programma Daphne. Da tale inchiesta, basata su una serie di studi relativi al settore dei videogiochi violenti, emerge la necessità di un approccio multidisciplinare, che attualmente non c’è. Uno dei risultati di questo studio è che l’influenza di immagini violente sui giovani non può essere negata. Essa può però manifestarsi in modi diversi a seconda di vari fattori. Ad esempio, il benessere, la situazione del giovane, dove egli vive, il fatto che vi sia una presenza attiva dei genitori che sono accanto a lui, oppure non sono accanto a lui, il controllo sull’accesso ai mezzi d’informazione e ad Internet da parte dei giovani, il fatto cioè che i genitori esercitino o meno un controllo sul fatto che i ragazzi possano accedere alla rete Internet in assoluta libertà, il livello di educazione che viene impartito, il livello socioeconomico della famiglia. Tutti questi fattori hanno un’incidenza su come l’effetto violento può ripercuotersi nella mentalità e nella mente dei giovani e dei giovanissimi.</p>
      <p sl="it">Vi sono altri elementi importanti da considerare: in primo luogo non si tratta qui di una questione tecnica, bensì di una questione educativa, che coinvolge il controllo, in funzione di prevenzione. Quando parlo del controllo sulla vendita dei videogiochi violenti, intendo un controllo effettivo, perché oggi non vi sono strumenti obbligatori che permettano di verificare se un giovane minore di 16 anni può, o meno, comprare dei videogiochi che incitano o glorificano atti di violenza e magari veri e propri atti criminali.</p>
      <p sl="it">Credo che quest’Assemblea vorrà quantomeno considerare questo problema, tenendo conto anche del fatto che i programmi che Daphne ha finanziato contro la violenza nei confronti dei giovani sono basati proprio su questo: come proteggere i giovani e i giovanissimi.</p>
      <p sl="it">In conclusione, a seguito della strategia che abbiamo varato in luglio per la protezione dei bambini, intendo investire di questo problema il Forum europeo per i diritti dei bambini. Questo Forum , come sapete, è stato costituito all’inizio del 2007. Alla prima riunione utile del Forum intendo avviare una discussione pubblica e trasparente con tutti gli operatori interessati, le organizzazioni non governative, gli Stati membri, le associazioni dei genitori, i ragazzi, i minori e anche con i mediatori nazionali responsabili dei diritti dei giovani.</p>
      <p sl="it">Le quattro parole chiave di questo tema sono: genitori, professionisti della comunicazione e dell’educazione, produttori − perché se non si previene la produzione di questi giochi violenti non si affronta a fondo la problematica − e, infine, politica. Si tratta di esaminare come la politica può elaborare una strategia che, senza atti di censura, protegga sostanzialmente i ragazzi. Questi sono i pilastri con i quali si deve affrontare la questione che vi ho sottoposto questa sera.</p>
      <p sl="it">In primavera vi sottoporrò una comunicazione sulla cyber-criminalità. Ritengo che la criminalità, le offese alla legge, le violazioni commesse attraverso Internet vedano i giovani e i giovanissimi come vittime particolarmente vulnerabili. E’ nostro dovere politico, istituzionale e morale reagire in modo serio, con una strategia europea, contro l’incitamento alla violenza, contro l’esaltazione alla violenza, contro la glorificazione della violenza.</p>
    </intervention>
    <intervention id="3-486" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Ringrazio il Vicepresidente della Commissione, associandomi alla garbata osservazione iniziale, da cui traggo conferma circa l’opportunità di introdurre una qualche riflessione e qualche elemento di modifica all’organizzazione dei nostri lavori parlamentari, soprattutto per quanto riguarda le discussioni in Aula.</p>
    </intervention>
    <intervention id="3-487" speaker_id="5846" name="Mary HONEYBALL" is_mep="True" mode="spoken" nationality="United Kingdom" birth_date="12-11-1952" birth_place="Weymouth" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, desidero ringraziare il Commissario Frattini per la sua utilissima ed encomiabile introduzione a questo importante argomento. Probabilmente non abbiamo prestato abbastanza attenzione al problema in seno al Parlamento europeo. Sono lieta che ora si tenga questo dibattito poiché sono molti i segnali che dimostrano gli effetti causati dai videogiochi a contenuto violento sui minori che li guardano – effetti molto nocivi, che è nostro dovere affrontare.</p>
      <p sl="en">Penso che stia diventando evidente che l’autoregolazione di cui ha parlato il Commissario Frattini probabilmente non è più sufficiente. Dobbiamo approfondire la questione, per garantire un accesso controllato da parte dei giovani e fare in modo che i videogiochi stessi non siano gratuitamente violenti. Vediamo questo genere di violenza intorno a noi, sui nostri schermi televisivi, e stiamo diventando sempre più condiscendenti verso i livelli di violenza, diversamente da quanto dovrebbe accadere e in un modo che non è accettabile. Questa, dunque, è una buona iniziativa, che mi auguro potremo portare avanti.</p>
      <p sl="en">Sono molto lieta che la Commissione abbia avviato l’inchiesta e intrapreso l’iniziativa nel quadro del programma DAPHNE, poiché nei videogiochi non solo troviamo una violenza gratuita, ma anche un’inammissibile rappresentazione delle donne. I giovani, quindi, non solo assistono a scene di violenza, ma vedono anche un ritratto delle donne che non è quello che vorremmo. Gli aspetti da affrontare sono due: proteggere i bambini e i giovani e fare in modo che le donne non vengano raffigurate in maniera inaccettabile in queste produzioni di videogiochi.</p>
      <p sl="en">Dobbiamo essere chiari sulla necessità di evitare di fungere da “Stato balia”. Occorre introdurre la questione in maniera ragionevole, in un modo che sia accettabile per tutti. Si deve inoltre prestare un’attenzione speciale a Internet . Il Commissario ha citato questo aspetto. Si tratta di un compito difficile poiché il regolamento su Internet è agli albori, ma non dobbiamo ritrarcene. Si devono trovare modi per disciplinare ragionevolmente Internet nell’interesse di tutti.</p>
    </intervention>
    <intervention id="3-488" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, desidero ringraziare in particolar modo il Commissario Frattini per le proposte molto concrete che ci ha esposto questa sera.</p>
      <p sl="it">Indubbiamente, in Europa si assiste a una preoccupante crescita esponenziale di episodi di violenza, di bullismo, di violenza tra minori ed è innegabile che la televisione ed Internet stiano condizionando i comportamenti dei nostri minori, come pure la diffusione di videogiochi violenti, che sono sempre più numerosi e con contenuti sempre più brutali. Faccio soltanto un esempio: c’è il recentissimo videogioco Rule of Rose , che rappresenta qualcosa di davvero grave in quanto è un videogioco che ha come protagonisti i bambini e molte delle immagini sono al limite della perversione sessuale e del sadismo.</p>
      <p sl="it">Accogliamo quindi con grande favore il dibattito in corso, anche se – lo ricordava il Presidente – è stato confinato in un orario notturno e con pochissimi partecipanti. Un vero peccato. Tuttavia, pretendiamo che si intervenga in qualche modo su questo argomento, certamente non a colpi di censura, come anche già detto dal Commissario Reding, ma condividiamo la sua iniziativa, Commissario Frattini, di inviare una lettera ai ministri degli Interni della UE per chiedere un’attenta verifica dei controlli relativi alla violenza nei videogiochi. Dopo le parole del Commissario Reding, ci aspettiamo che il sistema PEGI (Pan-European Game Information) diventi effettivamente un organismo in grado di effettuare un controllo più incisivo.</p>
      <p sl="it">In conclusione, chiediamo fortemente di individuare degli strumenti concreti per controllare e vietare la distribuzione dei videogiochi violenti e di creare una sorta di osservatorio europeo sull’infanzia e sui minori, anche per monitorare preventivamente i contenuti dei giochi e dei videogiochi ed elaborare, se possibile, un codice unico per la commercializzazione e la distribuzione dei videogiochi per minori.</p>
    </intervention>
    <intervention id="3-489" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
    </intervention>
  </section>
  <section id="creitem43" title="26. Modifica del regolamento del Parlamento europeo (commissioni, Questori) (discussione)">
    <intervention id="3-491" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione presentata dall’on. Jo Leinen, a nome della commissione per gli affari costituzionali, sulla modifica dell’articolo 15 e dell’articolo 182, paragrafo 1, del Regolamento del Parlamento europeo – Elezione dei Questori e ufficio di presidenza delle commissioni [2006/2287(REG) ] (A6-0464/2006).</p>
    </intervention>
    <intervention id="3-492" speaker_id="2309" name="Richard CORBETT" is_mep="True" mode="spoken" role="in sostituzione del relatore" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, innanzi tutto desidero scusarmi a nome del relatore, onorevole Leinen, che non ha potuto essere presente questa sera perché deve rappresentare il Parlamento dall’altra parte del mondo. E’ in viaggio mentre vi sto parlando.</p>
      <p sl="en">Propongo, a nome della commissione per gli affari costituzionali, una modifica del nostro Regolamento, che comporta l’elezione di un quarto vicepresidente in ciascuna commissione parlamentare, con un Ufficio di presidenza composto da quattro membri invece di tre, e un Collegio dei questori composto da sei membri invece di cinque.</p>
      <p sl="en">Perché una simile proposta in questo momento? Nasce da una proposta di modifica del Regolamento presentata da due membri del Parlamento europeo – gli onorevoli Schulz e Poettering – che hanno ritenuto che agevolerebbe la partecipazione dei deputati di tutti i 27 Stati membri – quanti saremo in gennaio – in posizioni di responsabilità in Parlamento. Sarebbe una misura di inclusione, che consentirebbe a un maggior numero di deputati di assumere incarichi di responsabilità e che faciliterebbe la distribuzione di tali incarichi in modo politicamente trasversale.</p>
      <p sl="en">Siamo venuti a conoscenza di tale proposta in seno alla commissione per gli affari costituzionali. E’ una considerazione molto importante. Inoltre, ci è giunta notizia di una forte opposizione nei confronti di quella che molti considerano un’inflazione di cariche parlamentari. Tutto sommato, non esiste una necessità funzionale di avere un Ufficio di presidenza più ampio per ciascuna commissione parlamentare. Forse – benché sia più discutibile – non esiste neppure una necessità funzionale di allargare il Collegio dei questori. Molti colleghi hanno fatto rilevare che gli incarichi di responsabilità previsti nel Parlamento sono già sufficienti per consentire alla maggior parte dei deputati che lo desiderino di esercitarne uno. Forse si è avuta l’impressione che si trattasse di una modifica piuttosto affrettata al Regolamento, per motivi che non convincevano tutti i parlamentari.</p>
      <p sl="en">Per questo motivo siamo arrivati a un compromesso in sede di commissione. Il relatore – presidente della nostra commissione – mi ha chiesto di sostituirlo questa sera perché sono stato io a proporre il compromesso, vale a dire eleggere un quarto vicepresidente per ciascuna commissione parlamentare e un sesto questore per il restante periodo della legislatura in corso, ossia fino al 2009, ma senza introdurre una modifica permanente. Nel 2009 dovremmo tornare alla situazione attuale di tre vicepresidenti per ciascuna commissione parlamentare e cinque questori.</p>
      <p sl="en">In effetti, le dimensioni del Parlamento, in procinto di aumentare con l’adesione di Romania e Bulgaria, si ridurranno nel 2009, con il ritorno a 732 membri. Sono certo che l’onorevole Duff mi correggerà se ho sbagliato leggermente la cifra.</p>
      <p sl="en">E’ logico prendere ora questa iniziativa, per motivi di inclusione, ma senza farne una modifica permanente, ritornando quindi alle cifre attuali nel 2009.</p>
      <p sl="en">Questa è la posizione della commissione parlamentare, che vi sottopongo. Devo anche aggiungere che si tratta della posizione adottata dalla maggioranza del mio gruppo politico. So che in Parlamento ci sono altre opinioni, ma sottopongo la proposta all’esame del Parlamento.</p>
    </intervention>
    <intervention id="3-493" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signor Presidente, stiamo appunto considerando queste due modifiche. Quali sono i motivi per cambiare il numero di questori? Quando il Parlamento era composto da 500 deputati, avevamo cinque questori, vale a dire praticamente uno ogni 100 parlamentari. Se mantenessimo questo rapporto con i 780 deputati proposti, risulterebbe un numero molto elevato. Se, come suggerisce la commissione, portassimo a sei il numero di questori, risulterebbe un questore ogni 130 deputati, ancora un numero superiore a quello che abbiamo avuto per molti anni.</p>
      <p sl="de">A mio parere, la complessità degli sviluppi e dei problemi che sorgeranno in Aula con 25 lingue – compresi ad esempio catalano e irlandese – e che inciderà sullo svolgimento delle attività parlamentari e sui processi decisionali giustifica un aumento del numero da cinque a sei per un certo periodo di tempo.</p>
      <p sl="de">Lo stesso vale per l’aumento del numero di vicepresidenti delle commissioni. E’ un fatto indiscutibile che, come chiunque potrà giudicare, da gennaio 2007 a metà 2009 ci sarà il più gran numero di deputati che questo Parlamento abbia mai previsto di avere. Questo numero insolitamente elevato di deputati può indurre, o comunque può essere un motivo per nominare nelle commissioni, in quello stesso periodo, un numero maggiore di rappresentanti eletti.</p>
      <p sl="de">Naturalmente, non si tratta solo delle attività parlamentari, ma anche del fatto che queste cariche sono già coperte da qualcuno e i nuovi deputati bulgari e rumeni hanno anch’essi diritto a ricoprire queste cariche. Dovremmo toglierle ai deputati esistenti per assegnarle ai nuovi. Da un punto di vista giuridico formale sarebbe possibile, ma non gioverebbe, diciamo così, all’impegno nell’attività all’interno del Parlamento. Originerebbe frustrazioni e delusioni che si possono evitare adottando questa impostazione.</p>
      <p sl="de">Ammetto che forse qualcosa non è andato nel migliore dei modi. Avremmo potuto, e forse avremmo dovuto, renderci conto della situazione sei mesi prima. Sarebbe stato più facile riflettere con calma sul problema con tutti i gruppi parlamentari. Il fatto che quest’idea purtroppo sia venuta in mente ai responsabili solo molto tardi l’ha fatta apparire come se si dovesse tenere una seduta il lunedì per poi votare il giovedì. Vi prego di avere pazienza. Nella vita politica può capitare che un’idea valida si presenti in ritardo rispetto a quanto richiesto dagli eventi. Chiedo la vostra comprensione per questo e ammetto che questo fatto è risultato piuttosto incomprensibile per molti colleghi. Non c’erano cattive intenzioni, né motivazioni recondite; ci siamo resi conto dell’esistenza di un nuovo problema, che non avevamo considerato prima, solo quando la nuova situazione ci è apparsa chiara.</p>
      <p sl="de">In sintesi, sono convinto che questo compromesso di creare una carica extra in due aree per un periodo di tempo limitato, con l’intesa che si tornerà alla normalità alla fine di tale periodo, sia una proposta ragionevole che gioverà all’attività parlamentare, e chiedo il vostro consenso e la vostra comprensione.</p>
    </intervention>
    <intervention id="3-494" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, non intendo dedicare sei minuti e mezzo a questa materia, ma desidero ringraziare l’onorevole Corbett per aver svolto nobilmente il ruolo di sostituto nel promuovere una causa per la quale penso che personalmente non nutra molto entusiasmo, e ringrazio l’onorevole Friedrich che, con la sua abituale cortesia, si rifiuta di sconvolgere chi attualmente detiene una carica estromettendolo dalla posizione di cui godeva in Parlamento. Ma il fatto è che per 53 deputati in più stiamo creando altre 23 cariche. In alcuni casi, queste cariche sono descritte come posti di lavoro, come se si trattasse di un impiego. Non è così per la maggioranza dei vicepresidenti delle commissioni.</p>
      <p sl="en">Nel caso dei questori, forse esiste un argomento valido per aumentarne il numero a sei. Forse c’è veramente lavoro per sei questori, ma nel caso dei vicepresidenti delle commissioni temo che si tratti di un’inflazione di incarichi immotivata. Non dà un’immagine particolarmente accattivante della vita parlamentare e mi preoccupano le reazioni dell’opinione pubblica. Inoltre, penso che non giovi a una maggiore efficienza o efficacia. Non esiste alcuna necessità funzionale per questi incarichi, piuttosto il contrario. C’è il rischio che gli uffici diventino sovrastrutture troppo pesanti.</p>
      <p sl="en">Non sono neppure d’accordo sul fatto che ci troviamo in circostanze straordinarie. Quando il Parlamento si è allargato per accogliere i deputati provenienti da 10 nuovi paesi aderenti, nel 2004, non abbiamo aumentato il numero degli uffici delle commissioni. Siamo tutti d’accordo e siamo grati per la proposta di prevedere una clausola di decadenza automatica. Temo però che nel 2009 sul Parlamento cadrà una sorta di paralisi burocratica e decideremo tutti quanti che saremo più sicuri e più tranquilli a mantenere questo numero gonfiato di vicepresidenze delle commissioni.</p>
      <p sl="en">Che il sole tramonti al più presto su questa manovra; il mio gruppo domani si opporrà a questa modifica del Regolamento.</p>
    </intervention>
    <intervention id="3-495" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">a nome del gruppo Verts/ALE. – Signor Presidente, chi, come me, ha imparato a conoscere la politica in molti anni di esperienza dalla prospettiva di una minoranza e nelle file dell’opposizione, conosce l’arroganza e la noncuranza con cui chi ha il potere si permette di identificarsi con le istituzioni nelle quali detiene la maggioranza. Allora ci sono momenti di soffocamento e ci si sente come un pesce in un acquario. Anche se apriamo bene la bocca per parlare, nessuno ci può sentire. Il sole è tramontato da tempo, ma questa discussione si sta svolgendo di fronte all’opinione pubblica europea. Il Parlamento, che invoca la trasparenza e fa pressioni su Consiglio e Commissione affinché prendano sul serio i cittadini e i loro problemi, discute dei suoi affari a notte fonda, e dopo lunghi litigi e solo se costretto a farlo dai piccoli partiti. In effetti, non si tratta di affari del Parlamento bensì di manifestazioni dell’avidità psicologica, dettata da dinamiche di gruppo, dei grandi gruppi parlamentari, di compensazioni nazionalistiche – una fiera delle vanità – che vanno tutte a discapito di quest’Assemblea.</p>
      <p sl="de">Non esiste una giustificazione razionale per questa misura. Sì, abbiamo due nuovi Stati membri, questo è vero. Tuttavia, poco tempo fa abbiamo accolto 10 nuovi Stati membri senza alcun ampliamento del numero di cariche. Sono aumentati i deputati, ma non sono aumentate le commissioni. I questori non hanno lavoro extra , non più di quanto non ne abbiano le commissioni. Questa proposta non serve a rispondere alle esigenze del Parlamento né a migliorarne il funzionamento, ma piuttosto a soddisfare l’avidità dei gruppi politici e a placare le lotte per la distribuzione di vantaggi, e tutto questo a spese della reputazione dell’Assemblea e della sua dignità e capacità di operare. Così, come un pesce silenzioso in un acquario dove si stanno per spegnere le luci, vi dico che si tratta di un atto vergognoso, inutile e politicamente indifendibile, e che noi esprimeremo un voto contrario. E’ una vergogna che questa proposta, che solo due deputati difendono, domani all’ora di pranzo venga adottata a larga maggioranza dall’intero Parlamento. Ed è molto triste.</p>
    </intervention>
    <intervention id="3-496" speaker_id="2309" name="Richard CORBETT" is_mep="True" mode="spoken" role="in sostituzione del relatore" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, vorrei solo dire che, pur comprendendo pienamente gli argomenti contrari a questa proposta, è ingiusto presentarla, come ha fatto l’onorevole Voggenhuber, come una cospirazione tra i due maggiori gruppi parlamentari. Tutto sommato, le cariche supplementari andrebbero anche a vantaggio dei piccoli gruppi. In effetti, in base al metodo D’Hondt che applichiamo abitualmente, quando le cariche da distribuire sono poche risultano favoriti i gruppi maggiori, mentre in presenza di un maggior numero di cariche da distribuire vengono favoriti i gruppi piccoli. Di conseguenza, non penso che questa teoria della cospirazione sia un’analisi corretta.</p>
      <p sl="en">Per giunta nel mio gruppo ci sono state contestazioni e una vivace discussione sul fatto che si trattasse o meno di una decisione positiva per il Parlamento. Le opinioni erano divise e per questo ci è sembrata un’ottima soluzione il compromesso adottato con la “clausola di decadenza automatica”.</p>
    </intervention>
    <intervention id="3-497" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Credo che, a questo punto, non vi siano regole da rispettare formalmente, quindi, anche se non è possibile riaprire il dibattito, il collega Voggenhuber può intervenire brevemente.</p>
    </intervention>
    <intervention id="3-498" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Signor Presidente, l’onorevole Corbett ha ragione, e ha l’onore di essere uno dei due deputati incaricati di difendere la proposta. Non intendevo attaccare la sua persona in particolare. Se i piccoli gruppi dovessero partecipare a questa commedia vergognosa tenendo la bocca chiusa, qualche briciola della torta potrebbe arrivare anche a loro: lo sappiamo bene.</p>
    </intervention>
    <intervention id="3-499" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.00.</p>
    </intervention>
  </section>
  <section id="creitem44" title="27. Ordine del giorno della prossima seduta: vedasi processo verbale"/>
  <section id="creitem45" title="28. Chiusura della seduta"/>
</text>
