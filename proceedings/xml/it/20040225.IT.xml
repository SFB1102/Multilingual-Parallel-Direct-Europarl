<?xml version='1.0' encoding='utf-8'?>
<text id="20040225.IT" lang="it" date="2004-02-25" place="Bruxelles" edition="Edizione GU">
  <section id="creitem1" title="Ripresa della sessione">
    <intervention id="3-004" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Dichiaro ripresa la sessione del Parlamento europeo, interrotta giovedì, 12 febbraio 2004 .</p>
    </intervention>
  </section>
  <section id="creitem2" title="Composizione del Parlamento">
    <intervention id="3-006" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Con lettera del 24 febbraio 2004 il Presidente del Parlamento della Catalogna ci ha comunicato che Joan Colom i Naval è stato nominato membro della Corte dei conti catalana.</p>
      <a text="(Applausi)"/>
      <p sl="unknown">Onorevole Colom i Naval, mi congratulo con lei per questa nomina e informo l’Assemblea che, ai sensi dell’articolo 8, paragrafo 4, del Regolamento, il suo regolare mandato al Parlamento europeo – che, potrei aggiungere, è di vecchia data – cessa con decorrenza 26 febbraio 2004. Oggi dunque è l’ultimo giorno del mandato di Joan in questa Assemblea e vorrei esprimergli a nome del Parlamento europeo la nostra stima e i nostri migliori auguri.</p>
      <a text="(Applausi)"/>
      <p sl="unknown">Con lettera del 19 febbraio 2004 le autorità belghe competenti hanno comunicato che Frédérique Ries è stata nominata membro del governo belga. Consentitemi nuovamente di congratularmi per questa nomina con l’onorevole Ries, anche se è assente, e di far presente che, ai sensi dell’articolo 8, paragrafo 4, del Regolamento, il suo mandato al Parlamento europeo è cessato con decorrenza 12 febbraio 2004.</p>
      <p sl="unknown">Con la stessa lettera le autorità belghe competenti mi hanno comunicato che Jacqueline Rousseaux è stata designata come deputato al Parlamento europeo al posto di Frédérique Ries, con decorrenza 19 febbraio 2004. Porgo il benvenuto alla nuova collega e ricordo che le credenziali devono essere verificate in conformità delle pertinenti procedure .</p>
    </intervention>
  </section>
  <section id="creitem3" title="Interventi su questioni politiche importanti">
    <intervention id="3-008" speaker_id="1426" name="Mary Elizabeth BANOTTI" is_mep="True" mode="spoken" nationality="Ireland" birth_date="29-05-1939" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, desidero semplicemente richiamare l’attenzione su un importante seminario che si è svolto a Dublino due giorni fa sull’argomento dell’HIV/AIDS. Vorrei inoltre segnalare alla Commissione quanto emerso nel corso di questa conferenza, in particolare il fatto che l’aumento dell’incidenza dell’AIDS è stato così impressionante da far paragonare questa malattia all’epidemia di peste nera scoppiata nel XIV secolo. Mi auguro che i colleghi riconosceranno, non solo nel corso di questa sessione del Parlamento, ma anche durante la prossima legislatura, che siamo di fronte a un problema grave, catastrofico e micidiale.</p>
      <p sl="en">Spero inoltre, signor Presidente, che la sua presenza a Dublino garantirà una certa continuità nel portare avanti gli esiti della conferenza.</p>
    </intervention>
    <intervention id="3-009" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">La conferenza cui lei ha fatto riferimento, onorevole Banotti, ha approvato una dichiarazione. Propongo di distribuire una copia di questa dichiarazione ai capigruppo nel corso della prossima Conferenza dei presidenti e mi dichiaro disponibile a fornire personalmente un breve resoconto della conferenza sull’HIV/AIDS, problema che davvero deve essere considerato con la dovuta attenzione da parte di questa Istituzione e della Comunità europea in generale.</p>
    </intervention>
    <intervention id="3-010" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, richiamo l’attenzione sul fatto che in un recente sondaggio dell’Eurobarometro gli elettori europei hanno individuato l’argomento dell’immigrazione tra le questioni principali dell’imminente campagna elettorale.</p>
      <p sl="en">La situazione attuale riflette il fatto che nei cinque anni scorsi gli Stati membri non hanno ancora adempiuto l’obbligo stabilito dal Trattato di istituire una politica comune di asilo e immigrazione che garantisca un corretto controllo dell’asilo e dell’immigrazione a livello di azioni e di ripartizione delle responsabilità. Si è creata una confusione totale sulla libertà di circolazione dei cittadini dei nuovi Stati membri e in alcuni Stati membri – come il mio – la stampa ha alimentato un’isteria totale in merito e vi è un preoccupante aumento dell’antisemitismo e dell’islamofobia; inoltre i sentimenti si sono esacerbati con la proposta di vietare il velo in Francia, e via dicendo.</p>
      <p sl="en">Ci troviamo pertanto di fronte a una situazione piuttosto pericolosa. Signor Presidente, quando incontrerà i capi di governo al prossimo vertice, potrebbe chiedere loro di fare tutto quanto in loro potere per assicurare che gli argomenti dell’immigrazione, dell’asilo e dell’integrazione delle comunità di immigrati vengano trattati con sensibilità e tatto in modo da evitare il successo degli estremismi alle prossime elezioni?</p>
    </intervention>
    <intervention id="3-011" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Prendo nota di questo suggerimento.</p>
    </intervention>
    <intervention id="3-012" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, sono rientrato proprio questo fine settimana da una visita in Cisgiordania. Lo scopo del viaggio era raccogliere informazioni, con alcuni altri deputati di quest’Assemblea, in merito al cosiddetto muro di sicurezza. Devo dire che sono rimasto sconvolto dallo spettacolo che mi sono ritrovato dinanzi.</p>
      <p sl="en">Non si sta costruendo un muro sul confine tra Israele e la Cisgiordania; il muro viene costruito attorno ai centri e ai villaggi palestinesi. I palestinesi sono letteralmente murati all’interno di una terra di nessuno in cui sono consentiti solo l’ingresso e l’uscita sotto il presidio delle forze di difesa israeliane. Si tratta di un modo per perpetuare la destabilizzazione dello Stato di Israele, non di una soluzione al problema della sicurezza.</p>
      <p sl="en">La prego, signor Presidente, di trasmettere al Consiglio e alla Commissione la mia richiesta, che forse è condivisa da molti altri in questo Parlamento, di fare in modo di interrompere la costruzione della barriera tramite la Corte internazionale dell’Aia. Non disconosco il diritto dello Stato israeliano di costruire una barriera dove vuole nel proprio territorio; tuttavia la Corte deve dichiarare senza esitazioni l’illegalità di questo muro che imprigiona, disumanizza e criminalizza il popolo palestinese.</p>
    </intervention>
    <intervention id="3-013" speaker_id="2287" name="Marialiese FLEMMING" is_mep="True" mode="spoken" nationality="Austria" birth_date="16-12-1933" birth_place="Wiener Neustadt" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, vorrei richiamare la sua attenzione e quella del Parlamento su una situazione, a mio parere molto triste, verificatasi in Slovacchia, paese nostro vicino che presto diventerà uno Stato membro. Dai notiziari televisivi risulta che il governo ha tagliato i sussidi per i rom , fatto che ha indotto molte donne e madri – e, cosa piuttosto raccapricciante, anche i loro bambini – a rubare nei negozi di alimentari per procurarsi dei viveri. Non voglio che si pensi neanche lontanamente che io approvi la violenza, in qualsiasi forma si manifesti, ma i rom devono trovarsi in condizioni davvero drammatiche per essere giunti a tanto. Le chiedo dunque, signor Presidente, di cercare notizie e delucidazioni in merito a tale situazione.</p>
      <a text="(Applausi)"/>
    </intervention>
    <intervention id="3-014" speaker_id="2161" name="Carlos LAGE" is_mep="True" mode="spoken" nationality="Portugal" birth_date="21-11-1943" birth_place="Valpaços" p_group="Group of the Party of European Socialists" m_state="PT">
      <p sl="pt">Signor Presidente, onorevoli deputati, lunedì la Commissione ha concesso a tre produttori vinicoli non europei – in Sudafrica, Australia e Stati Uniti – l’autorizzazione a utilizzare tre denominazioni del vino Porto: Tawny , Ruby e Vintage . Tale decisione della Commissione ha provocato una rivolta nella regione da cui prende nome questo prodotto, che è la più antica regione vinicola europea. La decisione avrà inoltre un impatto devastante sui legittimi interessi dei produttori di Porto.</p>
      <p sl="pt">Si tratta di una decisione deplorevole, a cui ci opponiamo nel modo più risoluto possibile. Non si tratta solo di un problema economico, ma di una questione culturale molto delicata. L’Unione europea deve sostenere il Porto, la sua autenticità e il marchio che ha acquisito.</p>
    </intervention>
    <intervention id="3-015" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Chiederò alla Commissione di prendere nota dell’osservazione dell’onorevole Lage.</p>
    </intervention>
    <intervention id="3-016" speaker_id="4437" name="Pernille FRAHM" is_mep="True" mode="spoken" nationality="Denmark" birth_date="01-04-1954" birth_place="Hillerød" p_group="Confederal Group of the European United Left/Nordic Green Left" m_state="DK">
      <p sl="da">Signor Presidente, chiedo la parola a seguito delle osservazioni fatte dalla collega Ludford. Sono completamente d’accordo con lei, ci troviamo in una situazione davvero spiacevole in quanto c’è il rischio che le imminenti elezioni al Parlamento europeo siano caratterizzate dalla xenofobia e dall’ostilità verso gli stranieri.</p>
      <p sl="da">Pertanto vorrei proporre un’iniziativa per cercare di fare qualcosa fin d’ora. Di solito non sono tra quelli che propongono nuove voci di spesa, né sono solita chiedere al Parlamento di stampare pubblicazioni patinate che ne celebrano le virtù, in questo caso però vorrei fare uno strappo alla regola. Di recente Kofi Annan ci ha rivolto un discorso di notevole portata e vorrei chiedere che venga stampato in un’edizione multilingue con un’adeguata veste editoriale in modo da poter utilizzare questa pubblicazione nella campagna elettorale.</p>
      <p sl="da">Penso che Kofi Annan abbia offerto un contributo eccezionale a questa discussione individuando una sfida che riveste un’importanza essenziale per tutti gli europei. Quasi tutti hanno applaudito – almeno il discorso. Ecco dunque il contenuto della mia richiesta.</p>
      <a text="(Applausi)"/>
    </intervention>
    <intervention id="3-017" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Si tratta di un’ottima osservazione. Il discorso è stato tradotto nelle lingue degli attuali 15 Stati membri e vi assicuro che verrà tradotto anche nelle lingue dei paesi in via di adesione. Verificherò inoltre se i nostri servizi di informazione potranno diffondere il discorso attraverso i mezzi di comunicazione per raggiungere un pubblico più ampio di quello che ne ha preso conoscenza finora.</p>
    </intervention>
    <intervention id="3-018" speaker_id="4278" name="Ewa KLAMT" is_mep="True" mode="spoken" nationality="Germany" birth_date="26-05-1950" birth_place="Straubing" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, vorrei richiamare la sua attenzione sulla dichiarazione scritta presentata dall’onorevole Glyn Ford, deputato al Parlamento europeo. In tale documento egli istiga a boicottare i prodotti di una società dell’Unione europea. Vorrei che questa dichiarazione fosse trasmessa al Consiglio, alla Commissione e agli Stati membri. Vorrei chiederle di interpellare il servizio giuridico affinché si pronunci in merito alla legalità di tale iniziativa che nel mio paese, la Germania, sarebbe vietata dalla legge.</p>
    </intervention>
    <intervention id="3-019" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, vorrei riprendere il tema precedentemente sollevato. La decisione assunta dalla Commissione il 20 febbraio, che modifica le designazioni, la denominazione, la presentazione e la protezione di alcuni prodotti vitivinicoli, è importante perché il problema non riguarda solo il Portogallo, ma riguarda tutte le zone vitivinicole europee.</p>
      <p sl="it">Questa decisione, mediante la quale le due categorie con cui proteggevamo i nostri prodotti di altissima qualità sono state unificate in un’unica categoria per designare vini di qualità, e attraverso la quale si introduce la possibilità che paesi terzi producano e utilizzino la menzione dei nostri vini – avendo come unico punto di riferimento i requisiti equivalenti – significa, da un punto di vista economico, una crisi per tutto il settore vitivinicolo di punta in Europa. Contemporaneamente significa anche che rinunciamo ad una serie di garanzie qualitative da dare ai consumatori per la produzione in Europa.</p>
      <p sl="it">Fra l’altro, la giustificazione della Commissione – che sottolinea come questa decisione sia stata assunta per agevolare le trattative all’interno dell’Organizzazione mondiale del commercio – è estremamente preoccupante, perché continuiamo a smobilitare l’Europa rispetto a prodotti in merito ai quali non possiamo garantire il consumatore.</p>
    </intervention>
    <intervention id="3-020" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signor Presidente, vorrei ricordare al Parlamento e alla Commissione il terremoto che si è verificato la scorsa notte in Marocco sulle montagne dell’Atlante provocando un notevole numero di morti. Parlo anche a nome dell’amico e collega Deprez mettendo in rilievo che ci sono molte persone a Bruxelles e in questo Parlamento che hanno la famiglia in Marocco. La Commissione è molto efficiente nel fornire assistenza umanitaria per mezzo del programma ECHO e dovremmo procedere quanto prima in tale direzione.</p>
    </intervention>
    <intervention id="3-021" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Vorrei aggiungere che, a nome del Parlamento, ho preso contatti con le autorità per esprimere loro la nostra partecipazione. Occorre davvero una reale solidarietà e informerò della situazione anche la Commissione.</p>
    </intervention>
  </section>
  <section id="creitem4" title="Strategia politica annuale della Commissione europea per il 2005 (SPA)">
    <intervention id="3-023" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">L’ordine del giorno reca la comunicazione della Commissione sulla strategia politica annuale della Commissione europea per il 2005 (SPA).</p>
    </intervention>
    <intervention id="3-024" speaker_id="photo_generic" name="de Palacio" is_mep="True" mode="spoken">
      <p sl="es">Vicepresidente della Commissione . – Signor Presidente, onorevoli deputati, la strategia politica annuale adottata questa mattina dalla Commissione, che ho l’onore di presentare, enuncia innanzi tutto le priorità politiche fissate per il 2005 e le iniziative necessarie alla loro attuazione e, in secondo luogo, gli orientamenti di bilancio da adottare per dotare le iniziative prioritarie delle risorse necessarie.</p>
      <p sl="es">Su questo secondo punto interverrà la collega, Commissario Schreyer, mentre io mi soffermerò sulla prima parte.</p>
      <p sl="es">Da ormai due anni manteniamo un dialogo strutturato con il Parlamento europeo e il Consiglio. Date le specificità del 2004, il dialogo strutturato sarà costituito da un incontro tra la Commissione e la Conferenza dei presidenti delle commissioni che si terrà durante il mese di aprile. In seguito, in una riunione prevista per settembre, si traccerà un bilancio con la Conferenza dei presidenti.</p>
      <p sl="es">Siamo consapevoli di essere in un anno di transizione, in cui tutte le Istituzioni passeranno il testimone ai loro successori; è proprio questo punto che imprime al dialogo un’importanza fondamentale, poiché abbiamo il dovere essenziale di garantire che le nostre Istituzioni continuino a funzionare nel miglior modo possibile.</p>
      <p sl="es">Il processo in atto ha un carattere particolare perché, in realtà, non si rivolge solo all’autorità di bilancio, ma anche alla prossima Commissione. Dobbiamo garantire la continuità e la coerenza delle politiche della Commissione, nonché il rispetto degli obblighi istituzionali, ed è ciò che cerchiamo di fare.</p>
      <p sl="es">I nostri obiettivi, pertanto, sono questi: innanzi tutto, intendiamo garantire la continuità, ovvero un ordinato passaggio delle consegne alla prossima Commissione, che, all’inizio del suo mandato, dovrà confermare o eventualmente modificare le priorità che presentiamo oggi in questa sede. In secondo luogo, dobbiamo preparare il terreno alla futura Commissione per preservarne il margine di manovra politica e finanziaria. In terzo luogo, occorre garantire la coerenza con le priorità strategiche precedentemente stabilite, soprattutto per le prospettive finanziarie.</p>
      <p sl="es">Signor Presidente, onorevoli deputati, il 2005 sarà il primo anno completo di una Commissione costituita da 25 membri, di un’Unione a 25, di una nuova Commissione e di un nuovo Parlamento. Questa nuova Commissione, dunque, dovrà iniziare ad applicare un’agenda politica coerente con il proprio mandato.</p>
      <p sl="es">Il 2005 sarà anche l’anno chiave per la conclusione dei negoziati sull’adozione del pacchetto relativo alle future prospettive finanziarie, questione che dovrà essere risolta entro la fine del 2005.</p>
      <p sl="es">Nei vari appuntamenti in programma, si dovranno tenere presenti questioni importantissime, come la revisione intermedia della strategia di Lisbona e il riesame della strategia di sviluppo sostenibile. Mi preme sottolineare che ora l’obiettivo perseguito è quello dello sviluppo duraturo, e quindi saranno necessarie nuove misure per adattarne e migliorarne l’attuazione. Tra le questioni importanti rientrano la definizione di una nuova agenda sociale, il consolidamento dello spazio europeo di sicurezza, libertà e giustizia e la conclusione dei negoziati di adesione di Romania e Bulgaria. Entro quest’anno dovremo presentare la relazione sulla Turchia, in base alla quale valuteremo come comportarci.</p>
      <p sl="es">A livello internazionale, inoltre, il 2005 continuerà a essere caratterizzato da questioni relative alla sicurezza e alla stabilità internazionali, alla lotta contro il terrorismo e alla ricostruzione dell’Iraq.</p>
      <p sl="es">Queste sono le priorità che proponiamo, ma che, come ripeto, sarà la nuova Commissione a dover ratificare: l’obiettivo principale è portare a termine l’allargamento in maniera adeguata, garantendone cioè la riuscita; si tratterà, pertanto, di dare forma alla futura Europa, plasmando la struttura già esistente. Occorre anche assicurare il buon funzionamento dell’Europa ampliata e la piena applicazione delle politiche e delle norme in tutti gli Stati dell’Unione, sia vecchi che nuovi.</p>
      <p sl="es">A tal fine, abbiamo fissato tre priorità: innanzi tutto, competitività e coesione; in secondo luogo, sicurezza e cittadinanza europea e, in terzo luogo, responsabilità esterna, associazione e vicinato.</p>
      <p sl="es">Quanto alla prima priorità, occorre tenere conto degli ultimi risultati economici che, per l’Unione europea nel suo complesso, possono essere solo definiti mediocri, nonché della persistente stagnazione dei nostri tassi di produttività e occupazione e della nostra volontà di integrare effettivamente i nuovi Stati membri. Il principale obiettivo politico dovrà essere il rilancio della crescita, da ottenere tramite il costante miglioramento della competitività del modello europeo, in cui vengano mantenute prosperità e coesione, senza tralasciare elementi chiave come lo sviluppo duraturo.</p>
      <p sl="es">La seconda priorità è costituita dalla sicurezza e dalla cittadinanza europea. Occorre ricordare che l’allargamento del territorio dell’Unione e l’aumento della sua popolazione richiederanno sforzi ulteriori e maggiori capacità di coordinamento, che saranno indispensabili per gestire le nuove frontiere comuni, l’accresciuta mobilità delle persone all’interno di questo spazio e la necessità di garantire la sicurezza.</p>
      <p sl="es">L’Unione dovrà amministrare una frontiera terrestre di oltre 6 000 chilometri e una frontiera marittima di oltre 85 000 chilometri. I cittadini di paesi terzi che risiedono nell’Unione europea sono oltre 15 milioni, mentre gli arrivi annuali si aggirano intorno al milione e mezzo di persone.</p>
      <p sl="es">L’allargamento accentua la questione della diversità delle culture e dei popoli dell’Europa e pone una nuova sfida, quella della cittadinanza europea come nuova dimensione dell’Unione.</p>
      <p sl="es">La terza priorità, signor Presidente, è il ruolo dell’Unione europea nel mondo, ossia la responsabilità esterna e, di conseguenza, l’associazione e il vicinato sono particolarmente importanti. La nuova dimensione dell’Unione e le nuove frontiere esterne derivanti dall’allargamento rendono necessario instaurare un quadro politico stabile e completo con i paesi confinanti a sud e a est. La Commissione varerà quindi una nuova politica di vicinato dell’Unione, destinata agli Stati che non intendono aderire all’UE. Inoltre, la Commissione articolerà la sua azione esterna attorno ai seguenti obiettivi: innanzi tutto, completare il processo di allargamento in corso, con l’adesione di Romania e Bulgaria nel 2007. Alla luce delle decisioni prese nel 2004, la Commissione continuerà ad attuare la strategia di preadesione con la Turchia e potrebbe accelerare i negoziati con la Croazia, sempre che siano stati compiuti progressi adeguati.</p>
      <p sl="es">Come ho detto all’inizio del mio intervento, il Commissario Schreyer si soffermerà sulla questione delle risorse umane e finanziarie, ma permettetemi di dirvi che, in questi due settori, la situazione è critica e delicata, come la collega vi illustrerà tra breve.</p>
      <p sl="es">La proposta della Commissione rappresenta il minimo che si possa fare affinché, in futuro, questa Istituzione possa far fronte alle proprie responsabilità istituzionali tenendo conto dell’allargamento e, soprattutto, delle nuove politiche previste dall’Unione.</p>
      <p sl="es">Spero che, nel quadro della straordinaria cooperazione interistituzionale che caratterizza la procedura di bilancio e facendo affidamento sul sostegno del Parlamento europeo, sarà possibile rispondere in maniera adeguata a queste sfide.</p>
      <a text="(Applausi)"/>
    </intervention>
    <intervention id="3-025" speaker_id="photo_generic" name="Schreyer" is_mep="True" mode="spoken" role="Commissione">
      <p sl="de">Signor Presidente, onorevoli deputati, la Vicepresidente della Commissione ha elencato le priorità della Commissione per il 2005 e, se si vogliono realizzare gli obiettivi e le aspettative della politica europea, si dovranno rendere disponibili le risorse necessarie. Il 2005 sarà il secondo anno in cui il bilancio comunitario sarà concepito per un’Unione europea a 25 Stati membri e spero sinceramente che, in prima lettura, approveremo un bilancio per un’Unione di cui faccia parte l’intera popolazione di Cipro.</p>
      <p sl="de">Le prospettive finanziarie, che l’anno scorso sono state adeguate in vista dell’allargamento, definiscono il quadro di bilancio per il prossimo esercizio finanziario. Tale adeguamento è stato realizzato conformemente alle decisioni adottate a Copenaghen e in linea con gli emendamenti presentati dal Parlamento. Le decisioni di Copenaghen, come stabilito nei trattati di adesione, definiscono gli impegni finanziari assunti verso i nuovi Stati membri. Il Consiglio, inoltre, ha adottato decisioni relative all’aumento degli aiuti di preadesione per Bulgaria, Romania e Turchia. Questo significa che l’allargamento ha impresso il proprio inconfondibile marchio alle modifiche di cui è stato oggetto il bilancio del 2005 rispetto a quello dell’anno in corso. Se da un lato l’allargamento dell’Unione rappresenta un enorme guadagno in termini politici, economici e ambientali, dall’altro pone anche sfide, sia ai nuovi Stati membri, che devono attuare tutte le leggi dell’Unione europea, sia alla Commissione, che, come custode dei Trattati, deve garantire che tali paesi applichino effettivamente la legislazione comunitaria e assicurare la riuscita della loro integrazione nei prossimi anni.</p>
      <p sl="de">A tal fine, l’organico della Commissione dovrà essere modificato. Già nel 2002 la Commissione aveva presentato il piano di sviluppo generale, secondo cui nel complesso sono necessari 3 900 nuovi posti. Si prevede che nel 2005 ne occorreranno altri 700 e, a tal fine, chiederemo l’approvazione dell’autorità di bilancio.</p>
      <p sl="de">Come la collega de Palacio, vorrei cogliere l’occasione per rivolgere i più sentiti ringraziamenti all’autorità di bilancio, e soprattutto al Parlamento. Siete stati di grande aiuto alla Commissione nel corso degli ultimi anni, e continuiamo a contare sul vostro sostegno, che permetterà anche alla nuova Commissione di far fronte alle richieste che le vengono rivolte e ai compiti che deve svolgere come Istituzione.</p>
      <p sl="de">Per il 2005 le prospettive finanziarie prevedono un quadro di 114 miliardi di euro, con massimali che, per gli impegni di bilancio che siamo in grado di assumere nell’ambito delle politiche interne ed esterne, nonché per la spesa amministrativa, sono inferiori rispetto a quanto previsto dai programmi; la ragione è che i prezzi hanno subito un minore adeguamento a causa delle fluttuazioni del tasso di cambio. Pertanto il prossimo anno avremo un margine di manovra ridotto.</p>
      <p sl="de">Nei prossimi giorni, i segretari generali delle Istituzioni presenteranno una relazione sulle modalità di gestione di questo esiguo bilancio. Sebbene i fondi destinati alle nuove iniziative, sia nell’ambito della politica interna che di quella esterna, siano molto limitati, la Commissione, conformemente alle priorità stabilite, per il 2005 propone tuttavia di avviare nuove azioni e di stanziare maggiori risorse, nel settore dei trasporti e dell’energia, ad esempio, per la definizione di un sistema europeo di gestione del traffico aereo; nel settore della politica industriale, per l’istituzione di un’Agenzia per l’analisi dei prodotti chimici; nel settore della giustizia e degli affari interni, per l’ulteriore sviluppo del sistema d’informazione Schengen; nel settore della ricerca, invece, occorrono maggiori finanziamenti per la decontaminazione degli impianti di ricerca nucleari. Questi sono solo alcuni esempi.</p>
      <p sl="de">Nell’ambito della politica estera dobbiamo rispettare gli impegni assunti nei vari settori: lotta all’AIDS, misure d’intervento in Kosovo e cooperazione con organizzazioni non governative per il rafforzamento della democrazia. Al momento stiamo constatando che nel 2005 sarà ancora necessario far fronte a un impegno finanziario nei confronti dell’Iraq, per cui dovremo avvalerci nuovamente dello strumento di flessibilità se vorremo poter assolvere i compiti di cui si è fatta carico l’Unione europea.</p>
      <p sl="de">Come ha già spiegato la signora Vicepresidente, le discussioni sul bilancio del 2005 si riferiranno a tutte le Istituzioni del nuovo quadro o tenendo conto dei cambiamenti che hanno subito nel loro organico. Per il Consiglio adottare un bilancio per 25 Stati membri rappresenterà una nuova esperienza. Anche se ci sarà un Parlamento neoeletto già in prima lettura, è un’ottima cosa che sia stato designato l’onorevole Garriga Polledo come relatore principale, poiché ha molta esperienza e garantirà la continuità dei dibattiti.</p>
      <p sl="de">Si assisterà a un cambio di Commissione tra la prima e la seconda lettura del bilancio 2005. In termini meramente istituzionali, vedremo molte facce nuove nella procedura di bilancio del 2005. Il 16 marzo terremo un trilogo per discutere delle priorità del bilancio 2005 e sono certa che, come già abbiamo fatto negli anni precedenti, potremo giungere a un accordo in merito senza ritardi, cosicché anche per il 2005, come per gli anni passati, il bilancio possa essere valido.</p>
    </intervention>
    <intervention id="3-026" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Desidero ringraziare entrambi i Commissari per le loro osservazioni introduttive. Ovviamente quest’anno assisteremo a un momento di cambiamento, ma sia il Commissario de Palacio che il Commissario Schreyer hanno anche sottolineato la necessità della coerenza e della continuità.</p>
    </intervention>
    <intervention id="3-027" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, è un peccato che il Presidente in carica del Consiglio e lo stesso Presidente della Commissione, Romano Prodi, non potessero essere presenti e assistere alle dichiarazioni rilasciate oggi dalla Vicepresidente e dal Commissario per il bilancio. Credo che si tratti di una questione molto importante. Non riesco a immaginare quale possa essere l’impegno politico che impedisce loro di essere in Aula oggi.</p>
      <p sl="es">Vorrei comunque ringraziare i due Commissari per la loro presentazione. Comprendiamo le ragioni di questo ritardo, ma vorrei che, da parte sua, la Commissione capisse i problemi che tale ritardo ha già causato al Parlamento. Per la prima volta, il Parlamento attuerà un esercizio finanziario alla luce della relazione di valutazione basata sul documento di strategia politica annuale. Vorrei quindi chiedere ai Commissari se intendono attenersi al calendario testé enunciato dal Commissario Schreyer. Vorrei averne conferma perché un ulteriore ritardo sarebbe inammissibile.</p>
      <p sl="es">Inoltre, come il Commissario Schreyer sa, il Parlamento è già pervenuto a una posizione sulle prospettive finanziarie, soprattutto sulla loro durata, e si è già anche espresso in merito, nonché su questioni quali la tutela dei nostri diritti parlamentari. Il Parlamento inoltre si è già pronunciato sulle priorità future. Vorremmo che, prima di fissare massimali, siano assolutamente chiare le priorità politiche di ciò che intendiamo finanziare.</p>
      <p sl="es">Quanto a ulteriori allargamenti, signora Commissario, sa bene che, secondo l’Assemblea, occorre innanzi tutto garantire che l’Unione europea abbia sia la capacità istituzionale che finanziaria di integrare nuovi membri.</p>
      <p sl="es">Riguardo alle rubriche, può star certa che, come è già avvenuto in altre occasioni, avrà il nostro sostegno sulla questione dei nuovi posti, purché si adotti una dinamica razionale. Sarà comunque necessaria una definizione più esauriente.</p>
      <p sl="es">Infine, per quanto riguarda il finanziamento della rubrica 4, signora Commissario, penso che dovrebbe rivolgersi essenzialmente al Consiglio e, in particolar modo, ai firmatari della cosiddetta “lettera dell’uno per cento”.</p>
    </intervention>
    <intervention id="3-028" speaker_id="photo_generic" name="Schreyer" is_mep="True" mode="spoken" role="Commissione">
      <p sl="de">Vorrei innanzi tutto ringraziare l’onorevole Garriga Polledo per aver garantito che il Parlamento continuerà a fornire il proprio sostegno alla Commissione. Penso che si debba davvero sottolineare il fatto che l’allargamento a dieci nuovi Stati membri non è uno scherzo e che i cittadini si aspettano che le Istituzioni europee applichino imparzialmente la legislazione fin dall’inizio. A tal fine è dunque necessaria un’integrazione del personale, non da ultimo, ovviamente, nell’ambito delle lingue. Dobbiamo quindi far sì che tali posti non restino vacanti.</p>
      <p sl="de">Risponderò alla sua ultima domanda sulle priorità del bilancio per il 2005 dicendo che ovviamente non siamo andati oltre a un progetto di bilancio, ma è ormai evidente che il Consiglio ha già deciso determinati aumenti. Questo significa che dobbiamo tenere conto di fattori più o meno esterni e che le decisioni conseguentemente adottate devono riflettere tale realtà. A mio avviso sarebbe un segnale molto negativo se, poco prima dell’allargamento, dovessimo iniziare a mettere in discussione le decisioni adottate a Copenaghen. Nessuno vuole che ciò si verifichi e naturalmente ne terremo conto nel progetto preliminare di bilancio. L’onorevole Garriga Polledo può star certo che il progetto preliminare di bilancio per il 2005 verrà presentato per tempo.</p>
    </intervention>
    <intervention id="3-029" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Vicepresidente della Commissione, signora Commissario, se da un lato posso sostenere incondizionatamente le priorità della Commissione, dall’altro mi chiedo se secondo lei, signora Vicepresidente, non sarebbe opportuno iniziare il 2005 all’insegna di uno slogan specifico come “crescita e occupazione”. Non crede anche lei che siamo tutti responsabili del fatto che in questa nostra Europa, negli ultimi anni, la crescita non è stata sufficiente, che non si è creata abbastanza occupazione, e che questo è un compito molto importante che dovrà assolvere la nuova Commissione? Ora che a questo vertice tripartito si è parlato di istituire un supercommissario o Vicepresidente della Commissione cui spetti la responsabilità della riforma economica, non crede anche che, dovendo istituire una simile carica, chi la rivestirà debba essere essenzialmente responsabile della crescita e dell’occupazione? Infatti, sarebbe difficile riuscire a portare avanti l’ideale europeo senza dare priorità a questi due aspetti.</p>
      <p sl="de">Vorrei ora tornare a soffermarmi su una questione sollevata originariamente dall’onorevole Flemming: i rom e i sinti . Nell’Europa allargata, dopo l’adesione di Bulgaria e Romania, ci saranno 8 milioni di rom e di sinti , che vivono in condizioni sociali estremamente difficili, ancor più ardue che in diversi Stati membri. In questa fase preliminare intendete definire il prossimo bilancio in modo tale da destinare un maggior sostegno finanziario all’integrazione di rom e sinti nella nostra società – pur essendo consapevoli che occorre ben altro che semplice denaro? In caso contrario, ci troveremo a dover affrontare conflitti in flagrante contraddizione con l’ideale di unificare l’Europa.</p>
      <a text="(Applausi)"/>
    </intervention>
    <intervention id="3-030" speaker_id="photo_generic" name="de Palacio" is_mep="True" mode="spoken">
      <p sl="es">Vicepresidente della Commissione . – Signor Presidente, onorevoli deputati, vorrei cogliere l’occasione per precisare che, come ha indicato il Presidente Prodi nella lettera che ha inviato al Parlamento europeo in data 20 febbraio, oggi la sua assenza è motivata da impegni assunti diverso tempo fa con il Primo Ministro della Romania e con il Presidente della Costa d’Avorio. Poiché, purtroppo, il Commissario Prodi non gode del dono dell’ubiquità, gli è impossibile essere in Aula oggi.</p>
      <p sl="es">Preferisco non esprimere commenti sull’assenza del Consiglio. Posso però dire che, ovviamente, vorremmo tutti che le tre Istituzioni fossero presenti in Aula. La presenza del Consiglio sarebbe stata gradita.</p>
      <p sl="es">Quanto alla crescita e all’occupazione, onorevoli deputati, non intendo pronunciarmi sulla questione del supercommissario. Spetterà alla prossima Commissione decidere come organizzare una Commissione composta da 25 membri. Il Trattato di Nizza stabilisce che il nuovo Presidente sarà dotato di ampie competenze in quest’ambito. Credo che la Commissione potrà essere organizzata molto bene e funzionare in maniera altrettanto efficace. Il fatto che sia composta da 25 membri non implica necessariamente che vi saranno difficoltà, anzi, sosterrei piuttosto il contrario.</p>
      <p sl="es">Onorevoli deputati, sono pienamente d’accordo con voi sulla necessità di trovare un modo per rafforzare le politiche industriali. Il Commissario Liikanen ha lavorato sodo sulla questione nel corso degli anni. E’ logico, però, che alla luce del nuovo fenomeno della globalizzazione è necessario compiere ulteriori progressi in quest’ambito. E’ inoltre indispensabile sviluppare il commercio estero, poiché i due aspetti sono strettamente collegati.</p>
      <p sl="es">Il primo punto – competitività e coesione – verte proprio su questi aspetti. Si parla dell’accesso ai mercati pubblici e delle reti transeuropee, nonché delle misure per la crescita associate alla politica e alla strategia per la crescita, sia in riferimento alle decisioni adottate a Lisbona che alle proposte avanzate in seno all’ultimo Consiglio europeo di Bruxelles. Si affrontano anche questioni volte a portare avanti proposte sull’interazione tra la politica industriale e altre politiche comunitarie, nonché proposte per migliorare e semplificare la legislazione di settori industriali chiave. L’obiettivo è rafforzare la competitività in settori quali l’industria automobilistica, l’edilizia, la cosmesi e la società dell’informazione. Nell’ambito dell’occupazione, si affrontano anche tutte le questioni relative, inter alia , agli aspetti sociali. In poche parole, vorrei dire che si stanno valutando diverse misure politiche proprio sulla base di quest’obiettivo.</p>
      <p sl="es">Come ho detto, l’onorevole Swoboda ha perfettamente ragione. Dobbiamo ripristinare la crescita. Dobbiamo raggiungere forti livelli di crescita per poter procedere e integrare i nuovi Stati membri. E’ essenziale che l’allargamento vada a buon fine. Lo speriamo tutti e siamo certi che sarà così.</p>
      <a text="(Applausi)"/>
    </intervention>
    <intervention id="3-031" speaker_id="2294" name="Ursula STENZEL" is_mep="True" mode="spoken" nationality="Austria" birth_date="22-09-1945" birth_place="Wien" p_group="Group of the European People's Party (Christian Democrats) and European Democrats" m_state="AT">
      <p sl="de">Vorrei ringraziare anch’io sia la signora Vicepresidente della Commissione che il Commissario Schreyer per il chiarissimo ed esaustivo resoconto sulla programmazione finanziaria per il 2005, e soprattutto il Commissario de Palacio per aver affermato che una Commissione composta da 25 membri potrà e saprà funzionare altrettanto bene di quella attuale. Di questo sono pienamente convinta anch’io e penso che sia estremamente importante che questa Commissione non si limiti ad accogliere 25 membri, ma che debba essere credibile, forte e capace di mettere in pratica le proprie politiche. Le questioni inerenti al Patto di stabilità e di crescita dimostrano proprio l’importanza di questo punto: è in quest’ambito che la Commissione ha già superato una prova e deve superarne un’altra, sostenendo la stabilità e la crescita e tutelando i principi e le politiche che le sottendono. Questo è nell’interesse di tutti noi, poiché “imprenditorialità e crescita” e “stabilità e crescita” sono le due facce della stessa medaglia.</p>
      <p sl="de">Un settore che però ritengo molto importante, e su cui vorrei rivolgerle una domanda, è la politica di sicurezza, in cui rientrano la cooperazione giudiziaria, la sicurezza e la libertà in un’Unione europea allargata. Sono disponibili risorse per questo settore, che è molto importante. In quest’ambito, su quale obiettivo intendete orientare le specifiche priorità politiche, sulla sicurezza alle frontiere o sulla lotta agli stupefacenti? I cittadini dell’Unione europea si aspettano che, con l’allargamento, anziché diminuire, la sicurezza aumenti. Occorre dunque stanziare finanziamenti per far sì che le frontiere esterne siano opportunamente protette e sviluppare metodologie idonee a combattere la criminalità internazionale e l’immigrazione illegale.</p>
    </intervention>
    <intervention id="3-032" speaker_id="photo_generic" name="Schreyer" is_mep="True" mode="spoken" role="Commissione">
      <p sl="de">Signor Presidente, vorrei innanzi tutto soffermarmi sulla questione sollevata dall’onorevole Swoboda a proposito della posizione occupata dai rom e dai sinti all’interno dell’Unione europea. Mi preme ribadire che, in tutti i negoziati sull’allargamento tenuti dal Consiglio e dalla Commissione, il trattamento riservato alle minoranze è stato oggetto di particolare attenzione. Ci siamo dedicati con speciale interesse alla questione e ne è emerso che l’allargamento rafforzerà ampiamente i diritti di queste minoranze e, soprattutto, li tutelerà. Di conseguenza, penso che tali minoranze accoglieranno a loro volta con favore l’allargamento dell’Unione europea. Per quanto riguarda la dimensione finanziaria e sociale, i nuovi Stati membri avranno accesso ai Fondi sociali, i quali contribuiscono a finanziare programmi speciali che sono particolarmente importanti per l’integrazione delle minoranze. Nel 2005 i nuovi Stati membri potranno attingere a un totale di 900 milioni di euro del Fondo sociale europeo e, a mio avviso, sarebbe opportuno destinare una parte di questa somma a tale obiettivo.</p>
      <p sl="de">Tornando alle questioni relative alla sicurezza, si tratta di un settore in cui il Consiglio adotta sempre più decisioni; negli ultimi anni il Consiglio non ha mai adottato in alcun altro ambito tante nuove risoluzioni quanto in quello della giustizia e degli affari interni, ed è inutile aggiungere che occorrono anche i relativi finanziamenti. Ad esempio, si prevede che nel 2005 saranno stanziate maggiori risorse a favore del sistema d’informazione Schengen rispetto a quanto era stato stabilito in origine, aggiungendo altri 4 milioni di euro alla cifra iniziale. Permettetemi di citare solo un paio di iniziative: sono state avanzate proposte per finanziare la trasformazione del Collegio europeo di polizia in un istituto europeo di formazione degli alti funzionari e stiamo per allestire la rete degli istituti nazionali di formazione. Vorrei anche segnalare che, negli ultimi anni, abbiamo inoltre notevolmente aumentato il personale impiegato nel settore. In termini quantitativi, nel 1999 i posti destinati a quest’area erano 82, mentre l’anno prossimo saranno oltre 300, al fine di creare in Europa lo spazio di libertà, sicurezza e giustizia di cui tutti abbiamo bisogno.</p>
    </intervention>
    <intervention id="3-033" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, intervengo a causa della Vicepresidente della Commissione Loyola de Palacio e del Capo del governo italiano Silvio Berlusconi.</p>
      <p sl="it">Intervengo a motivo della Vicepresidente Loyola de Palacio perché, essendo stato eletto dai pensionati italiani nel 1999 per rappresentarli in seno a questo Parlamento, non ho purtroppo sentito alcuna parola che confermi la politica verso gli anziani e i pensionati fino ad oggi egregiamente realizzata dalla Commissione europea.</p>
      <p sl="it">Intervengo a causa del Presidente del Consiglio italiano Silvio Berlusconi perché, nonostante quest’ultimo conosca il segreto dell’elisir di lunga vita e dell’eterna giovinezza, non ce lo ha ancora comunicato, e questo significa che continueremo ad invecchiare in Europa.</p>
      <p sl="it">Ciò mi preoccupa moltissimo perché molti più pensionati hanno bisogno di sentire una conferma che la Commissione europea, così come il Parlamento europeo, è al loro fianco contro le ingordigie dei ministri del Bilancio degli Stati nazionali.</p>
    </intervention>
    <intervention id="3-034" speaker_id="photo_generic" name="de Palacio" is_mep="True" mode="spoken">
      <p sl="es">Vicepresidente della Commissione . – Signor Presidente, sono certa che vorremmo godere tutti del dono dell’eterna giovinezza e che gli onorevoli deputati al Parlamento europeo non fanno eccezione alla regola.</p>
      <p sl="es">Parlando seriamente, però, vorrei dire che la principale preoccupazione dell’Unione europea rispetto al problema dei pensionati riguarda la sostenibilità dei sistemi pensionistici nei diversi paesi dell’UE. Questo è il primo settore sul quale ci viene chiesto di intervenire e, di fatto, le relazioni sulla realtà economica dei vari paesi dell’Unione tengono sistematicamente conto del problema nell’analizzare la situazione.</p>
      <p sl="es">In tale contesto, occorre valutare il grado di copertura e i livelli di equilibrio e sostenibilità dei sistemi pensionistici, oltre al debito, al deficit e alla crescita. Come l’onorevole deputato sa, diversi paesi dell’Unione si stanno introducendo riforme per garantire la durevolezza nel tempo dei sistemi pensionistici, e questo è l’elemento più importante.</p>
      <p sl="es">La seconda questione, riguardante l’invecchiamento della popolazione europea, è un aspetto che diverse politiche tengono in considerazione. All’invecchiamento non viene riservata una rubrica specifica perché, quando si stila un elenco di priorità, si tende inevitabilmente a condensare in pochi punti le azioni proposte, ma è ovvio che si tiene conto del problema in materia di qualità dell’assistenza sanitaria, di mezzi di trasporto e di strutture per le persone con problemi motori. Questi sono solo alcuni esempi delle politiche interessate. In ultima analisi, a prescindere dal dibattito sulle pensioni, l’obiettivo dev’essere la piena integrazione degli anziani nella società. Gli anziani non vanno mai emarginati o discriminati, anzi, devono sempre essere presenti nella nostra mente e da parte nostra dobbiamo lottare per la loro totale inclusione e integrazione.</p>
    </intervention>
    <intervention id="3-035" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signor Presidente, vorrei ringraziare i Commissari per le loro dichiarazioni.</p>
      <p sl="en">Riguardo alle azioni esterne, ho constatato che la signora Commissario ha parlato dell’Iraq, ma non ha menzionato l’Afghanistan; abbiamo impegnato e stanziato finanziamenti con molta più celerità che in passato per mantenere le promesse. Tuttavia, sono preoccupato per la situazione della sicurezza in Afghanistan. Se la situazione tornasse a essere quella di un paio di anni fa, sotto il regime dei talebani, questo denaro potrebbe essere stato sprecato.</p>
      <p sl="en">Per l’Iraq, la situazione è analoga. Se la sicurezza non sarà garantita, rischiamo di privare di fondi le popolazioni più povere al mondo per destinarli a una zona che è piuttosto ricca. Credo che dovremmo agire con una certa prudenza nell’ambito di ogni nostra azione in Iraq, a meno che la situazione della sicurezza non confermi che i fondi che stanziamo per la cooperazione e lo sviluppo sono al sicuro e che, a causa dell’instabilità e della gravità della situazione, il nostro denaro non vada sprecato.</p>
      <p sl="en">Per quanto riguarda l’agenda di Lisbona, vorrei chiedere alla signora Commissario di rifarsi alla storia del partito conservatore: nel 1977 il mio paese era considerato l’ultima ruota del carro dell’Europa; il mio partito è asceso al potere con Margaret Thatcher e oggi siamo una delle regioni più ricche e più prospere del continente. Signora Commissario, non occorre che inventi di nuovo la ruota: legga i libri.</p>
    </intervention>
    <intervention id="3-036" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Quale delle due signore Commissario intende rispondere a questa provocazione britannica?</p>
    </intervention>
    <intervention id="3-037" speaker_id="photo_generic" name="de Palacio" is_mep="True" mode="spoken">
      <p sl="es">Vicepresidente della Commissione . – Signor Presidente, a quanto pare è stato raggiunto un certo equilibrio di genere, ma nel complesso resta ancora molto da fare in quest’ambito. Si spera che le conquiste raggiunte vengano mantenute e rafforzate. Questo è ciò che mi aspetto dalla nuova Commissione. Cionondimeno, è innegabile che, dall’analisi delle dieci nuove candidature, emerge un certo squilibrio, il che non è affatto positivo. Noi, però, dobbiamo fare i conti con la realtà, anziché parlare semplicemente di quote.</p>
      <p sl="es">Mi soffermerò ora sulla preoccupazione espressa dall’onorevole deputato. Il fatto che non si parli esplicitamente dell’Afghanistan non significa certo che in quel paese l’azione non verrà mantenuta. Abbiamo assunto impegni nei confronti dell’Afghanistan e ovviamente li rispetteremo. Attualmente il problema è il contributo dell’Unione alla ricostruzione dell’Iraq. L’onorevole parlamentare ha perfettamente ragione a sostenere che la situazione in quei due paesi è completamente diversa. L’Iraq non ha le stesse opportunità dell’Afghanistan. Quest’ultimo è un paese molto più povero, dotato di meno possibilità e di meno risorse naturali. Una volta che le infrastrutture irachene saranno state ripristinate e che il paese potrà sfruttare le proprie potenzialità, il suo futuro dovrebbe apparire più roseo. Sicuramente ci auguriamo tutti che questo avvenga al più presto.</p>
      <p sl="es">Passando ora all’agenda di Lisbona, onorevoli deputati, avete ragione: non è il caso di inventare di nuovo la ruota. Concordo pienamente con l’onorevole parlamentare sul fatto che occorre attuare gli accordi sottoscritti a Lisbona, nonché portare avanti, attuare e sviluppare in tutti gli Stati membri le riforme concordate in quell’occasione. In questo modo potremo accrescere la competitività della nostra economia. La relazione intermedia dell’anno prossimo rivelerà sicuramente se, inter alia , le azioni intraprese a livello comunitario hanno rispettato gli obiettivi previsti.</p>
      <p sl="es">In alcuni settori che conosco bene, come quello dei trasporti e dell’energia, credo che sia stato fatto praticamente tutto il possibile. Penso che Consiglio e Parlamento debbano negoziare solo più pochi punti. A mio avviso, penso che la situazione sia analoga anche in altri settori.</p>
      <p sl="es">Restano sicuramente alcune questioni in sospeso, ma la principale lacuna è la mancata attuazione delle misure strutturali da parte di alcuni Stati membri. Sono stati compiuti progressi molto disomogenei in quest’ambito: alcuni paesi hanno compiuto grandi passi avanti, mentre altri incontrano ancora difficoltà. Tuttavia, ci auguriamo che la situazione migliori presto, perché siamo tutti coscienti della necessità di agire. Diversi Primi Ministri, capi di Stato e Presidenti hanno espresso dichiarazioni in tal senso. L’Unione europea ha un estremo bisogno di queste riforme; sono certa che verrà impresso loro un nuovo slancio e che saranno attuate al più presto.</p>
    </intervention>
    <intervention id="3-038" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">Vorrei ringraziare sia gli onorevoli colleghi che i Commissari per il loro contributo.</p>
      <p sl="unknown">La discussione è chiusa.</p>
      <p sl="unknown">DICHIARAZIONE SCRITTA (ARTICOLO 120 DEL REGOLAMENTO)</p>
    </intervention>
    <intervention id="3-039" speaker_id="234" name="Sérgio RIBEIRO" is_mep="True" mode="written" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La SPA (strategia politica annuale) per il 2005 rientra nel quadro della proposta sulle prospettive finanziarie 2007-2013 ed è il risultato del progetto noto come “Costituzione europea”. In questo modo lo sviluppo neoliberale, federale e militare compie un ulteriore passo avanti.</p>
      <p sl="pt">Gli assi principali antepongono la competitività alla coesione, la sicurezza alla cittadinanza e la “responsabilità esterna” – sia civile che militare – alla cooperazione, in un contesto finanziario sempre più restrittivo, che prevede di ridurre ulteriormente l’ammontare del bilancio e persegue una politica di tagli alle spese e di ridistribuzione per finanziare tali priorità.</p>
      <p sl="pt">Il primo asse – quello economico – ci obbliga a rispettare gli obiettivi della “strategia di Lisbona”, soprattutto con la direttiva sulla liberalizzazione dei servizi, che propone di integrare i mercati dei servizi finanziari con il “mercato della difesa” e di creare uno spazio di “ricerca” al fine di commercializzare i progressi compiuti in ambito tecnico-scientifico.</p>
      <p sl="pt">Il secondo asse – quello della sicurezza – avalla l’attuazione della gestione delle frontiere e la creazione di una forza di polizia al fine di controllare i flussi migratori, in conformità degli interessi dei datori di lavoro e, in tal modo, rafforza la tendenza a garantire la sicurezza nel nome della lotta al terrorismo.</p>
      <p sl="pt">Il terzo asse – gli affari esteri – verte sulla “difesa” e sottolinea la necessità di creare un’area di libero scambio in Europa e nel Mediterraneo, configurando così l’Europa come una potenza regionale.</p>
      <p sl="pt">Siamo contrari a questo progetto. Un’Europa diversa è possibile e necessaria.</p>
    </intervention>
  </section>
  <section id="creitem5" title="Orientamenti economici e finanziari">
    <intervention id="3-041" speaker_id="1287" is_mep="True" mode="spoken" role="Presidente" name="Pat COX" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="unknown">L’ordine del giorno reca la discussione congiunta sugli orientamenti economici e finanziari:</p>
      <p sl="unknown">dichiarazioni del Consiglio e della Commissione sul vertice di primavera: verifica della strategia di Lisbona, e due relazioni a nome della commissione per i problemi economici e monetari:</p>
      <p sl="unknown">la relazione (A5-0045/2004), presentata dall’onorevole Christa Randzio-Plath, sulla situazione dell’economia europea, relazione preparatoria sugli indirizzi di massima;</p>
      <p sl="unknown">e</p>
      <p sl="unknown">la relazione (A5-0044/2004), presentata dall’onorevole Roberto Felice Bigliardo, sulla comunicazione della Commissione al Consiglio e al Parlamento europeo sulle finanze pubbliche nell’UEM – 2003.</p>
    </intervention>
    <intervention id="3-042" speaker_id="photo_generic" name="Roche" is_mep="True" mode="spoken" role="Consiglio">
      <p sl="en">Signor Presidente, sono lieto di avere la possibilità di illustrare agli onorevoli deputati il nostro programma per il Consiglio europeo di primavera. Il 17 febbraio 2004 il Taoiseach , Bertie Ahern TD, ha scritto ai capi di Stato e di governo e ha comunicato loro le priorità da noi proposte per il Consiglio, secondo quanto indicato nel progetto di ordine del giorno con note, di cui gli onorevoli deputati dovrebbero aver preso visione. Intendiamo riservare la mattinata di venerdì 26 marzo alla nostra valutazione annuale della strategia di Lisbona di rinnovamento economico, sociale e ambientale.</p>
      <p sl="en">Il Parlamento sarà già a conoscenza, dal discorso pronunciato dal Taoiseach il 14 gennaio 2004, che nel suo programma di Presidenza l’Irlanda attribuisce la massima priorità all’attuazione della strategia di Lisbona. Come Presidenza, siamo pienamente consapevoli di essere ormai quasi a metà del cammino che ci porterà al 2010, scadenza entro la quale si devono realizzare gli obiettivi fissati nel 2000. E’ importante rilevare i notevoli progressi già compiuti in vari settori, dalla liberalizzazione dell’energia alla realizzazione del mercato interno dei servizi finanziari.</p>
      <p sl="en">Nonostante i chiari progressi compiuti, dobbiamo anche riconoscere che molto resta da fare per permettere all’Unione di trarre vantaggio dai promettenti indizi di ripresa economica. Vogliamo che il Consiglio europeo trasmetta un messaggio di determinazione e di fiducia, per dimostrare che esiste la volontà politica necessaria ad accelerare il ritmo delle riforme. Intendiamo invitare i governi, il Parlamento europeo e la Commissione a lavorare insieme per superare gli ostacoli che impediscono l’attuazione delle riforme concordate, in modo da poter completare il necessario programma legislativo e quindi trasporre rapidamente le misure stabilite nel diritto nazionale. Abbiamo individuato due grandi priorità per il Consiglio europeo di primavera: la crescita sostenibile e la creazione di maggiori e migliori posti di lavoro. Seguiamo un approccio olistico nei confronti della crescita, riconoscendo che per rendere più dinamica l’economia europea è necessario intraprendere azioni riguardanti un insieme di fattori, quali la competitività, l’innovazione, la sostenibilità ambientale e l’inclusione sociale. Occorre rafforzare la competitività della nostra economia per far fronte alle sfide mondiali. E’ altrettanto cruciale adottare misure specifiche che vivacizzino il mercato interno. In questo contesto, intendiamo concentrarci su due settori specifici: i servizi finanziari e il settore dei servizi in senso lato. Riteniamo che un mercato unico effettivo nel settore dei servizi finanziari permetterà all’economia dell’Unione di registrare una crescita significativa, incrementando l’offerta di capitale a costi più moderati. Ci auguriamo di poter contare sulla cooperazione costruttiva del Parlamento europeo nel perseguire questo obiettivo, affinché si possano completare i restanti elementi del piano d’azione sui servizi finanziari, in particolare le proposte di direttive sulla trasparenza e sui servizi d’investimento, entro la fine dell’attuale legislatura.</p>
      <p sl="en">Sappiamo tutti che il settore dei servizi è stato la forza trainante dell’economia dell’Unione nel corso dell’ultimo decennio, fornendo un motore dinamico per la crescita che ha rappresentato il 70 per cento del PIL dell’Unione e delle sue opportunità di occupazione. Riteniamo che la piena applicazione dei principi del mercato interno in tale settore sia uno strumento vitale per permettere alle imprese competitive di espandersi in tutta l’Unione e offrire maggiori possibilità di scelta ai consumatori europei. Di conseguenza, attendiamo fiduciosi la proficua cooperazione con il Parlamento, al fine di compiere progressi significativi con la proposta di direttiva sul mercato interno dei servizi il prossimo anno.</p>
      <p sl="en">La strategia di Lisbona riconosce espressamente che, per poter competere a livello globale, l’Unione europea deve compiere la transizione verso un’economia basata sulla conoscenza, in cui tecnologie e competenze all’avanguardia forniscano un valore aggiunto significativo ai prodotti e ai servizi dell’Unione europea. Tuttavia, continuiamo ad essere in ritardo rispetto ai nostri più importanti concorrenti internazionali in termini di investimenti nell’innovazione o di priorità ad essa accordata. Il numero di ricercatori nell’Unione europea rappresenta solo il 5,7 per mille della forza lavoro, mentre la cifra corrispondente negli Stati Uniti è dell’8,1 e in Giappone del 9,1. Di fatto, come rilevato nella relazione di primavera della Commissione, il settore privato fornisce un contributo finanziario per gli investimenti in capitale umano pari al triplo in Giappone e addirittura al quintuplo negli Stati Uniti rispetto a quello fornito nell’Unione europea.</p>
      <p sl="en">Ciascuna delle nostre Istituzioni, i governi nazionali, il Consiglio, la Commissione e il Parlamento, dovranno valutare in che modo si possano fornire soluzioni dinamiche che promuovano un clima più favorevole all’innovazione nelle imprese. Come primo passo in tale direzione, abbiamo proposto che il Consiglio europeo si adoperi affinché gli Stati membri prendano in considerazione attività di sostegno mirate ed incentivi volti ad incoraggiare maggiori investimenti nella ricerca e sviluppo da parte delle imprese. Del pari, per aumentare il numero di ricercatori che svolgono il lavoro necessario a permettere la crescita della nostra economia, è importante esaminare il modo in cui possiamo persuadere i nostri ricercatori a rimanere in Europa ed attrarre nell’Unione ricercatori provenienti da paesi terzi. In questo contesto, il Consiglio attende fiducioso di proseguire la cooperazione con il Parlamento, al fine di garantire la pronta adozione del progetto di direttiva sulla mobilità dei ricercatori dei paesi terzi.</p>
      <p sl="en">Sono personalmente impegnato a perseguire l’obiettivo di una migliore regolamentazione all’interno dell’Unione europea. Sono fermamente convinto che una migliore regolamentazione possa permettere all’economia dell’Unione di registrare una crescita significativa e di raggiungere il giusto equilibrio che permetterà di salvaguardare gli interessi dei cittadini e alleggerire al tempo stesso gli oneri superflui che gravano sulle imprese. La Presidenza ha definito con le Presidenze successive – Paesi Bassi, Lussemburgo e Regno Unito – un’iniziativa congiunta che darà priorità, durante i prossimi due anni, all’obiettivo di una migliore regolamentazione.</p>
      <p sl="en">La nostra seconda priorità è la creazione di nuovi e migliori posti di lavoro. La linea seguita dalla nostra Presidenza in materia di occupazione ricalca le raccomandazioni della task force per l’occupazione, presieduta da Wim Kok, che ha riferito alla Commissione europea alla fine del 2003. Accogliamo con favore la piena incorporazione dei messaggi politici della task force nell’analisi e nella valutazione contenute nella relazione congiunta sull’occupazione. Di conseguenza, proponiamo al Consiglio europeo di chiedere che, nell’ambito di una strategia generale a favore dell’occupazione, gli Stati membri prestino urgente attenzione alle tre sfide strutturali, cioè l’adattabilità, la maggiore partecipazione della forza lavoro e gli investimenti sul capitale umano.</p>
      <p sl="en">Come sapete, gli obiettivi fissati nel quadro della strategia di Lisbona prevedono che la partecipazione femminile al mercato del lavoro raggiunga il 60 per cento e che la percentuale dei lavoratori più anziani diventi il 50 per cento entro il 2010. La relazione di primavera della Commissione ha registrato l’incremento del tasso di occupazione femminile nel corso degli ultimi tre anni al 55,6 per cento, in parte grazie ai progressi compiuti nel migliorare la disponibilità e l’accessibilità dei servizi di assistenza all’infanzia per i bambini sotto i tre anni. Se riusciamo a mantenere questo ritmo nei miglioramenti, abbiamo una possibilità realistica di raggiungere l’obiettivo del 60 per cento per la partecipazione femminile entro il 2010.</p>
      <p sl="en">Come Presidenza, riteniamo che le questioni più urgenti da affrontare, al fine di coinvolgere maggiormente le donne nel mondo del lavoro, siano le persistenti disparità di retribuzione e l’importanza di garantire ambienti di lavoro più sensibili alle esigenze familiari. Tuttavia, le difficoltà sono più gravi per quanto riguarda la realizzazione dell’obiettivo relativo ai lavoratori più anziani. Il tasso di occupazione dei lavoratori nella fascia di età compresa fra 55 e 64 anni ha raggiunto solo il 40,1 per centro nel 2002, il che significa che sono necessari altri 7 milioni di posti di lavoro per riuscire a realizzare l’obiettivo del 50 per cento entro il 2010. Consapevole dell’importanza della questione, la Presidenza irlandese propone di introdurre adeguati incentivi giuridici e finanziari per mantenere i lavoratori più anziani nel mondo del lavoro.</p>
      <p sl="en">La questione della partecipazione della forza lavoro mette in luce il fatto che l’attuazione della strategia di Lisbona comporta l’impegno non solo dei governi nazionali, ma di un’intera serie di soggetti, tra cui le imprese e i sindacati. Il sostegno dei datori di lavoro è essenziale, per esempio, per creare ambienti di lavoro sensibili alle esigenze familiari, che attraggano e mantengano le donne e i lavoratori più anziani nel mondo del lavoro. Del pari, l’impegno dei sindacati è necessario per agevolare il necessario adattamento ai cambiamenti sempre più indispensabili in un ambiente competitivo globale. Consideriamo quindi essenziale esplorare le possibilità di incoraggiare una più attiva partecipazione dei vari interessati alla realizzazione degli obiettivi di Lisbona.</p>
      <p sl="en">Il processo di cambiamento è inevitabilmente difficile. Tuttavia, è possibile costruire un futuro migliore per i cittadini dell’Unione attuale e dell’Unione allargata. Riteniamo che il processo di attuazione della strategia di Lisbona trarrà grandi vantaggi dal contributo dei nuovi Stati membri, ciascuno dei quali ha dovuto gestire trasformazioni economiche fondamentali di vasta portata. Sebbene vi sia molto da fare, i vantaggi derivanti da un’efficace attuazione della strategia di Lisbona per i nostri cittadini saranno notevoli. Il premio in palio è enorme. Il nostro programma di lavoro e i potenziali vantaggi per la strategia di Lisbona sono ben racchiusi nel tema che abbiamo scelto per la Presidenza. Noi, come europei, “lavoriamo insieme” per garantire una “migliore qualità della vita” per tutti i cittadini d’Europa entro il 2010.</p>
      <a text="(Applausi)"/>
    </intervention>
    <intervention id="3-043" speaker_id="photo_generic" name="Solbes Mira" is_mep="True" mode="spoken" role="Commissione">
      <p sl="es">Signor Presidente, come ogni anno, anche oggi la Commissione è presente in Parlamento, insieme con la Presidenza in carica del Consiglio, per discutere le priorità della politica economica, sociale e ambientale da affrontare al Vertice di primavera.</p>
      <p sl="es">Dal 2002 il Consiglio di primavera si consolida come appuntamento annuale in cui vengono definiti i nostri obiettivi futuri e, se ne garantiamo il successo e l’efficacia, consolideremo anche la nuova governance economica dell’Unione, della quale la Commissione, e soprattutto io, in veste di Commissario, siamo strenui difensori.</p>
      <p sl="es">La Presidenza irlandese ha appena illustrato le sue priorità e ha confermato la sua ambizione e determinazione di assicurare il successo del Vertice, ambizione e determinazione che trovano sostegno nell’analisi e nelle conclusioni presentate nella relazione di primavera. Tale analisi è stata accolta con favore nel dibattito svolto a suo tempo e successivamente ha ricevuto ulteriore sostegno attraverso i numerosi contributi ed iniziative di un buon numero di Stati membri.</p>
      <p sl="es">Il bilancio fornito dalla relazione di primavera è molto chiaro e non intendo soffermarmi su di esso, ma vorrei fare alcune brevi osservazioni. Il documento approvato il 21 gennaio conteneva già i principali messaggi politici e le conclusioni essenziali. Abbiamo indicato una serie di risultati positivi, in particolare per quanto riguarda la creazione di posti di lavoro – sei milioni – nonostante la fase di crescita debole. Abbiamo anche rilevato il notevole miglioramento della situazione per quanto riguarda la disoccupazione di lunga durata e l’occupazione femminile, l’apertura alla concorrenza di mercati strategici di rete e la crescente penetrazione di Internet nelle scuole, nelle imprese, nelle pubbliche amministrazioni e nelle famiglie.</p>
      <p sl="es">Un recente studio della Commissione conferma che il processo di riforma economica avviato negli ultimi anni ha contribuito a una crescita supplementare del PIL europeo di mezzo punto percentuale fra il 1996 e il 2001. Senza dubbio si tratta di indizi positivi. Tuttavia, questi indizi positivi non devono nascondere le difficoltà già emerse nell’ambito di questo processo, soprattutto se si paragonano alle ambizioni e agli obiettivi fissati a Lisbona.</p>
      <p sl="es">L’occupazione e la produttività non contribuiscono in modo sufficiente alla crescita del PIL europeo. Il mercato interno continua ad essere troppo frammentato e la trasposizione delle direttive è ancora mediocre.</p>
      <p sl="es">In sostanza, la valutazione conferma la validità della strategia di Lisbona, ma rivela al tempo stesso l’urgente necessità di rinnovare il nostro impegno nei confronti della sua realizzazione e, soprattutto, di compiere gli sforzi necessari a trasformarla in realtà.</p>
      <p sl="es">Quali sono, dal punto di vista della Commissione e secondo quanto indicato nella nostra relazione, le priorità attuali? Più investimenti nelle reti e nella ricerca, nello sviluppo e nell’innovazione, rafforzamento della competitività del settore dei servizi e introduzione di modifiche atte a prolungare la durata della vita lavorativa. Permettetemi di fare alcune brevi osservazioni su ciascuno di questi aspetti.</p>
      <p sl="es">Alla luce della debole crescita registrata negli ultimi anni, è indispensabile aumentare gli investimenti in infrastrutture, attività di ricerca e sviluppo e innovazione, adottando una strategia più integrata su scala europea.</p>
      <p sl="es">Gli investitori privati sono direttamente interessati. Essi possono e devono sfruttare il potenziale di crescita e i vantaggi a medio e lungo termine offerti dal buon funzionamento di un’economia integrata e senza barriere.</p>
      <p sl="es">Le autorità pubbliche, comprese quelle europee, devono completare con urgenza un quadro normativo adeguato, a livello nazionale e comunitario. Al tempo stesso, dobbiamo creare le condizioni per un sostegno politico e finanziario più ambizioso. Questo rafforzamento degli investimenti sarà più efficace se si baserà su una visione d’insieme, quale quella ispirata dai progetti previsti nell’ambito dell’iniziativa per la crescita. Con questa iniziativa la Commissione e il Consiglio europeo cercano di coordinare gli sforzi al fine di superare le difficoltà di ordine transfrontaliero nello sviluppo delle infrastrutture di trasporto, dell’energia e delle telecomunicazioni, ma anche nella ricerca, nello sviluppo e nell’innovazione.</p>
      <p sl="es">In questo contesto, la promozione della conoscenza e del capitale umano sono aspetti fondamentali, che presentano un grande potenziale di miglioramento. Il Commissario Vivian Reding, qui con me oggi, interverrà dopo di me per illustrare i particolari delle linee d’azione adottate nel quadro della strategia di Lisbona su questo aspetto specifico.</p>
      <p sl="es">La nostra seconda priorità è il rafforzamento della competitività dell’industria e dei servizi. Il Consiglio e il Parlamento devono concentrarsi sull’approvazione del pacchetto legislativo volto a promuovere la competitività. Tale pacchetto comprende proposte essenziali, quali il riconoscimento delle qualifiche professionali, il brevetto comunitario, le recenti direttive in materia di servizi finanziari e la direttiva quadro sui servizi.</p>
      <p sl="es">Altre riforme strategiche riguardano la revisione degli orientamenti sulle RTE e il piano d’azione sulle tecnologie ambientali. Occorre anche esaminare il modo in cui migliorare la strategia di Lisbona nel settore industriale.</p>
      <p sl="es">Infine, la terza priorità consiste nel promuovere un invecchiamento attivo, che permetta ai lavoratori in età più avanzata di rimanere attivi per un maggior numero di anni, per esempio tramite la soppressione degli incentivi finanziari a favore del pensionamento anticipato.</p>
      <p sl="es">Mi permetta, signor Presidente, di fare altre due osservazioni riguardo alla relazione sugli indirizzi di massima per le politiche economiche e alla relazione sulle finanze pubbliche.</p>
      <p sl="es">La raccomandazione della Commissione contenuta nell’aggiornamento per il 2004 degli indirizzi di massima per le politiche economiche ha permesso al Parlamento di svolgere uno studio interessante, del quale è principalmente responsabile l’onorevole Randzio-Plath. Anche in questo caso, l’onorevole Randzio-Plath ha cooperato all’analisi della strategia di Lisbona e all’elaborazione delle politiche descritte negli indirizzi di massima. Deplora l’applicazione inadeguata e ritiene che gli investimenti senza dubbio rappresentino l’aspetto cruciale su cui concentrarsi in futuro. La Commissione in ogni caso si compiace del rinnovato sostegno del Parlamento europeo alle linee principali della strategia di politica economica contenuta negli indirizzi di massima. Il nostro ampio programma di riforme strutturali è fondamentale per incrementare il potenziale di crescita dell’Europa.</p>
      <p sl="es">Non bisogna dimenticare che una gestione sana e responsabile delle politiche macroeconomiche è di cruciale importanza per rafforzare la fiducia ed è una condizione indispensabile per aumentare la domanda interna e l’occupazione. Al riguardo, il mio parere è diverso da quello esposto nel progetto di risoluzione. Non condivido l’affermazione secondo cui vi sarebbe un crescente divario tra le finalità e gli obiettivi fissati a Lisbona e gli attuali indirizzi di massima per le politiche economiche.</p>
      <p sl="es">Non rilevo inoltre la mancanza di coerenza tra gli strumenti che è stata segnalata. Gli attuali indirizzi coprono il periodo 2003-2005 e s’incentrano specificamente sul contributo delle politiche economiche alla realizzazione degli obiettivi di Lisbona nei prossimi tre anni. Gli indirizzi di massima per le politiche economiche costituiscono quindi un obiettivo fondamentale nell’attuazione della strategia di Lisbona, il cui valore aggiunto deriva precisamente dal fatto che offrono una soluzione integrata per affrontare le varie sfide che abbiamo di fronte. Questa impostazione globale è sostenuta tramite la razionalizzazione del coordinamento delle politiche e, in questo contesto, abbiamo compiuto progressi nell’allineare gli indirizzi di massima per le politiche economiche agli orientamenti in materia di occupazione, rafforzando così la coerenza generale.</p>
      <p sl="es">Vorrei anche fare qualche commento sulla relazione dell’onorevole Bigliardo sulle finanze pubbliche nell’Unione. Si tratta di un valido e utile contributo e mi compiaccio del forte sostegno accordato alla linea adottata dalla Commissione per rafforzare il Patto di stabilità e di crescita, in particolare la governance economica.</p>
      <p sl="es">L’attuale quadro di coordinamento delle politiche economiche si basa su principi chiari, prezzi e condizioni monetarie stabili e sane finanze pubbliche. Questo è il quadro che consideriamo più adeguato e coerente, alla luce del nostro obiettivo fondamentale di promuovere la crescita.</p>
      <p sl="es">Tuttavia, l’esperienza dimostra che vi sono margini per migliorare l’applicazione concreta del Patto. La Commissione sta svolgendo una valutazione, nell’ambito della quale organizzerà dibattiti con altre Istituzioni e con i governi degli Stati membri. Intendiamo presentare proposte più specifiche entro l’estate e sono certo che avrò occasione di discuterne gli aspetti concreti con l’Assemblea.</p>
      <p sl="es">La pietra angolare della nostra strategia è l’idea che le difficoltà a breve termine non devono essere affrontate in modo da provocare squilibri a lungo termine. E’ anzi essenziale affrontare tali difficoltà tenendo conto dell’attuale situazione economica, ma anche delle possibili sfide future e delle disposizioni esistenti per il coordinamento delle politiche di bilancio. Ciò ha contribuito a migliorare la situazione di bilancio e a ridurre le aspettative di inflazione. In questo momento, il nostro grande compito è prestare maggiore attenzione alla crescita e alla sostenibilità delle finanze pubbliche.</p>
      <p sl="es">Un’ultima osservazione sulla governance economica: gli obiettivi fissati a Lisbona erano ambiziosi ma realistici e il successo dipendeva dalla determinazione e dall’impegno di tutti. Il mancato conseguimento degli obiettivi intermedi sembra ora compromettere la realizzazione di quelli fissati per il 2010. La nostra sfida fondamentale è garantire una reale governance economica. A livello europeo procediamo a ritmo sostenuto, fissiamo le giuste priorità e individuiamo misure e politiche adeguate, ma, quando si tratta di prendere le decisioni, le difficoltà e i ritardi si moltiplicano. Anche gli Stati membri non riescono ad integrare in modo efficace tali priorità nelle loro politiche nazionali.</p>
      <p sl="es">La Commissione cerca di assolvere il suo dovere di richiamare l’attenzione su questo programma e ritengo sia utile avviare una riflessione su quale sia la soluzione migliore al problema. E’ necessario cogliere tutte le opportunità offerte dalla ripresa economica e dalle dinamiche dell’allargamento per dare il necessario impulso alla strategia di Lisbona.</p>
      <p sl="es">Questo nuovo impulso deve essere trasmesso dal Consiglio europeo. La Presidenza irlandese lo ha individuato come una delle sue priorità ed esiste quindi la possibilità di rafforzare il coordinamento delle politiche economiche. A tal fine, la Commissione ha iniziato il suo processo di consultazione il mese scorso e intende elaborare proposte sulle prospettive della revisione intermedia della strategia di Lisbona, che dovrebbe essere l’argomento centrale della relazione di primavera del prossimo anno.</p>
    </intervention>
    <intervention id="3-044" speaker_id="photo_generic" name="Reding" is_mep="True" mode="spoken" role="Commissione">
      <p sl="fr">Signor Presidente, onorevoli deputati al Parlamento europeo, sono lieta di partecipare a questa seduta plenaria con il collega Pedro Solbes. La presenza di entrambi è altamente simbolica in quanto sta a significare che la strategia di Lisbona non si fonda unicamente sull’economia e sulle finanze – fattori che restano senz’ombra di dubbio assolutamente essenziali – e che la dimensione sociale e umana di questa strategia riveste un’importanza altrettanto cruciale. Come, per esempio, trascurare il fatto che quasi il 20 per cento dei giovani europei esce dai sistemi di istruzione e di formazione senza qualifiche? Come non preoccuparsi dell’esclusione sociale di cui soffrono molti dei nostri cittadini? Come rispondere alle crescenti esigenze dei singoli di ricevere una formazione lungo tutto l’arco della vita per essere in grado di continuare a lavorare o di partecipare attivamente alla vita delle nostre società? Come dico spesso, le risorse umane sono il più prezioso capitale dell’Unione, se sappiamo sfruttarle a pieno. Tuttavia, senza un’istruzione e una formazione di qualità è illusorio pensare che riusciremo a raggiungere gli obiettivi fissati per la crescita e l’occupazione o per la coesione sociale. Il nostro potenziale economico si fonda infatti sul capitale umano. Alcuni esperti, ad esempio, hanno calcolato che l’aumento di un anno della durata media degli studi si traduce in un incremento di produttività superiore al 6 per cento. Sappiamo inoltre che l’istruzione è un fattore chiave dell’integrazione civile e sociale. Onorevoli deputati, la costruzione dell’edificio che abbiamo progettato con il processo di Lisbona deve cominciare da fondamenta solide in materia di istruzione e formazione.</p>
      <p sl="fr">La relazione di primavera adottata dalla Commissione un mese fa constata che, malgrado i progressi positivi registrati in alcuni settori, l’Unione resta lontana dagli obiettivi che si è prefissata. Le ragioni sono parecchie e sono legate anche all’eccessiva frammentazione del mercato interno o alla scarsa trasposizione degli orientamenti adottati nell’ambito della strategia. Il collega Pedro Solbes ha parlato di questi punti.</p>
      <p sl="fr">Una ragione altrettanto importante che spiega le nostre carenze è la mancanza di investimenti nel settore della conoscenza, sia per l’istruzione e la formazione che per la ricerca e l’innovazione. Gli Stati membri si sono impegnati a Lisbona ad aumentare in modo significativo gli investimenti per le risorse umane. Ebbene, cosa è successo effettivamente? In rapporto al PIL gli investimenti pubblici per l’istruzione non aumentano, se non di poco, e addirittura in alcuni Stati membri c’è una tendenza alla diminuzione. Inoltre gli investimenti privati nell’istruzione sono ampiamente insufficienti in Europa a confronto con i nostri concorrenti, soprattutto nel settore dell’insegnamento superiore. La spesa del settore privato negli Stati Uniti è quattro volte superiore all’Europa mentre in Giappone è doppia.</p>
      <p sl="fr">La stessa cosa vale per la ricerca, settore per di più drammaticamente segnato dal brain drain , la fuga di cervelli, dall’Unione europea verso gli Stati Uniti. Ebbene, se vogliamo diventare un’economia fondata sulla conoscenza, dobbiamo attuare una nuova dinamica che avrà tra le sue componenti fondamentali la ricerca. Infatti, senza investimenti pubblici e privati nella ricerca l’economia dell’Unione stagnerà in quanto sarà priva della sua forza motrice: la conoscenza. E’ proprio per questo motivo che l’esortazione a investire nella ricerca si trova nel cuore della strategia di Lisbona.</p>
      <p sl="fr">Approvata nell’aprile 2003, al termine di un’ampia consultazione, la comunicazione della Commissione “Investire nella ricerca: un piano d’azione per l’Europa” ha definito azioni destinate ad accrescere il livello medio di investimenti che passerebbe dall’attuale 1,9 per cento del PIL al 3 per cento entro il 2010, e i due terzi di tale importo dovrebbero provenire dal settore privato. Questo piano d’azione per il 3 per cento comprende quattro serie di misure: sostenere gli sforzi profusi dai paesi europei e dalle parti interessate assicurandone la reciproca coerenza; migliorare sensibilmente il sostegno pubblico alla ricerca e all’innovazione tecnologica; accrescere il livello degli investimenti pubblici; migliorare l’ambiente della ricerca e dell’innovazione tecnologica in Europa. Questi compiti non sono affatto facili! Per portare a termine con successo questo piano d’azione occorrono sforzi decisi e concertati da parte degli Stati membri e del settore privato. Occorre però arrendersi all’evidenza: gli investimenti di oggi assicureranno la crescita, la produttività e l’occupazione di domani.</p>
      <p sl="fr">E’ inoltre indispensabile accelerare gli sforzi per modernizzare i sistemi di istruzione e formazione e adeguarli ai bisogni della società della conoscenza. La Commissione e gli Stati membri hanno preso tali questioni molto sul serio. Nel febbraio 2002 abbiamo concordato un programma di lavoro per garantire entro il 2010 livelli di eccellenza a livello mondiale ai sistemi di istruzione e di formazione. I ministri dell’Istruzione europei hanno inoltre adottato parametri comparativi europei per 5 settori chiave, quali le competenze di base o l’apprendimento lungo tutto l’arco della vita. Inoltre la dichiarazione di Copenaghen ha avviato il processo di cooperazione europea in materia di formazione professionale. I primi risultati concreti sono già riscontrabili; è il caso di EUROPASS o del lavoro per il riconoscimento dell’apprendimento informale. Nel novembre 2003 la Commissione ha presentato una relazione intermedia sull’attuazione del programma di lavoro. In tale documento ho suonato il campanello d’allarme: se non velocizziamo le riforme dei sistemi di istruzione e formazione, sarà molto difficile, se non impossibile, raggiungere gli obiettivi fissati, non solo quelli in materia di istruzione e di formazione, ma anche quelli della strategia di Lisbona nel suo complesso, cosa che è ancor più preoccupante. Le carenze nel settore dell’istruzione e della formazione comportano quasi automaticamente ritardi economici e problemi sociali.</p>
      <p sl="fr">Sulla base di queste riflessioni è stata redatta una relazione congiunta con gli Stati membri, che verrà discussa domani in seno al Consiglio “Istruzione” e quindi presentata al Consiglio europeo di primavera. Questa relazione individua vari settori di azione prioritaria. Innanzitutto l’investimento nelle risorse umane: si tratta di investire di più, ma anche meglio, e di mobilizzare gli investimenti privati, in particolare nell’insegnamento superiore e nella formazione professionale. Gli Stati membri devono introdurre vere e proprie strategie volte a promuovere l’apprendimento lungo tutto l’arco della vita, soprattutto per i gruppi più svantaggiati. Oggi soltanto un adulto su dieci vi ha accesso. Infine, occorre introdurre una vera e propria Europa dell’istruzione e della formazione, anche attraverso la creazione di una struttura europea per la qualificazione.</p>
      <p sl="fr">La relazione mette inoltre in rilievo il ruolo chiave delle università nella società della conoscenza. Ebbene, se le nostre università possiedono molte risorse, non si può negare che devono fare fronte a sfide cruciali in un ambiente sempre più mondializzato e competitivo. In linea di massima dispongono di meno risorse in confronto, ad esempio, alle grandi università americane. A partire dagli anni ’80 hanno inoltre perso il loro status di destinazione preferenziale degli studenti stranieri. Come promuovere l’eccellenza delle nostre università a livello mondiale? Come attirare i migliori studenti, ricercatori e insegnanti? Ci sono già stati progressi. Attraverso il processo di Bologna, che mira all’armonizzazione dei sistemi di insegnamento superiore, attraverso i nostri programmi SOCRATES e Leonardo Da Vinci, che promuovono l’innovazione nell’istruzione e nella formazione e, più di recente, attraverso il programma Erasmus Mundus sostenuto con forza dal Parlamento, che ringrazio di nuovo per questo. Possiamo dirci soddisfatti in questo e in altri ambiti? Dobbiamo fermarci al punto in cui siamo arrivati? Non credo. Ritengo che a tutti i livelli dobbiamo proseguire i nostri sforzi e, se necessario, intensificarli.</p>
      <p sl="fr">E’ questo infatti il messaggio della relazione di primavera della Commissione e della relazione intermedia. Questo messaggio trova il suo prolungamento diretto nella proposta della Commissione relativa alle nuove prospettive finanziarie. Il 10 febbraio scorso il Presidente Prodi vi ha illustrato il contesto e le linee portanti di queste prospettive. Le discussioni saranno lunghe e difficili e si parlerà molto di cifre e di percentuali. Tuttavia, prima di addentrarci nel dibattito, concentriamoci innanzitutto sul progetto e sulle nostre ambizioni per il dopo 2010. Come il Presidente Prodi ha sottolineato nel suo intervento, nessun paese europeo può, da solo, fare fronte alle sfide della mondializzazione, il che vale per la strategia di Lisbona nel suo complesso e quindi anche per i settori dell’istruzione e della formazione. Sì, certo, l’istruzione e la formazione rientrano nella sfera della sussidiarietà. Nessuno lo mette in dubbio. Tuttavia, attraverso l’azione a livello comunitario abbiamo potuto compiere enormi progressi. Un milione di studenti ERASMUS: può sembrare molto, ma si tratta solo del 2 per cento del corpo studentesco. Non è abbastanza. Bisogna andare oltre. La stessa cosa vale anche per chi frequenta corsi di formazione. Se i circa due milioni di studenti che hanno frequentato i nostri progetti scolastici possono sembrare tanti, occorre tener presente che non si tratta neanche dell’1 per cento del totale della popolazione studentesca europea. Occorre dunque davvero andare avanti. Inoltre i programmi comunitari, che sono veri e propri laboratori di innovazione, contribuiscono alle riforme e all’adeguamento dei sistemi di istruzione e sono utili per la condivisione delle esperienze. Il processo di Lisbona, ad esempio, non avrebbe visto la luce senza il programma ERASMUS e senza la crescente domanda di mobilità da parte degli studenti.</p>
      <p sl="fr">L’azione comunitaria, attraverso i programmi e la cooperazione politica, contribuisce così a tre obiettivi fondamentali: rendere concreta e visibile la costruzione europea, la cittadinanza; sviluppare la dimensione europea dell’istruzione e della formazione; e sostenere il miglioramento dei nostri sistemi di istruzione e di formazione. L’azione a livello europeo è essenziale per il raggiungimento dei nostri obiettivi economici e sociali. In proposito a marzo presenterò al Collegio dei Commissari una comunicazione sulla nuova generazione di programmi per il periodo 2007-2013. L’obiettivo della comunicazione è far sì che l’istruzione e la formazione diventino una realtà per tutti. La comunicazione illustrerà le grandi linee e le azioni prioritarie della nuova generazione di programmi per l’istruzione. Prima dell’estate dovrà essere presentata una proposta formale. Avremo quindi il tempo di ritornarci sopra, onorevoli deputati. Visti i positivi precedenti in tal senso mi permetto però di confidare sin d’ora sul vostro sostegno.</p>
    </intervention>
    <intervention id="3-045" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, signor Presidente del Consiglio, signori Commissari, oggi discutiamo della nostra economia. Perché la nostra economia diventi la più competitiva del mondo occorre che il triangolo Commissione, Parlamento, Consiglio, permetta al triangolo economia, occupazione, ambiente di evolvere in modo efficace ed equilibrato.</p>
      <p sl="fr">Inizierò dalle questioni economiche, monetarie e industriali. In vista dell’allargamento è indispensabile per rafforzare la nostra competitività a livello mondiale un solido coordinamento delle politiche macroeconomiche degli Stati membri, nello spirito del Patto di stabilità e di crescita. La competitività si ottiene non solo con la riduzione dei costi, ma anche e soprattutto con la creazione di condizioni che favoriscano l’iniziativa privata e rendano più flessibili le norme che disciplinano il diritto del lavoro. E’ di vitale importanza incoraggiare tutti gli investimenti, pubblici o privati, affinché le spese per la ricerca e lo sviluppo raggiungano il 3 per cento del PIL entro il 2010. Dobbiamo dare prova di volontà in proposito per recuperare il crescente ritardo che abbiamo accumulato negli ultimi anni sugli Stati Uniti e per fermare la fuga di cervelli verso gli altri continenti. Se necessario occorre concentrare i nostri sforzi sui settori ad alta tecnologia come la salute e le biotecnologie, la difesa e lo spazio, GALILEO ne è un buon esempio, le telecomunicazioni più avanzate o ancora le fonti di energia rinnovabile. Il che non deve farci dimenticare che il tessuto economico dell’Europa riposa sui nostri imprenditori e sulle nostre numerose PMI. Dobbiamo quindi garantirne la sopravvivenza. In quest’ottica l’introduzione di un sistema fiscale che non ostacoli il passaggio di proprietà delle PMI costituisce un elemento indispensabile.</p>
      <p sl="fr">La vitalità di uno spazio economico inoltre si misura anche dalla qualità delle sue infrastrutture, dalla modernizzazione dei collegamenti e dallo sviluppo di alternative al trasporto su strada. Il ricorso ai Fondi strutturali per investire nelle infrastrutture, nella ricerca e nello sviluppo nonché nell’innovazione sarà utile, anzi indispensabile, a ciascuno Stato membro dell’Unione europea, senza eccezioni. Anche il completamento delle reti energetiche transeuropee riveste grande importanza.</p>
      <p sl="fr">Per quanto riguarda il secondo lato del triangolo, ovvero l’occupazione, dobbiamo rispondere alle aspettative dei nostri cittadini e l’occupazione resta la loro principale preoccupazione. Occorre semplicemente porre fine alle politiche assistenzialistiche o volte a rattoppare in modo posticcio le magagne, per avviare invece vere e proprie riforme strutturali. Per creare 15 milioni di posti di lavoro infatti occorrerà, nel quadro dell’agenda di Lisbona, innovare grazie a nuove politiche originali e dinamiche che si fondino sull’iniziativa privata. Ho preso nota del fatto che il Presidente del Consiglio auspica posti di lavoro più qualificati e che la signora Commissario Reding ha insistito sulla qualità e sull’adeguamento della formazione. Ricorderò inoltre che dobbiamo condurre una riflessione approfondita sul problema del deficit demografico e sulla necessità di seguire al più presto politiche valide per l’immigrazione. Dobbiamo riflettere insieme sulle possibili soluzioni.</p>
      <p sl="fr">Molti si preoccupano inoltre dell’assenza dell’Europa sociale. Eppure essa è ovunque, è reale, non è amministrata, è volontaria e serve a promuovere la parità tra uomini e donne e a ridurre le discriminazioni. Non è necessario che aggiunga nulla a quanto ha detto il Commissario Reding. Occorre invece compiere sforzi più mirati nell’ambito delle norme minime europee in materia di diritto del lavoro e di sicurezza sociale per i lavoratori in mobilità permanente, onde evitare qualsiasi concorrenza sleale fondata su retribuzioni basse e cattive condizioni lavorative.</p>
      <p sl="fr">Per quanto riguarda l’ambiente dobbiamo tener ben presente che i nostri sforzi in materia di crescita e di occupazione dovranno rispondere a un obiettivo di sviluppo sostenibile, fattore di stabilità. Innanzitutto dobbiamo essere severi con noi stessi e realisti sull’impatto delle normative che approviamo. Ecco perché mi sembra utile poter effettuare, prima di approvare un testo legislativo, la valutazione dell’impatto in termini di sostenibilità di tutte le spese comunitarie previste dal disegno di legge in oggetto. Tra l’altro è stato il nostro gruppo politico a prendere questa iniziativa in sede di commissione parlamentare.</p>
      <p sl="fr">Per concludere, vorrei ricordare l’importanza del sesto programma d’azione comunitario nel settore della tutela della risorse naturali e dell’ambiente, programma, questo, che dovrebbe aiutarci ad attuare il Protocollo di Kyoto. Ecco quanto desideravo far presente alla vostra attenzione. Ci sarebbero ancora molte altre cose da dire. Auspico semplicemente che la strategia di Lisbona possa aiutarci ad andare avanti nell’interesse dei nostri concittadini.</p>
    </intervention>
    <intervention id="3-047" speaker_id="1352" name="Enrique BARÓN CRESPO" is_mep="True" mode="spoken" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="es">Signor Presidente, signor Presidente in carica del Consiglio, signor Commissario, signora Commissario, onorevoli colleghi, giungiamo oggi a un appuntamento quasi rituale per discutere lo stato della strategia di Lisbona in vista del Vertice di primavera. E’ bene ricordare i nostri principi, che comprendono un modello sociale europeo rinnovato, basato su valori condivisi e comuni, con una strategia economica di solidarietà e di sviluppo sostenibile. Questo elenco di buone intenzioni deve però essere concretizzato, perché credo che esista un detto comune a tutte le nostre lingue: “la strada dell’inferno è lastricata di buone intenzioni”, e non basta proclamarle e ripeterle anno dopo anno. Come è stato affermato oggi, soprattutto da parte della Commissione, è necessaria un’analisi critica del modo in cui si sta evolvendo la strategia di Lisbona.</p>
      <p sl="es">In un anno di elezioni, vorrei esaminare alcuni aspetti che destano particolare preoccupazione. Va bene parlare di mercato interno e di servizi finanziari, ma non si può dimenticare che dobbiamo superare l’impasse sulla tassazione dei redditi da capitale e sulle inaccettabili situazioni di monopolio. Va bene parlare di sviluppo dei servizi, ma bisogna anche rispondere ai timori suscitati dalle sempre più numerose delocalizzazioni e alla necessità di una strategia industriale in Europa. Dobbiamo quindi dar prova di saper sviluppare insieme la nostra linea d’azione per quanto riguarda l’attuazione dell’agenda di Lisbona.</p>
      <p sl="es">Mi permetta, signor Presidente, di esaminare gli sviluppi attuali. In primo luogo, all’interno del nostro gruppo e in seno al Parlamento nel suo insieme – credo si tratti di un parere maggioritario, concretizzato nella nostra posizione sulla Convenzione – riteniamo che l’entrata in vigore dell’Unione economica e monetaria richiedesse un rafforzamento della governance economica. Il Commissario ha menzionato questo aspetto. A Berlino si è svolta una delle numerose riunioni dei nostri leader – questa ha ottenuto maggiore copertura giornalistica – ed è stata proposta l’istituzione di un “supercommissario” per i problemi economici. Senza dubbio è una questione importante. Presuppone che si accetti l’applicazione del metodo comunitario, il che è assolutamente cruciale. Presuppone anche l’accettazione di ciò cui si sono opposti i governi in sede di Convenzione. Vi è ora un cambiamento di opinione, considerata la necessità di rafforzare l’Unione economica. Questo si può tradurre in un approccio correttivo. Correggere è saggio e il progetto di Costituzione va modificato in questo senso. Credo che il Parlamento non avrebbe difficoltà a sostenere pienamente questa linea, perché non ha senso parlare di un ministro degli Affari esteri senza avere un ministro dell’Economia. Sono certo che il Commissario Solbes non avrebbe difficoltà a sostenere questa proposta, né a difenderla in seno alla Commissione.</p>
      <p sl="es">Vi è un altro aspetto importante: quando si parla di riforme non si deve parlare solo di smantellamento delle acquisizioni sociali e del welfare . I modelli irlandese, olandese, danese e svedese dimostrano concretamente che è possibile avere un alto livello di competitività, un’economia efficace e godere al tempo stesso di un alto livello di protezione. Il processo di riforma deve quindi seguire questi modelli. La riforma non è incompatibile con la salvaguardia dei principi che hanno reso grande l’Europa.</p>
      <p sl="es">Signor Presidente, vorrei evidenziare un altro aspetto importante, al quale la Commissione ha solo accennato, cioè la definizione delle prossime prospettive finanziarie. Spetta alla Presidenza irlandese lanciare il dibattito in materia. E’ una questione molto importante, perché siamo in una situazione in cui, dopo il Vertice di Berlino e dopo una certa lettera, si afferma di voler fare molte più cose – strategia di Lisbona, allargamento e altro – con molte risorse in meno, il che è veramente una questione di fede. Non avrebbe alcun senso limitarsi a sperare nei miracoli, ma senz’altro ha senso applicare principi economici ragionevoli. In questo contesto, la Commissione, assolvendo il suo dovere, ha elaborato una proposta presentata al Parlamento dal Commissario Barnier – forse troppo modesta, l’1,24 per cento del PIL – e, a nostro parere, questo è il minimo di cui si possa parlare. Non si può criticare la mancanza di investimenti nella ricerca di base – e lo dico mentre nel mio paese, o in Francia o in altri paesi dell’Unione europea, i ricercatori scendono in piazza, non solo i lavoratori, ma anche i ricercatori –, non si può affermare che si devono svolgere più attività di ricerca e poi ridurre drasticamente le risorse.</p>
      <a text="(Applausi)"/>
      <p sl="es">Il piano proposto dal Commissario Reding ed elaborato dal Commissario Busquin merita quindi il nostro pieno sostegno.</p>
      <p sl="es">Per concludere, signor Presidente, vorrei ancora accennare a tre questioni. In primo luogo, continuiamo a riporre fiducia nella Presidenza irlandese e a sperare che sia in grado di presentare una valida proposta in marzo per compiere progressi sulla Costituzione. In secondo luogo, riteniamo si debba sostenere l’accordo raggiunto a Cipro, che consideriamo molto importante per il futuro dell’Unione. Infine, in presenza del Premio Nobel iraniano oggi in visita al Parlamento europeo, vorrei dire che dobbiamo mantenere la nostra posizione di sostegno alla democrazia in Iran e di critica sul modo in cui vengono condotte le elezioni in tale paese.</p>
      <a text="(Applausi)"/>
    </intervention>
    <intervention id="3-048" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, a gennaio i liberali dell’Assemblea hanno accolto con favore il forte accento posto dalla Presidenza sulla strategia di Lisbona. Le vostre priorità per il Vertice di primavera confermano tale impegno.</p>
      <p sl="en">L’Europa non riesce a ingranare la quarta. Mentre l’America accelera, mentre l’Asia in ripresa passa alla corsia di sorpasso, l’Europa è il fanalino di coda. Non dobbiamo farci ingannare dalla ripresa. Se l’Europa sta prendendo velocità, è perché la strada è in discesa non perché il motore è in buone condizioni. Come ha affermato il Commissario Lamy una settimana fa, abbiamo suscitato aspettative esagerate intorno a Lisbona e lesinato sugli investimenti nei risultati. Qualsiasi ripresa economica europea per essere sostenuta deve fondarsi sulla creazione di posti di lavoro. Una ripresa della crescita indotta dalle esportazioni potrebbe mascherare una ripresa priva di posti di lavoro di tipo americano, che non ci farà trovare in condizioni migliori quando la strada tornerà in piano o comincerà la prossima salita. Maggiori e migliori posti di lavoro sono la chiave di volta per una crescita durevole e per la prosperità e sono l’unica soluzione sostenibile per la coesione sociale.</p>
      <p sl="en">Non possiamo permettere che la ripresa sia la foglia di fico per i governi restii ad introdurre le riforme. Una ripresa della crescita può solo nascondere le debolezze dell’economia europea, non può eliminarle. Il fatto che non si siano sfruttate le congiunture favorevoli per migliorare la situazione finanziaria in vista di quelle sfavorevoli è precisamente il motivo per cui è fallito il Patto di stabilità e di crescita. Questo Vertice deve ricostruire il Patto attorno a un nuovo tipo di impegno nei confronti della disciplina finanziaria e della gestione del debito.</p>
      <p sl="en">I governi devono lasciare i lavoratori liberi di lavorare secondo l’orario che scelgono e garantire la necessaria flessibilità. Dobbiamo far sì che lavorare sia soddisfacente e remunerativo e creare nuove opportunità di occupazione per le donne e i lavoratori in età più avanzata. E’ necessario correggere le inadeguatezze dell’istruzione e della riqualificazione che limitano il potenziale di troppi europei. Occorre investire di più nella ricerca e nello sviluppo e promuovere la competitività e l’innovazione. L’unico modello sociale europeo che conti è quello che salvaguarda la nostra prosperità comune per il futuro.</p>
      <p sl="en">Dobbiamo definire obiettivi raggiungibili e concentrarci sui risultati. Sappiamo che cosa va fatto. Abbiamo bisogno di politiche che diano risultati, non di una lista di desideri né di forti strette di mano. Un nuovo “gruppo ad alto livello” non farà altro che presentare l’ennesima e costosa serie di conclusioni ovvie. Il mio gruppo sostiene la creazione di posti di lavoro e il ritorno dei lavoratori più anziani nel mondo del lavoro, ma aspiravamo a qualcosa di più di posti di consulenti per Primi Ministri in pensione.</p>
      <p sl="en">La Presidenza ha giustamente rilevato la necessità di un’azione più determinata da parte dei governi europei, non solo in sede di Consiglio, ma anche a livello nazionale. In molti casi si è permesso che gli impegni assunti in seno al Consiglio raggiungessero una situazione di stallo nella fase di trasposizione. Gli ultimi dati della Commissione indicano che il mese scorso 131 direttive relative al mercato interno – cioè l’8,5 per cento del totale – non sono state pienamente applicate da almeno uno Stato membro, in violazione delle scadenze da essi stessi fissate! Dobbiamo esercitare un controllo più severo sul mercato interno.</p>
      <p sl="en">Il Vertice di primavera deve concentrarsi sui risultati. Entro giugno, i liberali democratici dell’Assemblea si attendono decisioni definitive su misure fondamentali volte a favorire la mobilità dei lavoratori europei, anche nell’ambito del riconoscimento reciproco delle qualifiche. Vogliamo vedere progressi reali su una direttiva quadro in materia di servizi e riteniamo sia più che mai il momento di raggiungere un accordo sul piano d’azione sui servizi finanziari al fine di liberalizzare i mercati europei dei capitali.</p>
      <p sl="en">L’agenda di Lisbona ci ha concesso un decennio per introdurre le riforme. A distanza di cinque anni, i risultati ottenuti sono troppo scarsi. Non possiamo permetterci di ritrovarci qui fra altri cinque anni a chiederci come mai si sia consentito all’Europa di rimanere indietro.</p>
    </intervention>
    <intervention id="3-049" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, quattro anni dopo l’approvazione della “strategia di Lisbona” durante la Presidenza portoghese, che ha suscitato grandi speranze, la situazione socioeconomica nella Comunità, in particolare in Portogallo, ha subito un notevole peggioramento e non è stato raggiunto un solo obiettivo. Le uniche decisioni approvate riguardano liberalizzazioni e privatizzazioni, misure che hanno contribuito alla precarietà dei posti di lavoro e aumentato gli attacchi ai servizi pubblici. In altre parole, questa è l’agenda neoliberale dei datori di lavoro europei, l’agenda dell’Unione delle Confederazioni industriali e padronali d’Europa, l’agenda dei capitani d’industria, che è diventata il principio e la fine della politica economica e sociale dell’Unione europea.</p>
      <p sl="pt">Un altro Vertice di primavera è ormai prossimo, eppure, da ciò che leggiamo nella relazione della Commissione, la ricetta economica è sempre la stessa: si continuerà a sostenere il processo di liberalizzazione e privatizzazione in numerosi settori, dai trasporti all’energia, dai servizi postali alle telecomunicazioni, a chiaro danno del settore pubblico. La lotta dei lavoratori e di altre persone colpite da queste politiche antisociali viene ignorata; le questioni sociali sono messe in secondo piano; la politica in materia di occupazione si basa su una maggiore flessibilità del lavoro, su posti di lavoro precari e sulla moderazione dei salari. La disoccupazione è aumentata e i posti di lavoro creati sono scarsi. Il numero di lavoratori con contratto a breve termine è aumentato di quattro milioni e quello dei lavoratori a tempo parziale di due milioni. Le delocalizzazioni delle multinazionali proseguono, il che esacerba la disoccupazione e soffoca lo sviluppo di molte regioni, come avviene attualmente nel mio paese, colpendo soprattutto i giovani e le donne.</p>
      <p sl="pt">Per questo motivo insistiamo sulla necessità di una revisione della strategia di Lisbona e di una moratoria sulle liberalizzazioni, in modo da poter rilanciare l’economia e sostenere la domanda. Questo è anche il motivo per cui abbiamo chiesto la sospensione del Patto di stabilità e la sua sostituzione con un patto di progresso sociale e di occupazione, conformemente agli obiettivi della piena occupazione, dello sviluppo economico sostenibile e della coesione economica e sociale.</p>
      <p sl="pt">Questa è l’unica soluzione per garantire più formazione, più istruzione, più innovazione e più ricerca, che sono le condizioni essenziali per lo sviluppo sostenibile nell’Unione europea.</p>
    </intervention>
    <intervention id="3-050" speaker_id="4255" name="Pierre JONCKHEER" is_mep="True" mode="spoken" nationality="Belgium" birth_date="10-05-1951" birth_place="Namur" p_group="Group of the Greens/European Free Alliance" m_state="BE">
      <p sl="fr">Signor Presidente, a nome del gruppo Verts/ALE vorrei usare i tre minuti a mia disposizione per fare alcune osservazioni in forma telegrafica. Innanzi tutto, per quanto riguarda la diagnosi della situazione, non intendo insistere sul fatto che i tradizionali indicatori economici, sociali ed ambientali non sono molto incoraggianti. Le relazioni della Commissione sono molto chiare al riguardo.</p>
      <p sl="fr">Vorrei evidenziare tre aspetti, che non emergono quasi mai nel dibattito. In primo luogo, ciò che mi colpisce è la diversità tra le situazioni esistenti nei diversi paesi dell’Unione. Se esaminiamo paesi come la Danimarca, la Svezia o la Finlandia, troviamo economie che mantengono norme sociali e ambientali elevate, pur rimanendo competitive a livello mondiale. Sono esempi su cui dovremmo riflettere. Ritengo quindi che in qualsiasi dichiarazione generica sulla situazione dell’economia europea si debbano fare precise distinzioni.</p>
      <p sl="fr">Il secondo aspetto che mi colpisce della diagnosi riguarda la creazione di posti di lavoro. Non sento mai menzionare la necessità di adottare strategie differenziate a seconda dei settori, cioè per i settori di attività completamente esposti alla concorrenza internazionale, i settori di attività commerciali relativamente protetti contro la concorrenza internazionale e i settori di attività non commerciali. Molte analisi dimostrano tuttavia che è proprio in questi ultimi settori che si potrebbe creare un numero significativo di nuovi posti di lavoro.</p>
      <p sl="fr">Infine, il terzo aspetto di cui si parla raramente nelle diagnosi: la valutazione della liberalizzazione. Siamo davvero sicuri che tale liberalizzazione permetta di migliorare l’offerta, promuova l’innovazione e, come ama ripetere il Commissario Monti, faccia calare i prezzi? Non ne sono così sicuro. Penso abbia creato numerose situazioni di oligopolio.</p>
      <p sl="fr">Signor Presidente in carica del Consiglio, la nostra preoccupazione riguardo al prossimo Consiglio europeo è la seguente: se leggiamo i documenti della vostra Presidenza, se leggiamo anche la lettera dei Primi Ministri e capi di Stato conservatori e socialisti riuniti a Berlino, temiamo che si compia un passo indietro rispetto ai progressi compiuti dal Consiglio europeo di Göteborg, cioè che si torni alla vecchia filosofia secondo cui norme ambientali elevate e norme sociali atte a garantire un determinato tenore di vita sono incompatibili con la competitività e la creazione di posti di lavoro. E’ un discorso trito e ritrito. E’ riemerso, per esempio, a proposito del programma REACH. Se il Consiglio europeo intende presentare proposte costruttive, lo incoraggerei ad adottare una politica industriale a favore dell’ambiente. Com’è possibile che la Commissione proponga un ottimo documento sulle tecnologie ecologiche, ma tale documento non sia accompagnato da un calendario per il finanziamento e l’attuazione delle misure proposte? Perché, al di là dei programmi di finanziamento della Banca europea per gli investimenti, non si lancia l’idea di un grande prestito pubblico europeo per finanziare lo sviluppo sostenibile, dal momento che viviamo in zone del mondo in cui i risparmi sono sovrabbondanti e servono a finanziare il disavanzo americano?</p>
      <p sl="fr">Infine, signor Commissario Solbes, per quanto riguarda la politica in materia di prezzi, più precisamente il riorientamento delle sovvenzioni e degli aiuti di Stato, il Consiglio ECOFIN avrebbe dovuto presentare un piano quinquennale per la graduale soppressione delle sovvenzioni a favore di attività dannose per l’ambiente. Non è stata presentata alcuna proposta. Garantire che i prezzi riflettano i costi di produzione reali, compresi i costi sociali, questo è il compito da affidare al Consiglio ECOFIN. Per compiere progressi, sarebbe anche auspicabile utilizzare la legislazione europea in materia di appalti pubblici, che permette il ricorso alle tecnologie ecologiche. Avrei ancora molto da dire, ma tre minuti sono davvero pochi per un argomento così vasto!</p>
    </intervention>
    <intervention id="3-051" speaker_id="1403" is_mep="True" mode="spoken" role="Presidente" name="David MARTIN" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="unknown">E’ comunque riuscito a dire parecchio in tre minuti!</p>
    </intervention>
    <intervention id="3-052" speaker_id="2106" name="Gerard COLLINS" is_mep="True" mode="spoken" nationality="Ireland" birth_date="16-10-1938" birth_place="Limerick" p_group="Union for Europe of the Nations Group - Vice" m_state="IE">
      <p sl="en">Signor Presidente, accolgo con grande favore il fatto che il prossimo Vertice dei leader dell’Unione europea si concentrerà principalmente sul modo in cui migliorare la situazione economica e la competitività dell’Unione. Tutti noi sosteniamo gli obiettivi fissati dai leader dell’Unione per quanto riguarda l’attuazione della strategia di Lisbona. Anche noi vogliamo far sì che l’Unione diventi l’economia basata sulla conoscenza più competitiva del mondo entro il 2010.</p>
      <p sl="en">Si sono registrati progressi in materia di ricerca e sviluppo, servizi finanziari, liberalizzazione dei mercati dell’energia e delle telecomunicazioni, tutela dell’ambiente e riforme normative. E’ ora molto più facile per i lavoratori e gli studenti spostarsi all’interno dell’Unione a fini di lavoro e istruzione, è più facile costituire e gestire piccole imprese, i consumatori beneficiano già di prezzi più bassi per le telefonate, si sono compiuti significativi passi avanti in termini di uguaglianza e protezione sociale, il mercato interno stesso ha contribuito a creare due milioni e mezzo di posti di lavoro in Europa solo negli ultimi dieci anni; eppure, nonostante questi risultati, è sempre più chiaro che, se non avviamo un più ampio programma di riforma delle politiche europee, non riusciremo a rendere l’Unione l’economia più competitiva del mondo entro il 2010.</p>
      <p sl="en">Sono in corso i negoziati sulle prospettive finanziarie dell’Unione per il periodo successivo al 2006 e occorre prestare la massima attenzione affinché le misure di bilancio dell’Unione finanzino iniziative volte a promuovere la crescita sostenibile e aumentare l’occupazione, come previsto dalla strategia di Lisbona.</p>
      <p sl="en">Sono favorevole all’iniziativa per la crescita, che genererà maggiori investimenti nelle reti europee dell’energia e dei trasporti. Occorre attuare il piano d’azione sui servizi finanziari al fine di garantire la realizzazione di un mercato integrato dei servizi finanziari nell’Unione europea entro il 2005. Ciò permetterà alle banche, ai gestori dei fondi e agli assicuratori di operare a livello di Unione europea, il che è una buona notizia sia per il futuro sviluppo del settore dei servizi finanziari sia per gli utilizzatori di tali servizi.</p>
      <p sl="en">Bisogna sostenere un piano d’azione sull’amministrazione aziendale e la revisione contabile per garantire che le imprese dell’Unione europea operino secondo norme internazionali di altissimo livello. E’ altresì necessario introdurre un sistema comunitario di concessione dei brevetti all’interno dell’Unione e modificare il codice doganale comunitario al fine di assicurare il rafforzamento e la modernizzazione delle politiche doganali dell’Unione europea.</p>
      <p sl="en">Sono favorevole alla creazione di un migliore contesto normativo in Europa. Tutta la nuova legislazione dell’Unione deve essere sottoposta a severe prove d’impatto sulle imprese e sulla competitività. Affinché l’Unione rimanga competitiva, dobbiamo tutti trarre profitto dalle nuove tecnologie dell’informazione in continua evoluzione. Il nuovo programma e Europe 2005 deve mirare ad introdurre un più alto livello di utilizzazione della banda larga nelle scuole e nelle biblioteche, al fine di garantire l’accesso ai servizi Internet ad alta velocità e rafforzare lo sviluppo di competenze per tutti i nostri giovani.</p>
      <p sl="en">Anche l’iniziativa paneuropea sui servizi e Government deve essere completata al fine di assicurare la disponibilità di servizi pubblici e governativi on-line . Questi sono i motivi per cui sono favorevole all’attuazione della strategia di Lisbona.</p>
    </intervention>
    <intervention id="3-053" speaker_id="4361" name="William ABITBOL" is_mep="True" mode="spoken" nationality="France" birth_date="06-09-1949" birth_place="Paris" p_group="Union for Europe of the Nations Group" m_state="FR">
      <p sl="fr">Signor Presidente, nel mondo meraviglioso dell’Unione europea non permettiamo mai alla realtà di entrare nei nostri sogni e vertice dopo vertice continuiamo a raccontarci delle belle favole, come la strategia di Lisbona o la Costituzione europea. Di fatto, l’Unione europea, in particolare Eurolandia, è il grande malato della mondializzazione. Solo ieri abbiamo appreso che nel 2003 Eurolandia ha registrato una flessione della bilancia commerciale del 58 per cento, flessione interamente dovuta al calo delle esportazioni industriali.</p>
      <p sl="fr">In tutti i settori in gioco, signor Commissario – crescita, occupazione, investimenti, competitività – Eurolandia è sconfitta dalle altre zone economiche e monetarie, compreso ormai anche il Giappone. Tuttavia, il Commissario Solbes e il Presidente della BCE Trichet, ciascuno nel suo ambito di competenza, continuano a pavoneggiarsi come se niente fosse e, al pari del dottor Diafoirus e di suo figlio nel Malato immaginario di Molière, ci propinano le loro diagnosi errate: “la diagnosi, le dico”, dice Diafoirus Solbes, “la diagnosi, le dico”, risponde Diafoirus Trichet. Non abbiate dubbi, onorevoli colleghi: con questa medicina l’Europa sarà presto così ben guarita da morirne.</p>
      <p sl="fr">Per fortuna, però, il Patto di stabilità è morto e sepolto e il suo trapasso è avvenuto per mano di coloro che lo avevano voluto, ma poi hanno cambiato parere, come hanno diritto di fare, cioè la Germania e la Francia. E’ quindi inutile, onorevole Bigliardo – e vedo che non è nemmeno presente in Aula – scrivere una tardiva agiografia e, per qualche motivo incomprensibile, sfogare il proprio malumore lanciando invettive contro la Francia. Zelo da neofiti, senza dubbio.</p>
      <p sl="fr">Quanto a lei, signor Commissario Solbes, credo che avrebbe grande interesse a fare buon uso dei pochi mesi che le rimangono e a riporre la sua spada di legno, che non le è servita granché, ritirando il ricorso contro il Consiglio presentato alla Corte di giustizia, che è proprio il genere di azione che potrebbe scatenare una vera e propria guerra di secessione in Europa. Farebbe meglio ad interrogarsi sull’euro, come ha fatto il Presidente del Consiglio italiano. E’ l’euro a bloccare la ripresa in Eurolandia, perché è diventato la variabile di adeguamento passiva delle autentiche sfide monetarie e commerciali lanciate dall’America e dall’Asia. Per convincersene, è sufficiente confrontare, all’interno della stessa Unione e in base agli obiettivi di Lisbona, i risultati dei paesi di Eurolandia con quelli dei partner che non ne fanno parte. Di grazia, onorevoli colleghi, dal momento che siamo prossimi alla fine della legislatura, aprite gli occhi e guardate in faccia la realtà!</p>
    </intervention>
    <intervention id="3-054" speaker_id="4739" name="Benedetto DELLA VEDOVA" is_mep="True" mode="spoken" nationality="Italy" birth_date="03-04-1962" birth_place="Sondrio" p_group="Technical Group of Independent Members - mixed group" m_state="IT">
      <p sl="it">Signor Presidente, signori Commissari, anch’io faccio fatica a sentire tutte le volte il ritornello o mantra degli obiettivi di Lisbona. Anche perché noi lo ripetiamo cercando di convincerci che riusciremo a fare le cose che in Europa non sappiamo fare.</p>
      <p sl="it">Discutiamo di bilanci pubblici, discutiamo del ruolo che la pubblica amministrazione europea e la pubblica amministrazione nei singoli Stati possono svolgere per promuovere l’economia della ricerca e l’economia dell’innovazione. Facciamo questo quando le prospettive finanziarie dell’Unione europea prevedono un bilancio che ancora assorbirà tra il 40 e il 50 per cento delle proprie risorse per la spesa agricola. E’ spendendo per l’agricoltura che si pensa di realizzare gli obiettivi di Lisbona? Se non si ha il coraggio di mettere in discussione questo, a livello di bilancio dell’Unione europea, sarà ben difficile azionare un volano importante, come potrebbe essere quello della spesa europea, verso l’innovazione tecnologica e verso la ricerca scientifica.</p>
      <p sl="it">Parlando di Patto di stabilità abbiamo visto governi importanti, di paesi fondamentali per l’Unione europea e ancora di più per l’area dell’euro, discutere per poter arrivare a deficit pari al 4/5 per cento del bilancio pubblico. Mi chiedo se non sia possibile in paesi come la Francia e la Germania – che hanno una spesa pubblica pari o superiore al 50 per cento del prodotto interno lordo – trovare in queste risorse ingentissime i fondi necessari per realizzare gli investimenti infrastrutturali e per potenziare la ricerca scientifica e la formazione, in particolare, quella universitaria.</p>
      <p sl="it">Un esempio ci viene da un altro grande paese europeo. Non credo, come l’onorevole collega Abitbol, che le migliori performances economiche del Regno Unito dipendano dal fatto che i britannici abbiano mantenuto la sterlina e non abbiano adottato l’euro. Ci viene un esempio importante dal Regno Unito, una commissione – non ancora il governo Blair, ma una commissione governativa – ha individuato la possibilità di togliere 80 000 posizioni dalla pubblica amministrazione, giudicate ininfluenti ai fini dell’efficienza della pubblica amministrazione stessa, e di realizzare così risparmi per 20 miliardi di euro – ovvero l’uno e mezzo per cento del PIL del Regno Unito – da destinare alla scuola e poi alla sanità e alla sicurezza. E’ all’interno dei bilanci pubblici che bisogna trovare le risorse, avendo il coraggio di fare scelte politiche costose.</p>
      <p sl="it">Due altre cose: prospettive dell’Unione europea e crescita economica. Abbiamo letto, per il momento sui giornali, il testo elaborato da una commissione di esperti del Commissario Lamy – non si tratta ancora delle parole del Commissario Lamy – chiedere che in Europa il commercio internazionale venga vincolato ai valori nazionali. Ciò significa avviare l’Unione europea sulla via del protezionismo. E’ così che vogliamo crescere economicamente?</p>
      <p sl="it">Da ultimo, signor Presidente e signori Commissari, vorrei soffermarmi sulla questione dell’immigrazione. Appena un mese fa è venuto il Segretario generale delle Nazioni Unite, Kofi Annan, incitando l’Europa ad una politica di maggiore apertura, innanzitutto nell’interesse dell’Europa stessa e della sua economia. L’Europa come risponde? Risponde chiudendo le frontiere dell’Europa dei quindici ai lavoratori dell’Europa allargata. I lavoratori dei dieci paesi che entreranno nell’Unione europea saranno lavoratori di serie B; avremo i lavoratori comunitari clandestini. Questa è la risposta per esempio sull’immigrazione. Anche da questo punto di vista, anziché accettare la sfida dell’allargamento, l’Europa si chiude. E l’Europa che si chiude non va nella direzione di Lisbona, ma nella direzione di una crescita economica sempre meno importante rispetto a quella degli Stati Uniti e, ormai, anche del Giappone, ma è l’Europa che sceglie il suo proprio destino.</p>
    </intervention>
    <intervention id="3-055" speaker_id="1192" name="Christa RANDZIO-PLATH" is_mep="True" mode="spoken" role="relatore" nationality="Germany" birth_date="29-10-1940" birth_place="Ratibor" p_group="Group of the Party of European Socialists" m_state="DE">
      <p sl="de">Signor Presidente, spetta a noi il compito enorme di creare una nuova sintesi degli obiettivi che si è posta la nostra società e al tempo stesso tener fede agli ideali che caratterizzano l’Europa e per i quali essa è conosciuta. Dobbiamo creare una nuova sintesi tra il lavoro, come fattore di integrazione sociale, le pari opportunità e le esigenze economiche della competitività e della creazione di posti di lavoro. Questa citazione dal Libro bianco di Jacques Delors del 1993 non ha perso la sua attualità e ritengo che la mancata trasposizione di questo Libro bianco, nonostante gli elogi e il sostegno che ha raccolto presso tutti i capi di Stato e di governo e nello stesso Parlamento europeo, dimostri quanto sia importante impedire che il processo di Lisbona venga bloccato e fare invece tutto il possibile – come fortunatamente intende fare la Presidenza del Consiglio irlandese – affinché tale strategia sia attuata a livello nazionale e locale. Mi rammarico della mancanza di progressi nella sua attuazione e il motivo principale per cui dovremmo tutti condividere questo rammarico è che tutti gli Stati membri si nascondono dietro l’argomento secondo cui sarebbe finanziariamente insostenibile compiere ulteriori progressi.</p>
      <p sl="de">Credo che questa scusa non possa più essere considerata valida, innanzi tutto perché ora abbiamo l’iniziativa a favore degli investimenti – anche se è piuttosto modesta e di sicuro non produrrà gli effetti che ha avuto il Piano Marshall, con ancor meno risorse, nella ricostruzione dell’Europa – e, in secondo luogo, perché non teniamo conto del fatto che un migliore coordinamento da parte degli Stati membri permetterebbe di recuperare le entrate mancate, non solo tramite la lotta contro la criminalità organizzata e il lavoro nero, ma anche, e soprattutto, attraverso la lotta contro l’evasione fiscale.</p>
      <p sl="de">Solo nel settore dell’IVA si potrebbero reperire 100 miliardi di euro all’anno supplementari, con i quali potremmo fornire finanziamenti di gran lunga più credibili. Ritengo sia più che mai il momento di riflettere, per quanto riguarda la raccolta di fondi oggi, non più solo in termini di Banca europea per gli investimenti e dei suoi contributi all’organizzazione della crescita – per quanto preziosi possano essere – ma anche di esaminare e valutare la possibilità che l’Unione europea utilizzi infine uno strumento che abbiamo discusso già nel 1993 e proponga l’emissione di Eurobond.</p>
      <p sl="de">Il Vertice di primavera di quest’anno deve senza dubbio creare fiducia – che è ciò che avevamo già chiesto al Vertice di primavera di Salonicco – ma deve anche chiarire che in Europa si può visibilmente creare valore aggiunto unendo gli sforzi. Gli investimenti nel settore dell’informatica e delle tecnologie dell’informazione sono di sicuro importantissimi, ma esistono anche altri settori in cui si può investire – l’ambiente, il risparmio energetico, le energie alternative – per generare una crescita sostenibile e accompagnata dalla creazione di posti di lavoro e, come è stato giustamente affermato, esistono anche gli investimenti nelle persone, la materia prima più preziosa dell’Unione europea, non solo nell’ambito della prima infanzia, ma anche per quanto riguarda l’istruzione terziaria e l’apprendimento lungo tutto l’arco della vita.</p>
      <p sl="de">C’è un aspetto, tuttavia, che non voglio dimenticare, cioè che oltre agli investimenti nell’istruzione e nella formazione, abbiamo anche bisogno di investimenti nei servizi sociali. Per fare un esempio, non saremo mai in grado di conciliare il lavoro e la vita familiare in Europa senza migliorare i servizi di assistenza all’infanzia. Questo è un ambito in cui l’Europa ha molto da recuperare, non in tutti, ma nella maggioranza degli Stati membri.</p>
      <p sl="de">Anche la commissione mondiale sulla dimensione sociale della globalizzazione sostiene la nostra richiesta nella sua relazione, pubblicata questa settimana, e ritengo che ciò dimostri che oggigiorno non bastano più solo le ricette, ma è necessaria la volontà politica di unire le forze. L’Europa non può più aspettare la crescita negli Stati Uniti, deve darsi da fare e tirarsi fuori da sola dal pantano della disoccupazione di massa, degli investimenti inadeguati e dell’incapacità di coordinamento. Ritengo che questa sia la sfida per il Vertice di primavera e mi auguro vivamente che esso riuscirà a persuadere i governi che l’azione intrapresa finora non è sufficiente a prepararci per il futuro, vitale per tutti noi e per le generazioni a venire.</p>
      <a text="(Applausi)"/>
    </intervention>
    <intervention id="3-056" speaker_id="4468" name="Roberto Felice BIGLIARDO" is_mep="True" mode="spoken" role="relatore" nationality="Italy" birth_date="28-01-1952" birth_place="Pomigliano d'Arco" p_group="Technical Group of Independent Members - mixed group" m_state="IT">
      <p sl="it">Signor Presidente, onorevoli colleghi, nel 2003 la Commissione europea è stata obbligata, per il terzo anno consecutivo, a rivedere al ribasso le proprie previsioni economiche. Il tasso di crescita del prodotto interno lordo nella zona dell’euro è diminuito ancora una volta nel 2003, scendendo rispettivamente dal 3,5 per cento nel 2000, all’1,5 per cento nel 2001, allo 0,9 per cento nel 2002 e allo 0,5 per cento nel 2003, evidenziando una situazione di quasi stagnazione economica europea. Questa problematica ha avviato il dibattito all’interno della commissione per i problemi economici e monetari e ha condotto alla relazione che presento oggi in questa sede. Si tratta di una relazione che tiene conto di alcune importanti necessità e cioè, innanzitutto, quella di capire bene che cosa rappresenti, in questo momento per l’Europa, il Patto di stabilità e crescita. La domanda che si affaccia sempre più forte e prepotente è se possa esistere la stabilità senza una crescita effettiva.</p>
      <p sl="it">A questa domanda abbiamo cercato di dare delle risposte perché ci siamo resi conto che quanto è accaduto quando il Consiglio ECOFIN ha adottato la nota posizione in ordine ai problemi di Francia e Germania è che la nostra Europa guarda in maniera differente e frazionata ad un problema di tale portata. Non vi è alcun dubbio riguardo al fatto che il Patto di stabilità sotto il 3 per cento rappresenti una condizione essenziale, soprattutto oggi che – a fronte dell’allargamento – abbiamo la necessità di mantenere i bilanci in maniera organica e ordinata.</p>
      <p sl="it">Per questi motivi, i colleghi della commissione per i problemi economici e monetari hanno molto insistito perché l’appello vada ai paesi dell’est europeo, che si affacciano alla ribalta europea, affinché mettano ordine nei loro bilanci e ci diano in prospettiva una visione più favorevole del problema. Tuttavia, ritengo anche che non possiamo continuare a fare di un problema importante, come è quello del Patto di stabilità, una questione politica. Ci sono paesi importanti che hanno investito molto e che a mio avviso hanno anche il diritto, anzi il dovere, di procedere verso il varo di riforme strutturali rispetto alle quali sono necessari i tempi dovuti per mettere a posto i bilanci di uno Stato. Mi riferisco in particolare alla Francia, che si è avviata su questo cammino, e alla Germania, che ha pagato costi notevoli nel tentativo di allargarsi all’altra Germania. Si tratta di una situazione rispetto alla quale riteniamo che l’investimento pubblico debba riavviare un’economia che si è fermata e che ci deve fare riflettere anche rispetto all’aumento dell’euro e al rapporto euro/dollaro.</p>
      <p sl="it">Come precedentemente affermato dall’onorevole collega Randzio-Plath, che ringrazio per la collaborazione data all’elaborazione delle due relazioni, l’Europa si trova dinanzi ad situazione in cui deve trovare una sua dimensione precisa, puntuale e indipendente da ogni tipo di connessione economica con gli Stati Uniti d’America. Su questo piano dobbiamo mettere mano alla strategia di Lisbona, rispetto alla quale presentiamo notevoli ritardi. L’intendimento è quello di investire di più nella ricerca ed è soprattutto quello di avviare una politica che risolva i problemi del mondo della disoccupazione e che dia, con lo sviluppo, la possibilità alle nostre giovani generazioni di anelare ad un rapporto di lavoro sicuro e concreto in Europa.</p>
      <p sl="it">Questi sono gli obiettivi della relazione indicativa che abbiamo votato e licenziato in commissione e che domani voteremo in quest’Aula, con una previsione politica ed economica che non è affatto negativa ma che, anzi, si avvale di tutto il lavoro svolto in questi anni dal Parlamento europeo. Un’istituzione che a nostro avviso dovrà avere maggiore peso in ogni tipo di analisi e previsione economica. Il Parlamento europeo, per la sua stessa consistenza e per gli anni a venire, dovrà essere protagonista delle maggiori previsioni di analisi economica ed integrarsi al lavoro pregevole che la Commissione sta già realizzando.</p>
      <p sl="it">Ringrazio tutti coloro che hanno collaborato e formulo l’auspicio che si possa avviare un proficuo dibattito.</p>
    </intervention>
    <intervention id="3-057" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, signor Commissario, onorevoli colleghi, guardandomi intorno in Aula, ho l’impressione che per alcuni – in realtà la maggioranza di noi – non sia ancora chiaro che la realizzazione degli obiettivi di Lisbona, una politica per la crescita e l’occupazione, e quindi il Vertice di primavera sono, parallelamente alla Costituzione, all’allargamento, alle elezioni europee e alla nomina della Commissione, il settore politico più importante dell’Unione europea e l’appuntamento più importante che essa deve affrontare quest’anno.</p>
      <p sl="de">Penso si debba smettere una volta per tutte di piangere e lamentarsi e spartirsi le colpe. Dobbiamo invece ricordare che abbiamo adottato sufficienti risoluzioni e fissato sufficienti obiettivi, che è giunto il momento di rispettare le risoluzioni e dedicarsi a realizzare gli obiettivi. E’ davvero paradossale che proprio la Germania, la Francia e il Regno Unito abbiano affermato di voler insediare a Bruxelles un supercommissario cui affidare la gestione del coordinamento economico, proprio questi paesi. Il Regno Unito infatti non fa parte della zona dell’euro e sta bloccando la Costituzione volta a rendere l’Europa più forte sulla scena mondiale, mentre Germania e Francia violano il diritto dell’Unione europea venendo meno al Patto di stabilità e di crescita, obbligando persino la Commissione ad adire la Corte di giustizia. Non credo che un supercommissario possa compensare la mancanza di volontà politica degli Stati membri e, anziché permettere a quest’idea di distrarci, dovremmo infine applicare le risoluzioni che abbiamo approvato, il che significa metterle in atto negli Stati membri. Vorrei dire all’onorevole Della Vedova che questo vale anche per il bilancio per l’agricoltura. Il fatto è che sono stati questi capi di Stato e di governo a decidere che, poiché il bilancio per l’agricoltura deve rimanere stabile e a questo livello dal 2006 al 2013, non era possibile introdurre alcuna modifica, fatto che accolgo con favore.</p>
      <p sl="de">Esprimere continuamente dubbi sulle decisioni già prese, anziché attuarle, indebolisce tutti. Vi sono deputati in seno all’Assemblea – i deputati di sinistra, per esempio – che affermano che il Patto di stabilità e di crescita è il motivo per cui gli Stati membri non svolgono i propri compiti, ma allora devo dire che sono la Germania e la Francia – due paesi di grande rilievo – a compromettere il Patto di stabilità e di crescita e a venir meno alle sue disposizioni. Questi sono gli stessi due paesi in cima alla lista degli Stati che non traspongono le direttive sul mercato interno, e sempre questi due paesi sono anche i primi a chiedere l’istituzione di un supercommissario. Abbiamo bisogno di stabilità e di crescita, perché da esse dipende la competitività. Si tratta della base stessa su cui fondare la crescita e l’occupazione, senza le quali non può esistere coesione sociale. Smettiamo di mettere il mercato contro lo Stato e promuoviamo invece il nostro sistema di economia di mercato sociale, che porta alla coesione sociale. Smettiamo di mettere gli investimenti contro i debiti e rispettiamo invece gli impegni che abbiamo assunto.</p>
      <a text="(Applausi)"/>
    </intervention>
    <intervention id="3-058" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, la strategia di Lisbona rimane lo strumento più coerente per rendere l’Europa un centro di eccellenza economica, sociale e ambientale. Ma non è sufficiente proclamare ambizioni: l’Europa deve anche dotarsi dei mezzi per realizzarle. L’austerità di bilancio non è lo strumento adeguato, anche se la stabilità rimane un obiettivo da perseguire. Nondimeno, l’equilibrio della spesa pubblica sarà molto più facile da raggiungere se l’economia europea ricomincerà a crescere.</p>
      <p sl="fr">La destra predica l’austerità e finge di difendere le generazioni future contro gli oneri derivanti dalla nostra generazione. Ma che cosa diranno le generazioni future se lasciamo loro un mondo caratterizzato da palesi disuguaglianze, in cui l’insicurezza e la disoccupazione generano sempre più esclusi? Ci vengono decantate le virtù della flessibilità americana. Tuttavia, il tasso di disoccupazione negli Stati Uniti si aggira ora attorno al 6 per cento della popolazione attivamente in cerca di occupazione. Questa nozione, “attivamente in cerca di occupazione”, è importante, perché ha permesso di eliminare cinque milioni di americani dalle statistiche sulla disoccupazione, da quando è entrato in carica il Presidente Bush. Inoltre, il paese della statua della Libertà tiene in carcere 2,2 milioni di adulti in età lavorativa. Il modello sociale americano evidentemente non è raccomandabile.</p>
      <p sl="fr">Per contro, l’Europa dovrebbe trarre ispirazione dagli Stati Uniti nei settori della ricerca e degli investimenti pubblici e privati. Laddove gli europei vedono rischi, per esempio nel settore delle biotecnologie, gli americani vedono opportunità. Se l’Unione investe circa 700 milioni di euro all’anno nella ricerca sulle biotecnologie, gli Stati Uniti investono 25 miliardi di dollari all’anno nei loro National Health Institutes . L’Europa si è posta l’obiettivo di destinare il 3 per cento del suo PIL alla ricerca. Ma dove sono i fondi? Nel mentre, 400 000 ricercatori europei lavorano in America. Sull’esempio della Nokia , le grandi imprese europee per le loro ricerche investono più negli Stati Uniti che in Europa. Lo stesso vale per gli investimenti nelle infrastrutture. L’Unione europea ha appena definito un piano di rilancio delle reti transeuropee con una dotazione di 62 miliardi di euro fino al 2010. Il senato statunitense, nel frattempo, sta discutendo un progetto di miglioramento della sola rete autostradale che prevede una spesa di 318 miliardi di dollari in sei anni, dopo che la camera dei rappresentanti aveva chiesto lo stanziamento di 375 miliardi di dollari.</p>
      <p sl="fr">Quando viene predicata la competitività americana, occorre analizzare i fatti reali al di là delle statistiche. L’Europa non diventerà l’economia più competitiva del mondo rinunciando al suo modello sociale o smantellando servizi d’interesse generale di alta qualità. L’Europa deve investire di più nel suo capitale umano, nella ricerca, nelle infrastrutture. Il prossimo Vertice, signor Presidente in carica del Consiglio, deve essere foriero della primavera d’Europa.</p>
    </intervention>
    <intervention id="3-059" speaker_id="1926" name="Karin RIIS-JØRGENSEN" is_mep="True" mode="spoken" nationality="Denmark" birth_date="07-11-1952" birth_place="Odense" p_group="Group of the Alliance of Liberals and Democrats for Europe - Vice" m_state="DK">
      <p sl="da">Signor Presidente, i vertici di primavera purtroppo hanno sempre prodotto più parole che fatti. I risultati non sono quindi arrivati. Di conseguenza, la Presidenza irlandese deve ora essere chiamata a dar seguito alla sua iniziativa, in modo che questa volta non rimangano solo parole.</p>
      <p sl="da">In quello che è stato definito il Vertice di Berlino fra il Cancelliere Schröder, il Primo Ministro Blair e il Presidente Chirac, i tre hanno proposto l’istituzione di un nuovo posto di Vicepresidente della Commissione, il cosiddetto supercommissario, con l’incarico di coordinare tutte le questioni attinenti alle riforme economiche dell’Unione europea.</p>
      <p sl="da">E’ ovvio che occorre concentrarsi di più sulle riforme economiche, ma comincio a preoccuparmi quando i “tre tenori” parlano di necessario sviluppo industriale dell’Europa. Mi auguro non si tratti di un’applicazione più lassista delle norme che disciplinano gli aiuti di Stato e della politica di concorrenza in generale. Questa è l’ultima cosa di cui ha bisogno l’Europa. Distrarrebbe l’attenzione da ciò che va fatto in termini di vera riforma strutturale in molti Stati membri e di maggiori investimenti nella ricerca e nell’istruzione. Quest’ultima potrebbe essere finanziata introducendo le riforme assolutamente necessarie nella politica agricola. Le riforme strutturali significano arrestare la tendenza verso una sempre maggiore tassazione, garantire mercati del lavoro flessibili e mantenere la crescita della spesa pubblica a livelli sostenibili.</p>
      <p sl="da">Non dobbiamo fare come Mogens Lykketoft, il leader dell’opposizione in Danimarca, e proporre l’introduzione di una sanzione da infliggere alle imprese ogni volta che licenziano un lavoratore di età superiore a 50 anni. Ciò pregiudicherebbe l’assunzione di personale più anziano, renderebbe il mercato del lavoro troppo rigido e provocherebbe la perdita di posti di lavoro. Non è una soluzione.</p>
      <p sl="da">Noi del gruppo del Partito europeo dei liberali, democratici e riformatori sosteniamo le due relazioni dell’onorevole Randzio-Plath e dell’onorevole Bigliardo, nella versione adottata dalla commissione, ma siamo contrari agli emendamenti proposti.</p>
    </intervention>
    <intervention id="3-060" speaker_id="1167" name="Philippe A.R. HERZOG" is_mep="True" mode="spoken" nationality="France" birth_date="06-03-1940" birth_place="Bruay" p_group="Confederal Group of the European United Left/Nordic Green Left" m_state="FR">
      <p sl="fr">Signor Presidente, la marea di parole, per non dire aria fritta, in merito agli indirizzi di massima non può più mascherare il fatto che il processo di Lisbona è giunto a un punto morto e che l’Unione europea non ha una politica economica. In realtà, si tratta di un problema ricorrente sin dalla nascita dell’Unione economica e monetaria, nonostante tutte le proposte che sono state presentate.</p>
      <p sl="fr">Esiste ovviamente un problema di governance . Il Primo Ministro Blair, il Presidente Chirac e il Cancelliere Schröder propongono un superministro. Perché no? Ma a che cosa serve un ministro, se nessuno sa come risolvere il problema di fondo? Più interessante è l’osservazione formulata nella relazione dell’onorevole Randzio-Plath, secondo la quale la governance risente di un deficit democratico. La relazione chiede che in tutti i paesi, in tutti i parlamenti nazionali, si svolga una discussione, prima del Consiglio di primavera, alla quale possa contribuire l’intera società. Posso dirvi però che una proposta del genere è già stata approvata dal Parlamento nel 1996, in seguito alla mia relazione sulla partecipazione pubblica al sistema istituzionale dell’Unione, ma non è mai stata attuata e il Parlamento non ha dato seguito alla questione.</p>
      <p sl="fr">In sostanza, la riforma strutturale è un po’ come una formula magica. Le riforme sono indispensabili, ma è chiaro che tutto dipende dal senso e dal contenuto e che bisogna evitare le contraddizioni. Se prendiamo ad esempio il mercato del lavoro, è indispensabile garantire una mobilità reale, eppure gli Stati membri decidono di impedire ai lavoratori provenienti dai nuovi Stati membri di esercitare la loro libertà di spostarsi all’interno del mercato del lavoro europeo. L’Unione europea deve quindi creare maggiori incentivi, in particolare per questo famoso sviluppo del capitale umano, uno sforzo che senza dubbio richiederà notevoli risorse che al momento non stiamo mobilizzando.</p>
      <p sl="fr">Si parla di politica industriale, ma tale politica non funziona correttamente sin dal Trattato di Maastricht. Per quanto riguarda i finanziamenti, è stato accertato che non saranno effettuati investimenti d’interesse generale senza un incremento delle risorse comunitarie. Insisto sul fatto che gli autori degli obiettivi di Lisbona hanno anche proposto che i fondi pubblici destinati a progetti prioritari fossero esclusi dalla disciplina del Patto di stabilità. Ma c’è di più. Tutti sanno che ingenti flussi di denaro confluiscono negli investimenti di portafoglio e nelle ristrutturazioni, ma non negli investimenti industriali. Un problema fondamentale è quindi che gli strumenti di credito, il sistema fiscale e le norme in materia di risparmio offrono scarsi incentivi per gli investimenti industriali. In un momento in cui il deprezzamento del dollaro soffoca la nostra ripresa, non è sufficiente che la Banca centrale introduca una riduzione generale del tasso di interesse, a rischio di ampliare la trappola della liquidità: è necessaria una vera politica di differenziazione delle condizioni di finanziamento in funzione degli obiettivi di Lisbona.</p>
    </intervention>
    <intervention id="3-061" speaker_id="4550" name="Jill EVANS" is_mep="True" mode="spoken" nationality="United Kingdom" birth_date="08-05-1959" birth_place="Ystrad Rhondda " p_group="Group of the Greens/European Free Alliance" m_state="GB">
      <p sl="en">Signor Presidente, il Vertice di primavera deve essere un’occasione per rivalutare l’agenda di Lisbona, ponendo un maggiore accento sulla dimensione ambientale e sociale dello sviluppo sostenibile. Non possiamo solo concentrarci sulla concorrenza e su un’economia di libero mercato per realizzare il tipo di Europa che vogliamo. Questo è stato deciso a Lisbona e a Göteborg, ma non viene attuato.</p>
      <p sl="en">La cosiddetta riunione dei tre grandi della scorsa settimana, tra Regno Unito, Francia e Germania, ha dimostrato che, nonostante la leadership dimostrata dalla Presidenza irlandese e il fatto che molti piccoli Stati aderiranno all’Unione in maggio – metà di essi più piccoli del Galles, la circoscrizione elettorale che rappresento – i grandi Stati membri continuano a voler dettare il programma. Si concentrano sulla riforma economica e sulla flessibilità, a scapito della qualità dei posti di lavoro, di migliori condizioni retributive e lavorative, di una maggiore attenzione alle esigenze di assistenza, di un uso sostenibile delle risorse e della creazione di una società inclusiva. Al Vertice di primavera bisognerà dare priorità a tali questioni se in futuro vogliamo raggiungere la sostenibilità e la qualità in Europa.</p>
    </intervention>
    <intervention id="3-062" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Signor Presidente, vorrei anch’io ringraziare entrambi i relatori per il loro lavoro su questa importantissima questione.</p>
      <p sl="en">Uno dei settori più difficili da affrontare per qualsiasi governo o Istituzione europea è il rapidissimo cambiamento di circostanze che si sta verificando nell’economia globale. Dobbiamo assicurare che le nostre politiche siano sufficientemente flessibili per rispondere con rapidità a tali difficoltà e turbamenti.</p>
      <p sl="en">E’ nostra esperienza nel corso degli ultimi anni, in particolare in seguito all’introduzione del Patto di stabilità e di crescita nel 1996, che tramite una rigorosa politica di gestione fiscale, una risposta ai mutevoli differenziali di cambio e un investimento – in termini puramente umani – nell’istruzione, nelle infrastrutture, nello sviluppo e così via, possiamo rispondere ai cambiamenti e alle difficoltà mano a mano che si presentano.</p>
      <p sl="en">Sono lieto che la Presidenza irlandese abbia evidenziato l’importanza di continuare ad attuare l’agenda di Lisbona e mi auguro che al prossimo Vertice sociale, così come al Vertice di marzo, tutti gli Stati membri facciano propri tali ideali e tutti compiano passi avanti e si allontanino dalla vecchia ideologia di aumentare le tasse. Non solo è una politica fallimentare, ma è anche stato dimostrato che i paesi con i più alti livelli di imposizione fiscale nell’Unione europea sono quelli che hanno realizzato i risultati “meno buoni” in questo clima mutevole.</p>
    </intervention>
    <intervention id="3-063" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Signor Presidente, fra cinque anni, dieci mesi e quattro giorni saremo nel 2010, anno entro il quale, secondo quanto stabilito a Lisbona, l’Unione europea dovrebbe diventare l’economia basata sulla conoscenza più competitiva e dinamica del mondo. Ciò significa che abbiamo poco tempo per realizzare un obiettivo ambizioso, che finora è stato oggetto di molte discussioni, ma poco altro. Leggendo le relazioni degli onorevoli colleghi sullo stato attuale dell’economia, ritengo vi sia motivo di affrontare questo breve periodo con una certa ansietà.</p>
      <p sl="nl">In questa discussione congiunta, esaminiamo due relazioni sulla politica economica e sulle finanze pubbliche nell’UEM e una risoluzione per il prossimo Vertice di primavera. Entrambe le relazioni si concentrano su ciò che è avvenuto finora e su ciò che ancora non funziona, mentre la risoluzione per il Vertice di primavera esprime aspettative e desideri.</p>
      <p sl="nl">Al momento, tali aspettative sono soprattutto accordi sulla carta. La crescita economica è modesta; gli Stati membri hanno problemi di bilancio e l’economia degli Stati Uniti sta crescendo più rapidamente di quella dell’Unione europea. Siamo quindi ben lontani dall’essere la regione più competitiva del mondo.</p>
      <p sl="nl">Posso in parte sostenere il progetto di risoluzione presentato dal gruppo del Partito popolare europeo (democratico-cristiano) e dei Democratici europei e dal gruppo del Partito europeo dei liberali, democratici e riformatori. Gli obiettivi del processo di Lisbona sono stati fissati a livelli troppo elevati e la loro definizione non è sufficientemente chiara. Questo è il motivo per cui è ora importantissimo introdurre degli adeguamenti.</p>
      <p sl="nl">Innanzi tutto, gli obiettivi devono essere riesaminati e definiti in modo più chiaro. Forse così riusciremo ad ottenere obiettivi realizzabili. Comprenderete che con obiettivi realizzabili l’Assemblea sarà in grado di pronunciarsi con maggiore chiarezza e vigore sui progressi di tale processo.</p>
      <p sl="nl">Inoltre, è soprattutto riguardo all’attuazione della strategia di Lisbona che si devono introdurre adeguamenti. Se ciò sarà fatto, non ci impantaneremo in discussioni sul modo in cui migliorare la situazione, ma ciò che si afferma oggi in questa sede verrà anche messo in pratica.</p>
    </intervention>
    <intervention id="3-064" speaker_id="2217" name="Georges BERTHU" is_mep="True" mode="spoken" nationality="France" birth_date="14-05-1950" birth_place="Angoulême " p_group="Union for Europe of the Nations Group" m_state="FR">
      <p sl="fr">Signor Presidente, le relazioni per il Consiglio europeo di primavera ci obbligano a trarre una conclusione generale, che cercherò di riassumere. Al Vertice di Lisbona, nel 2000, il Consiglio ha fissato per l’Europa l’obiettivo di diventare l’economia più competitiva del mondo entro il 2010. D’allora, in realtà sembriamo essere regrediti su tutti i piani, con il risultato che tale obiettivo è ora ancora più lontano. Tutti gli indicatori sono sul rosso, soprattutto nella zona dell’euro. Permettetemi di fornire alcuni esempi: nel 2003 la crescita è scesa allo 0,4 per cento, la disoccupazione è in aumento, la produttività è in ritardo rispetto agli Stati Uniti, gli investimenti pubblici e privati diminuiscono, i saldi di bilancio peggiorano e, infine, mancano chiari impulsi a favore delle riforme strutturali.</p>
      <p sl="fr">Di fronte a questa situazione – ad essere onesti disastrosa – che cosa ci viene proposto? Di perseguire con maggiore determinazione le nostre politiche attuali, principalmente volte ad eliminare la frammentazione del mercato interno, a sostenere la ricerca e l’innovazione e a promuovere investimenti prioritari nel capitale umano. Tutti questi obiettivi sono davvero ammirevoli, ma in realtà potrebbero non essere risolutivi, perché non vanno alle radici del problema. I grandi Stati membri della zona dell’euro sono malati, ma la loro guarigione dipende solo da loro stessi. L’Unione senza dubbio può aiutarli, ma solo contribuendo a liberare e a proteggere i generatori di ricchezza. “Liberare” e “proteggere” sono le due parole chiave. Di fatto, però, stiamo facendo il contrario. Non esercitiamo un effetto liberatorio a livello europeo, perché ogni giorno adottiamo nuove normative, che imbrigliano i governi e le imprese in sistemi decisionali sempre più complessi e costosi. Ogni giorno aggiungiamo nuove costrizioni. Ieri era la politica monetaria standardizzata per dodici paesi; domani sarà la Costituzione europea che, per sua stessa natura, è contraria all’Europa della flessibilità di cui abbiamo bisogno. Ogni giorno aggiungiamo nuove tasse, e l’imposta europea proposta dalla Commissione nell’ambito dell’elaborazione delle prossime prospettive finanziarie è l’ultima manifestazione di questa tendenza.</p>
      <p sl="fr">D’altro canto, l’Unione non offre una protezione adeguata alla sua economia. La sua politica di concorrenza non tiene sufficientemente conto della necessità imperativa di creare grandi gruppi europei. Sta svendendo la preferenza comunitaria sia nell’industria che nell’agricoltura. Ora sta persino per autorizzare l’uso di denominazioni di vini europei da parte di produttori di paesi terzi. Infine, contribuisce a permettere l’ingresso di immigranti non qualificati, che non rispondono alle esigenze della nostra economia e che appesantiscono enormemente gli oneri di bilancio per il welfare . In breve, facciamo il contrario di ciò che va fatto. Signor Presidente, non dobbiamo stupirci se raccogliamo ciò che seminiamo.</p>
    </intervention>
    <intervention id="3-065" speaker_id="5918" name="Generoso ANDRIA" is_mep="True" mode="spoken" nationality="Italy" birth_date="18-08-1939" birth_place="Giffoni Valle Piana " p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, in primo luogo vorrei fare una precisazione rispetto all’intervento del collega Abitbol: il Presidente Berlusconi non ha mai detto che l’euro blocca l’economia, ma ha affermato una cosa diversa, e cioè che con l’entrata dell’euro si sono creati momenti di speculazione che vanno sicuramente eliminati.</p>
      <p sl="it">Io posso quindi affermare che l’Italia è fortemente europeista, senza “se” e senza “ma”, e che – a mio avviso – la moneta unica porterà benefici in futuro all’economia europea.</p>
      <p sl="it">Dopo questa premessa, desidero congratularmi con il collega Bigliardo per la relazione che ha presentato e che costituisce un approfondimento sulla situazione economica europea, ma anche uno sforzo per dare una nuova lettura al Patto di stabilità e crescita, con uno sguardo attento alle finanze pubbliche dell’Unione europea. Il risanamento dell’economia avviato nel 2002 si è rivelato effimero e sicuramente non ha innescato una dinamica sufficiente per la crescita economica. L’Unione europea ha dovuto, tra l’altro, annotare un rialzo della disoccupazione e un graduale deterioramento delle finanze pubbliche. Parallelamente, l’euro forte ha creato difficoltà alle esportazioni e la tendenza dell’inflazione ad una discesa rallentata ha portato ad una stasi nei consumi. Partendo dallo studio di queste problematiche sarà necessario chiedersi se la rigidità del Patto possa aver avuto qualche riflesso negativo sulla crescita della produttività e sull’aumento occupazionale. Per migliorare la flessibilità del mercato del lavoro bisognerà sicuramente rimuovere gli ostacoli ancora esistenti, approvare un riconoscimento delle qualifiche professionali e stabilire incentivi aziendali legati alla produttività. Vanno altresì aumentati i programmi volti a modernizzare i processi di produzione, mentre risulta indispensabile destinare maggiori investimenti al settore della ricerca e dello sviluppo.</p>
      <p sl="it">Approviamo pienamente quindi l’obiettivo di portare, entro la fine del decennio, la spesa per l’attività di ricerca e sviluppo al 3 per cento del PIL, di cui due terzi, come approvato dal Consiglio di Barcellona, dovrebbero far capo al settore privato, per premiare la partecipazione delle piccole e medie imprese a tali processi. Saremmo poi entusiasti se, almeno esse, non venissero in futuro ricomprese nel totale delle spese che stabiliscono il deficit di bilancio che deve essere contenuto entro il 3 per cento del PIL. La crescita economica di un territorio dipende in gran parte dagli investimenti programmati e realizzati e dalle priorità adottate. Sicuramente, i corridoi di transito e le reti di trasporto di merci e passeggeri debbono ricevere un’attenzione maggiore. Nella realizzazione e nello sviluppo delle reti bisogna prevedere il completamento di grandi assi, l’eliminazione delle strozzature esistenti, in particolare, nelle zone transfrontaliere, mediante lo sviluppo di collegamenti e di interconnessioni strategici.</p>
      <p sl="it">Va inoltre ricordato che la realizzazione di infrastrutture per la connessione diretta deve tenere conto non solo delle regioni centrali d’Europa, ma anche di quelle periferiche della Comunità. Questa sarebbe l’effettiva garanzia per una reale libertà di circolazione di persone e merci sul territorio europeo e sarebbe propedeutica ad un’interconnessione strategica con i paesi del Mediterraneo e dell’Europa dell’est. Naturalmente, progetti di tale portata comportano investimenti finanziari straordinariamente consistenti, che non possono scontrarsi con le norme rigide dell’attuale Patto. Esso va quindi letto e interpretato in modo più elastico, ma deve essere anche considerato quale garanzia di stabilità in Europa. La sua esistenza, salvata e salvaguardata dalla scelte prudenti ed intelligenti effettuate nel semestre di Presidenza italiana, va tutelata e confermata, ma con una visione oggettivamente più realistica del quadro economico europeo.</p>
      <a text="(Applausi)"/>
    </intervention>
    <intervention id="3-066" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, l’Unione europea sta per essere investita da un turbine di cambiamenti: l’allargamento fra poche settimane, una nuova Costituzione in corso di negoziazione, la possibile – si spera – riforma degli indirizzi di massima per le politiche economiche, il Patto di stabilità e di crescita e l’applicazione dei Fondi strutturali. Tutto ciò in un mondo già scombussolato per quanto riguarda il commercio internazionale, l’intera questione della sicurezza e così via. L’interrogativo è: siamo pronti ad affrontare tutte queste sfide? Non credo che i segnali siano incoraggianti.</p>
      <p sl="en">Riguardo all’allargamento, vediamo già che praticamente tutti gli Stati sono in preda al panico e cercano di proteggere i propri mercati del lavoro. Sentiamo gli Stati membri più prosperi affermare “non un soldo di più”. Siamo in una situazione in cui un direttorio autonominatosi decide che la cosa migliore per l’Unione europea è un “supercommissario” per i problemi economici. Splendido! Non ho problemi al riguardo, ma dov’è la proposta di un “supercommissario” per una società europea socialmente inclusiva, coesa e sostenibile? L’economia va benissimo, è estremamente importante per lo sviluppo del mercato unico, ma è una visione molto ristretta per quanto riguarda la creazione di una società europea socialmente inclusiva e sostenibile. La nostra preoccupazione è che esiste un gran numero di proposte, molte delle quali sono ottime, ma praticamente non esiste un governo unito nell’Unione europea. Temo che non riusciremo ad averlo in questo periodo.</p>
      <p sl="en">Entro pochi mesi avremo un nuovo Parlamento e una nuova Commissione: queste saranno tutte sfide per le nostre Istituzioni e noi sembriamo ancora impantanati nell’idea di concentraci puramente e semplicemente sulla competitività, della quale naturalmente non nego l’importanza, ma si tratta di un solo lato della medaglia.</p>
      <p sl="en">Dobbiamo mettere gli obiettivi di inclusione sociale e di coesione sociale al centro delle nostre politiche di protezione sociale quando parliamo di riformare tale settore nel processo di Lisbona. Dobbiamo tuttavia garantire che, quando il Patto di stabilità e di crescita sarà modificato – come deve essere –, gli Stati che investono nell’istruzione e nella formazione non vengano penalizzati. Dobbiamo introdurre una dinamica nel processo di Lisbona, assicurando che il Patto di stabilità e di crescita preveda effettivamente la crescita e la stabilità e il modo migliore di farlo è assicurare che esistano incentivi ad investire in ciò che trainerà l’economia: lavoratori ben qualificati e soddisfatti, con buoni posti di lavoro, che garantiscano la produttività di cui abbiamo bisogno.</p>
    </intervention>
    <intervention id="3-067" speaker_id="1966" name="Elly PLOOIJ-VAN GORSEL" is_mep="True" mode="spoken" nationality="Netherlands" birth_date="20-03-1947" p_group="Group of the European Liberal, Democrat and Reform Party" m_state="NL">
      <p sl="nl">Signor Presidente, signor Presidente in carica del Consiglio, signori Commissari, onorevoli colleghi, quando si svolgerà il Vertice di primavera il mese prossimo, saranno trascorsi esattamente quattro anni dalla data in cui le nostre ambizioni economiche europee sono state definite e approvate a Lisbona. Purtroppo, durante questi ultimi quattro anni, non si sono compiuti i progressi necessari a realizzare tali ambizioni. E’ più che chiaro dove sia il problema: gli Stati membri non sono sufficientemente disposti ad agire per rendere l’economia europea competitiva e dinamica.</p>
      <p sl="nl">In vista del Vertice di primavera, il Presidente Chirac, il Cancelliere Schröder e il Primo Ministro Blair si sono riuniti al fine di infondere nuova vita nel progetto Europa, o così si dice. Queste specie di riunioni familiari raramente giovano all’economia europea. Dopo tutto, servono solo a trovare un denominatore comune basato sui propri interessi nazionali, che il resto dell’Europa deve poi accettare.</p>
      <p sl="nl">La stagnazione dell’economia europea è dovuta al cattivo funzionamento dei mercati del lavoro tedesco e francese. Non sono infatti state la Francia e la Germania ad imporci accordi sul bilancio per l’agricoltura, in conseguenza dei quali dovremo far fronte a un enorme aumento del bilancio europeo in seguito all’allargamento? Chi pagherà il conto? Di sicuro non il Regno Unito, dal momento che rimane saldamente attaccato alla sua riduzione. Il gruppo del Partito europeo dei liberali, democratici e riformatori ritiene che gli oneri maggiori debbano essere sostenuti dalle spalle più robuste, ma ciò riguarda tutti loro.</p>
      <p sl="nl">Con questa risoluzione, esortiamo gli Stati membri a lavorare sugli obiettivi di Lisbona e a mantenere sane le loro economie. Noi, in seno al Parlamento europeo, non possiamo tuttavia imporre all’industria oneri amministrativi e finanziari inutili e gravosi, come nel caso della politica proposta per le sostanze chimiche “REACH”. Solo gli Stati membri, tuttavia, possono garantire che l’Europa rimanga competitiva a livello mondiale. In questo contesto, è importante mantenere il Patto di stabilità e che ogni paese tenga in ordine il proprio bilancio. Questa è l’unica soluzione che può portare prosperità e maggiore occupazione, che è ciò di cui i cittadini hanno disperatamente bisogno.</p>
    </intervention>
    <intervention id="3-068" speaker_id="4304" name="Herman SCHMID" is_mep="True" mode="spoken" nationality="Sweden" birth_date="31-12-1939" birth_place="Malmö" p_group="Confederal Group of the European United Left/Nordic Green Left" m_state="SE">
      <p sl="sv">Signor Presidente, è interessante ascoltare questa discussione, perché esiste un inconsueto accordo in seno all’Assemblea sullo stato dell’economia europea. In quasi tutti gli interventi si rileva il basso tasso di crescita, il calo degli investimenti, l’aumento della disoccupazione e la fuga di capitali e di forza lavoro altamente qualificata, eccetera. I toni sono molto diversi da quelli di tre o quattro anni fa, quando c’era grande ottimismo.</p>
      <p sl="sv">Ritengo che questo insieme di problemi debba essere preso molto sul serio. A mio parere, è necessaria una politica per la crescita a lungo termine, che ponga l’accento sulle infrastrutture, l’ambiente, lo sviluppo tecnologico, lo sviluppo del capitale umano e tutti gli aspetti trattati da molti oratori.</p>
      <p sl="sv">La questione è: quali di queste condizioni sono più importanti? Ritengo che la responsabilità di questa nuova politica debba essere assunta dagli Stati membri. La mia impressione è che l’Unione europea non abbia la forza politica, l’unità e le prospettive economiche necessarie per condurre una politica del genere e per rimettere l’Europa in carreggiata. Gli Stati membri devono elaborare il pacchetto per la crescita sotto forma di politiche nazionali basate sulla cooperazione su larga scala fra i settori pubblico e privato. Nel mio paese, la Svezia, i periodi di crescita più sostenuta in genere sono emersi da iniziative nazionali in cui le politiche pubbliche si sono affiancate alle attività commerciali e industriali per riuscire a creare effetti particolarmente favorevoli. Vorrei soprattutto evidenziare quanto sia significativo ed importante che il settore pubblico svolga un ruolo attivo in questi contesti, non solo perché è essenziale per l’occupazione, ma perché assorbe anche ingenti risorse.</p>
    </intervention>
    <intervention id="3-069" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, l’Unione europea è in difficoltà; la nostra politica monetaria è accentrata, con la responsabilità affidata alla Banca centrale europea, mentre la politica finanziaria ed economica è decentrata. L’anello di collegamento che permette al sistema di funzionare e che ci permette di sviluppare il mercato interno è il Patto di stabilità e di crescita, e vorrei dire una volta per tutte che esorto tutti a rispettare il Patto, compresi i due maggiori paesi della zona dell’euro, la Germania e la Francia. Sosteniamo quindi la Commissione nel procedimento avviato dinanzi alla Corte di giustizia europea al fine di ottenere chiarezza sulle competenze nel quadro del Patto di stabilità e di crescita.</p>
      <p sl="de">Tuttavia, di per sé ciò non è sufficiente; la realizzazione degli obiettivi di Lisbona non è solo compito degli Stati membri, ma anche della Commissione e del Parlamento. Gli Stati membri devono introdurre le necessarie riforme nei mercati del lavoro, in campo sociale, nella politica fiscale, per favorire la costituzione di imprese e per promuovere i settori industriali all’avanguardia. Questo è compito degli Stati membri e non possiamo esonerarli da tale responsabilità. La Commissione, da parte sua, deve avviare una solida politica industriale. Negli ultimi anni abbiamo trascurato la necessità di introdurre una tale politica parallelamente alla promozione del settore dei servizi e alla graduale realizzazione del mercato interno. Le considerazioni in materia di tutela dei consumatori e dell’ambiente sono state più e più volte predominanti. Se vogliamo rivendicare il diritto al nostro posto nel mondo, questo è l’ambito in cui dobbiamo compiere passi avanti.</p>
      <p sl="de">Invito la Commissione a prendere in seria considerazione l’imposizione di una moratoria, per un periodo compreso fra tre e cinque anni, sulla legislazione in materia di ambiente e consumatori. Questo è l’unico modo in cui riusciremo a raggiungere gli obiettivi di Lisbona, perché finora non abbiamo fatto altro che prepararci per il viaggio, ma in realtà non siamo mai partiti. Solo una moratoria di questo tipo da parte dell’Unione europea, che in ogni caso è al primo posto a livello mondiale per quanto riguarda la tutela dell’ambiente, la protezione dei lavoratori e le prestazioni sociali, può permetterci di diventare ciò che abbiamo deciso a Lisbona: la regione più competitiva del mondo.</p>
      <a text="(Applausi)"/>
    </intervention>
    <intervention id="3-070" speaker_id="1258" name="Rolf LINKOHR" is_mep="True" mode="spoken" nationality="Germany" birth_date="11-04-1941" birth_place="Stuttgart" p_group="Group of the Party of European Socialists" m_state="DE">
      <p sl="de">Signor Presidente, sono quasi tentato di cominciare una discussione con l’onorevole Langen sulle moratorie. Mi sono opposto alle moratorie nel settore delle biotecnologie e sarei contrario anche in questo caso. Preferirei tuttavia concentrarmi sulla ricerca, perché abbiamo bisogno di una politica in questo campo per rafforzare la competitività dell’economia europea. L’aspetto straordinario è che si tratta di una questione su cui siamo tutti d’accordo, eppure, nel corso degli ultimi anni, la ricerca ha subito notevoli tagli, soprattutto negli Stati membri. L’aspetto più spettacolare di tutti è che in Francia – per la prima volta in Europa – i ricercatori stanno persino scendendo in piazza e i loro omologhi in altri paesi sono decisamente pronti a fare altrettanto, quindi non sono solo gli agricoltori a protestare: lo stanno ovviamente facendo anche i ricercatori. Lo considero uno sviluppo interessante, ma anche increscioso, perché rende assolutamente palese la contraddizione tra i discorsi altisonanti dei capi di Stato e di governo e l’austerità delle loro azioni.</p>
      <p sl="de">Ora, i ministri delle Finanze affermano che non ci sono fondi. Tuttavia, la questione è: non siamo in grado di condurre ricerche perché non abbiamo i fondi, o non abbiamo i fondi perché non conduciamo ricerche? L’esempio della Finlandia, per citare un solo Stato membro, dimostra chiaramente che è possibile, anche in tempi difficili, avere successo investendo nel futuro. Oggi la Finlandia continua ad essere osannata come paese che consegue i migliori risultati nell’Unione europea, e non è nemmeno tanto tempo che è uno Stato membro. Ciò significa che la Finlandia ha fatto molto, anche senza l’Unione europea.</p>
      <p sl="de">Vorrei quindi esortare l’Assemblea a rimanere sulla retta via e insistere su una spesa del 3 per cento a favore della ricerca e sul lancio di una strategia di innovazione a favore delle piccole e medie imprese. Per concludere, invito gli onorevoli colleghi a partecipare alla conferenza sulle scienze, che intendiamo organizzare a Bruxelles all’inizio di aprile, al fine di manifestare chiaramente che questa strategia continua ad essere sostenuta quanto meno dal Parlamento europeo.</p>
    </intervention>
    <intervention id="3-071" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, deploro il fatto che la relazione sulle finanze pubbliche insista nell’appoggiare la Commissione nella sua determinazione di rispettare rigorosamente le disposizioni del Patto di stabilità, con servile devozione all’attuale ortodossia in materia economica, che continua a non tenere conto della realtà.</p>
      <p sl="pt">Deploro il fatto che le conseguenze del Patto di stabilità siano ignorate e che oggi non si sia qui a discutere i problemi economici e sociali che affliggono i cittadini. Deploro il fatto che il principale obiettivo della politica economica sia il consolidamento del bilancio e la stabilità dei prezzi, a scapito della crescita economica e dell’occupazione, del miglioramento del tenore di vita e del soddisfacimento dei bisogni dei cittadini.</p>
      <p sl="pt">Il Portogallo è un esempio di questa applicazione pedissequa del Patto di stabilità. Il paese è sprofondato nella recessione, con una riduzione del PIL che potrebbe superare l’1 per cento e i più alti livelli di disoccupazione nell’Unione europea, il che compromette non solo la convergenza economica con l’Unione, ma anche, per il terzo anno consecutivo, le stesse condizioni necessarie per una ripresa rapida e duratura. Il consolidamento del bilancio non deve essere usato come un bastone con cui colpire i servizi pubblici, né deve mettere in discussione gli investimenti pubblici: deve essere una garanzia di servizi pubblici di qualità. Questa politica, questo Patto di stabilità, devono essere modificati. Occorre parlare innanzi tutto di patto per la crescita sostenibile e l’occupazione, per poter dare risposta ai problemi economici e sociali dell’Unione europea.</p>
    </intervention>
    <intervention id="3-072" speaker_id="4322" name="Cristina GARCÍA-ORCOYEN TORMO" is_mep="True" mode="spoken" nationality="Spain" birth_date="02-01-1948" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, vorrei anch’io menzionare innanzi tutto gli aspetti della ricerca e sviluppo, quale forza trainante della creazione di valore nelle imprese. Concordo con l’onorevole Linkohr che sarebbe utile aprire un dibattito sull’intervento dell’onorevole Lange, però non è possibile.</p>
      <p sl="es">Vorrei illustrare un esempio. Se l’Europa decide una volta per tutte di sostenere e promuovere attivamente le tecnologie pulite, le attività di ricerca e sviluppo in questo campo diventeranno una chiarissima fonte di occupazione e di investimenti nell’Unione. Al momento, una delle sfide più importanti cui deve rispondere la comunità internazionale, e sulla quale si stanno svolgendo accesi dibattiti tra la comunità industriale e l’amministrazione, è l’attuazione del protocollo di Kyoto e la realizzazione dei suoi obiettivi. A mio parere, una soluzione consiste nell’applicazione generalizzata di tecnologie più pulite, che agevolino la riduzione delle emissioni inquinanti. In assenza di investimenti in questo ambito, difficilmente riusciremo a realizzare l’Europa competitiva e dinamica che tutti desideriamo.</p>
      <p sl="es">La mia seconda e ultima osservazione fa da corollario alla prima e riguarda la necessità assoluta di promuovere in modo molto più attivo l’uso efficiente delle risorse naturali, semplicemente perché svincolare la crescita economica dalla maggiore utilizzazione delle risorse costituisce una condizione indispensabile per garantire la continuità della crescita sostenibile e, in definitiva, per realizzare l’Europa della conoscenza, leader mondiale in termini di competitività e piena occupazione: l’Europa che tutti desideriamo.</p>
    </intervention>
    <intervention id="3-073" speaker_id="1909" name="Bernd LANGE" is_mep="True" mode="spoken" nationality="Germany" birth_date="14-11-1955" birth_place="Oldenburg" m_state="DE">
      <p sl="de">Signor Presidente, onorevoli colleghi, talvolta ho l’impressione che, in questi ultimi tempi, si tenda a rispolverare la teoria del XIX secolo, secondo la quale tutto ciò che occorre fare è liberare le forze di mercato,</p>
      <a text="(Applausi)"/>
      <p sl="de">e poi, all’improvviso, si creeranno posti di lavoro in massa. Credo sia assolutamente falso. Se esaminiamo con attenzione i settori in cui, nel corso degli ultimi decenni, si sono registrati i maggiori incrementi della crescita e dell’occupazione, constatiamo che sono proprio quelli elencati poc’anzi dall’onorevole Langen, cioè lo sviluppo sostenibile e la tutela dell’ambiente. A mio parere, è proprio in questi settori che gli investimenti devono essere incoraggiati con maggior vigore, in particolare nell’ambito del rinnovamento urbano, sia per quanto riguarda le componenti sociali e ambientali, sia in relazione con i trasporti. Anche in questo ambito, risulta evidente che sono le componenti sociali ed ambientali ad offrire il maggiore potenziale di crescita ed è quindi in questi settori che si possono ottenere i maggiori effetti sull’occupazione. Poiché a mio parere un mercato non regolamentato non può far altro che determinare conseguenze negative per l’ambiente, ne consegue che gli investimenti in questi settori contribuirebbero a garantire le basi ecologiche della nostra esistenza.</p>
      <p sl="de">Ritengo si debba rimanere fedeli a Lisbona e Göteborg e ricercare metodi di produzione sostenibili in Europa, che stimolino la crescita e l’occupazione fondate sulle basi ecologiche della nostra esistenza. In passato, abbiamo elaborato valide strategie in proposito e dovremmo proseguire su questa strada in modo credibile. A livello internazionale, perderemo la nostra credibilità in molti settori se ora rinunciamo ai nostri stessi obiettivi e veniamo meno alle decisioni prese a Johannesburg e Kyoto. Dobbiamo rimanere fedeli ai nostri obiettivi e procedere su questa strada.</p>
    </intervention>
    <intervention id="3-074" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei fare alcune osservazioni sul Vertice di primavera, che presumibilmente dissiperà qualche illusione, e l’ambizioso processo che abbiamo cominciato quattro anni fa a Lisbona. La grave contrazione economica in molti Stati membri esige un’azione più efficace. E’ necessario un più stretto ravvicinamento delle politiche economiche, dell’occupazione e strutturali, senza spingersi fino ad armonizzarle. La riduzione della burocrazia dello Stato, migliori strutture nei mercati finanziari e maggiori investimenti – come hanno già affermato gli onorevoli colleghi – possono promuovere la creazione di un maggior numero di posti di lavoro sostenibili, ma ciò che manca, soprattutto, è la cooperazione coordinata nell’ambito dell’apprendimento lungo tutto l’arco della vita, nonché l’introduzione del marketing europeo dell’istruzione. Studi condotti nell’Unione europea rivelano che troppi giovani hanno ricevuto un’istruzione inadeguata. Un maggiore sostegno al capitale umano, tuttavia, migliora le loro possibilità di trovare occupazione ed è quindi un aspetto che va affrontato nelle scuole, negli istituti di formazione professionale e nelle università.</p>
      <p sl="de">Ritengo inoltre che si debba intensificare il dialogo sociale. Lo considero un elemento essenziale per gestire i cambiamenti che intervengono nella nostra società ed è deplorevole che in molti Stati membri tenda ad essere relegato ai margini. L’allargamento dell’Unione nei prossimi mesi significa che dobbiamo essere coerenti e insistere su misure comuni nella politica in materia di occupazione e sociale, della quale la strategia europea per l’occupazione era, ed è tuttora, una delle componenti più fruttuose. Posso aggiungere che la dotazione di bilancio a favore di questi settori è minima rispetto alle risorse strutturali destinate all’allargamento. L’insistente richiesta della Commissione di aumentare i contributi, e quindi l’onere gravante sui contributori netti, può solo essere respinta. A livello sia nazionale che europeo, abbiamo bisogno di altro, cioè di una disciplina di ferro in materia di spesa. Ne consegue che non possiamo appoggiare l’emendamento con cui i socialisti osano lanciare ammonimenti contro i bilanci di austerità.</p>
      <p sl="de">Vorrei fare un’ultima osservazione: a nulla approderanno i tentativi di indebolire il Patto di stabilità e di crescita o di screditarlo perché impraticabile. Questo, signor Commissario Solbes Mira, è l’aspetto su cui la Commissione ha assolutamente ragione: i paesi che non rispettano la disciplina di bilancio devono comparire dinanzi alla Corte di giustizia europea. Questa linea di condotta merita il sostegno politico di tutti, perché ciò di cui hanno bisogno le nostre imprese, i loro dipendenti e i loro dirigenti, è una garanzia di stabilità a lungo termine.</p>
    </intervention>
    <intervention id="3-076" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, l’analisi della situazione economica in cui versa l’Unione europea ci induce a concludere che il prossimo Vertice avrà tre compiti principali. In primo luogo, deve garantire maggiori investimenti; in secondo luogo, deve garantire maggiori investimenti e, in terzo luogo, deve garantire che il denaro venga investito meglio. Sia nel settore privato che nel settore pubblico siamo in ritardo rispetto agli Stati Uniti; nel settore pubblico siamo indietro dell’1 per cento. Non riesco assolutamente a comprendere come, considerata la congiuntura economica, alcuni colleghi possano formulare due raccomandazioni, secondo cui, da un lato, dovremmo gestire la crisi lasciando più sostanze inquinanti nell’aria, che in parte è ciò che propone l’onorevole Langen, e, dall’altro, dovremmo continuare ostinatamente a distruggere l’economia con misure di austerità, anziché darle lo slancio di cui ha bisogno. Esistono molti cattivi libri di testo sulla politica economica, ma finora non ne ho mai trovato uno che raccomandasse queste linee d’azione in una fase del ciclo economico come quella che stiamo attraversando.</p>
      <p sl="de">E’ anzi vero il contrario: la situazione in cui ci troviamo ci impone di adottare l’azione descritta dall’onorevole De Rossa e un atteggiamento dinamico nei confronti del necessario equilibrio fra stabilità da un lato ed efficienza dall’altro. Sono ansioso di vedere che cosa farà la Commissione con il motto: “Azione dinamica, equilibrio fra stabilità ed efficienza”. Attendiamo fiduciosi le vostre proposte, signor Commissario Solbes, e ci auguriamo che si svolga un dibattito costruttivo.</p>
    </intervention>
    <intervention id="3-077" speaker_id="953" name="Bartho PRONK" is_mep="True" mode="spoken" nationality="Netherlands" birth_date="28-09-1950" birth_place="Den Haag" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, vorrei innanzi tutto esprimere i miei calorosi ringraziamenti al Ministro Roche per la sua dichiarazione a nome del Consiglio, in particolare per ciò che ha affermato in merito ai lavoratori più anziani. Sono convinto che potremmo realizzare gli obiettivi di Lisbona in materia di occupazione se riuscissimo a creare un migliore mercato del lavoro per i lavoratori più anziani e quindi mi delude molto notare che la Commissione parla solo di abolire gli strumenti finanziari in loro favore. Tanto vale negare loro anche il diritto di voto. Ciò che afferma la Commissione è del tutto inaccettabile. Dobbiamo creare un mercato del lavoro che offra margini di manovra, che renda anche questi sistemi meno necessari di quanto lo sono ora.</p>
      <p sl="nl">In secondo luogo, vorrei esaminare la legislazione. La Commissione ha ragione a rilevare che la legislazione sul mercato interno deve essere rapidamente introdotta. Anch’essa, naturalmente, ha presentato le sue proposte, sebbene non si possa fare a meno di chiedersi se davvero apporteranno un enorme contributo all’occupazione. Temo che in alcuni casi possa essere vero il contrario. Sono anche preoccupato per il fatto che, nel settore dei servizi finanziari, come nel caso della direttiva sulle acquisizioni, vi sia la tentazione di emulare ciò che riteniamo stia avvenendo negli Stati Uniti. Penso che dovremmo valutare con grande attenzione l’effetto che tutto ciò produce sull’occupazione.</p>
      <p sl="nl">Naturalmente esiste anche l’ambiente. E’ sicuramente vero che nella valutazione della legislazione ambientale in vigore, e dei progetti di nuove norme, si deve prestare un’attenzione di gran lunga maggiore agli effetti sull’occupazione rispetto a quanto si è fatto finora. E’ troppo facile banalizzare la questione, come ha fatto l’onorevole Langen.</p>
      <p sl="nl">La mia ultima osservazione riguarda la produttività, un aspetto che a mio parere è ancora molto sottovalutato. La produttività lega tutto insieme. Se miglioriamo la produttività, possiamo fare di più, possiamo ottenere migliori posti di lavoro. Spesso, tuttavia, è l’altra ala dell’Assemblea ad ostacolare il miglioramento della produttività, perché viene dato un peso eccessivo alle vecchie idee, che di questi tempi riscuotono scarsa adesione.</p>
    </intervention>
    <intervention id="3-078" speaker_id="4399" name="Guido BODRATO" is_mep="True" mode="spoken" nationality="Italy" birth_date="27-03-1933" birth_place="Monteu Roero " p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, le relazioni che stiamo discutendo esprimono preoccupazione per la distanza tra gli obiettivi di Lisbona e i risultati raggiunti. Anche il Consiglio e la Commissione condividono queste preoccupazioni ed insistono, giustamente, sull’importanza di confermare una strategia dell’economia della conoscenza.</p>
      <p sl="it">Tuttavia, ritengo che, in vista del Vertice di primavera, sia necessaria anche una riflessione sulle prospettive finanziarie dell’Unione e che si debba rispondere ad alcune questioni.</p>
      <p sl="it">La prima domanda riguarda le modalità per realizzare un equilibrio tra la politica di stabilità, espressa dalla moneta unica, ed una politica di incentivazione della ricerca, dell’innovazione per le piccole imprese e degli investimenti nelle grandi reti, che permettono l’integrazione tra le regioni europee.</p>
      <p sl="it">La seconda domanda concerne il modo di affrontare una mondializzazione dei mercati che sfida le imprese più moderne, sul fronte degli Stati Uniti e del Giappone, cioè paesi che sono all’avanguardia nella ricerca, e le imprese tradizionali, sul fronte della Cina e delle economie che hanno bassi costi del lavoro, della politica sociale e delle politiche ambientali.</p>
      <p sl="it">La terza domanda riguarda l’evoluzione dei fattori della competitività, che comporta il rafforzamento della presenza comunitaria nella ricerca fondamentale, ma anche nella politica industriale. Questo impegno comunitario è possibile se le prospettive finanziarie saranno coerenti con gli obiettivi dell’allargamento dell’Unione, ma anche con una crescita sempre più legata al capitale umano, alla qualità dei prodotti e alla competitività di imprese che operano in un mercato sempre più aperto.</p>
      <p sl="it">Credo che il problema politico riguardi, in effetti, la capacità di fare le riforme strutturali, ma anche di fare le scelte di bilancio che noi riteniamo necessarie per dare un futuro all’Europa.</p>
    </intervention>
    <intervention id="3-079" speaker_id="2225" name="Christoph KONRAD" is_mep="True" mode="spoken" nationality="Germany" birth_date="28-08-1957" birth_place="Bochum" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, è il Patto di stabilità e di crescita ad essere in discussione, e ritengo vi siano tutti i motivi di sottolineare che abbiamo bisogno di questo Patto per il nostro futuro. A coloro che violano la legge a livello europeo, ricorrendo a una decisione ministeriale per interferire con le procedure della Commissione, va detto a chiare lettere che l’inosservanza del Patto di stabilità e di crescita finirà per intaccare la stabilità dell’euro e ciò farà crollare le basi della crescita in Europa.</p>
      <p sl="de">Questo è il punto su cui la lettera dei sei paesi con bilanci consolidati è più eloquente di qualsiasi lungo discorso ed è mia speranza e desiderio che si riesca a ritrovare questa consapevolezza, anche per quanto riguarda il Patto. Se si vuole modificare il diritto, è necessario trovare una maggioranza disposta a farlo – e questo vale anche per il Patto – ma il diritto non si modifica violando le norme.</p>
      <p sl="de">In secondo luogo, il processo di riforma strutturale richiesto dalla Banca centrale europea deve avvenire a livello nazionale. Si riscontra una particolare mancanza di tali riforme in Germania. Ne troviamo prova quando leggiamo, come avviene ultimamente, che il PIL medio pro capite in Germania ha subito una drastica diminuzione e la Germania è al quartultimo posto. Di sicuro non è un indizio di buon governo da parte dei socialdemocratici. Dovrebbe anche indicare che il Commissario Verheugen, per il semplice fatto che appartiene a tale partito, non è qualificato per assumere la carica di supercommissario a Bruxelles.</p>
      <p sl="de">Per concludere, vorrei rilevare che il processo di Lisbona non significa che vi siano fondi da bruciare in un grande progetto di spesa. Al contrario, occorre risparmiare anche a livello europeo e di conseguenza non sono affatto d’accordo con la richiesta della Commissione di aumentare il bilancio del 50 per cento. Anche questo comporterebbe un onere eccessivo per i contributori netti all’interno dell’Unione europea. A diversi colleghi farebbe bene un processo di riflessione e, soprattutto, sono convinto che una fase di consolidamento farebbe bene all’Unione europea.</p>
    </intervention>
    <intervention id="3-080" speaker_id="4520" name="Theresa VILLIERS" is_mep="True" mode="spoken" nationality="United Kingdom" birth_date="05-03-1968" birth_place="London" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, poiché nel discutere queste relazioni trattiamo la questione dell’economia europea, l’aspetto cui vorrei dare risalto è l’importanza cruciale di trasformare l’agenda di Lisbona da retorica in realtà. Si sono compiuti progressi da quando i leader europei hanno deciso che nell’arco di dieci anni l’Europa sarebbe diventata l’economia basata sulla conoscenza più competitiva del mondo, ma si sono compiuti anche molti passi indietro. A mio parere, una finalità fondamentale dell’agenda di Lisbona è di realizzare la riforma economica e mercati del lavoro più flessibili. In molti casi, tuttavia, abbiamo visto l’Unione europea andare nella direzione opposta a questa ambizione. I mercati del lavoro non vengono resi più flessibili da misure come la direttiva sul lavoro temporaneo, che potrebbe far perdere il posto a centinaia o migliaia di lavoratori temporanei.</p>
      <p sl="en">Mi preoccupa anche l’intenzione di eliminare gradualmente alcune deroghe alle disposizioni della direttiva sull’orario di lavoro, che offrono maggiore flessibilità. Naturalmente, è importante garantire che gli orari di lavoro non siano eccessivi, ma molti elementi della direttiva non fanno che aggiungere burocrazia, senza offrire una protezione adeguata ai lavoratori: queste misure rendono solo più difficile per i lavoratori gestire la propria vita nel modo in cui vorrebbero.</p>
      <p sl="en">Esistono altre proposte che considero reazioni eccessive: per esempio, il regolamento sulle sostanze chimiche è inteso a controllare e regolamentare l’uso di sostanze chimiche pericolose, ma ciò non dovrebbe provocare la reazione spropositata che si è verificata nell’ambito di tale regolamento. Molti elementi della legislazione europea sono troppo invadenti e non fanno che aumentare i costi per le imprese. In definitiva, ciò comporterà la perdita di posti di lavoro per i cittadini europei e molto spesso i consumatori finiscono per ottenere un trattamento peggiore e minori possibilità di scelta.</p>
      <p sl="en">Per trasformare l’agenda di Lisbona in realtà dobbiamo ridurre la burocrazia prodotta dall’Unione europea.</p>
    </intervention>
    <intervention id="3-081" speaker_id="photo_generic" name="Solbes Mira" is_mep="True" mode="spoken" role="Commissione">
      <p sl="es">Signor Presidente, vorrei ringraziare tutti i deputati per aver partecipato alla discussione e per le idee che hanno espresso. Purtroppo, il tempo non è sufficiente per esaminarle tutte in modo approfondito, ma vorrei evidenziare quelli che considero i punti essenziali del dibattito.</p>
      <p sl="es">Sembra esistere ampio accordo sul fatto che l’attuale livello di crescita non sia soddisfacente e sulla necessità di elevarlo. Nondimeno, vorrei lanciare un monito contro i paragoni semplicistici. Non è facile confrontare gli Stati Uniti con l’Unione europea senza prendere in considerazione i rispettivi punti di partenza e senza tenere conto delle obbligazioni future dell’una e dell’altra area. Nemmeno è facile confrontare la zona dell’euro con la zona che non ne fa parte. In ogni caso, il problema fondamentale che emerge oggi è capire se la diagnosi di Lisbona continui o meno ad essere valida.</p>
      <p sl="es">Sono convinto che una maggiore capacità di crescita in Europa dipenda essenzialmente da due fattori: maggiore occupazione in Europa e maggiore produttività. Ritengo che questa diagnosi continui ad essere valida. Stando così le cose, che cos’è che non funziona in Europa? Non credo che il problema sia la diagnosi. A mio parere, ciò che non funziona è l’applicazione, la realizzazione concreta di ciò che abbiamo deciso a Lisbona.</p>
      <p sl="es">La relazione della Commissione afferma chiaramente che, se è vero che siamo insoddisfatti di alcuni aspetti, è altrettanto vero che si sono compiuti progressi su altri.</p>
      <p sl="es">Senza dubbio abbiamo guadagnato terreno sul fronte dell’occupazione, ma i risultati in termini di produttività sono scarsi. Si sono compiuti progressi nel mercato interno, ma non tanti quanti avremmo voluto. Nel sistema finanziario, si sono superati diversi ostacoli alla sua unificazione, ma non in misura sufficiente a ridurre i costi finanziari a livelli analoghi a quelli degli Stati Uniti. Sono stati introdotti alcuni elementi supplementari che di sicuro si riveleranno utili. L’iniziativa per la crescita, a mio parere, è uno strumento importante per rilanciare alcuni altri aspetti.</p>
      <p sl="es">Le nostre proposte di quest’anno si concentrano sugli elementi che possono favorire e determinare un aumento di produttività. La ricerca e lo sviluppo costituiscono senza dubbio un obiettivo; tuttavia, anche in questo ambito, è importante contestualizzare la discussione in materia di ricerca e sviluppo. E’ chiaro che il 3 per cento del PIL è una cifra analoga a quella degli Stati Uniti, ma, se si opera una distinzione tra investimenti pubblici e privati nelle attività di ricerca e sviluppo in Europa e negli Stati Uniti, la cifra relativa agli investimenti pubblici in Europa è superiore a quella negli Stati Uniti.</p>
      <p sl="es">Pertanto, è solo un problema di cifre o la difficoltà riguarda la nostra capacità di collaborare meglio tra noi, evitando la duplicazione di attività? Occorre inoltre riuscire a creare incentivi più allettanti e dare impulso all’attività privata. A mio parere, sono tutti fattori fondamentali e ritengo che queste priorità siano state ben individuate e siano appropriate.</p>
      <p sl="es">Non bisogna mai dimenticare che la strategia di Lisbona ha anche chiari limiti. Siamo tutti d’accordo sul fatto che deve essere una strategia sostenibile e ciò comporta un adeguato grado o livello di protezione sociale e un’adeguata tutela dell’ambiente.</p>
      <p sl="es">Queste considerazioni hanno fatto emergere altri quesiti nel corso della discussione. Per esempio, il problema riguarda la definizione della strategia? Direi di no: è un problema di volontà politica, principalmente nazionale, di realizzare ciò che abbiamo convenuto.</p>
      <p sl="es">Il Patto di stabilità e di crescita è un problema o è un elemento positivo? Personalmente ritengo sia un elemento positivo. Ritengo che una sana situazione finanziaria sia un elemento essenziale per la crescita a lungo termine. Serve una politica fiscale come elemento discrezionale per migliorare la crescita a breve termine? In alcuni casi, in teoria potrebbe servire; tuttavia, non bisogna trascurare alcuni aspetti che io considero fondamentali. In primo luogo, il funzionamento dei bilanci e degli stabilizzatori automatici in Europa – molto più dinamici che negli Stati Uniti – fa sì che ogni diminuzione di un punto dell’attività sia compensata con mezzo punto di scostamento dal bilancio.</p>
      <p sl="es">Esiste sicuramente un limite, il famoso 3 per cento. L’esperienza ha dimostrato che si tratta di un limite ragionevole; sono convinto che lo sia e che per l’Unione europea sia utile disporre di un quadro fiscale. Considerate le difficoltà future e l’invecchiamento della popolazione, ritengo che tale quadro fiscale comporti il raggiungimento dell’equilibrio di bilancio a medio termine. Ritengo inoltre che, ai fini dell’equilibrio di bilancio a medio termine, il limite del 3 per cento come riferimento nominale sia un elemento essenziale per disporre di un sistema efficiente che ci permetta di controllare ciò che facciamo e di cooperare tra noi.</p>
      <p sl="es">Considero quindi fondamentale affrontare i problemi relativi al futuro del Patto. A mio parere, il Trattato continua ad essere valido, le idee fondamentali continuano ad essere valide, ma è necessario introdurre miglioramenti in alcuni ambiti. Di sicuro occorre migliorare l’interrelazione fra gli indirizzi per le politiche economiche e il Patto. Senza dubbio, non possiamo concentrarci esclusivamente sul consolidamento fiscale, che deve essere considerato uno strumento per generare maggiori livelli di crescita, il che è strettamente legato agli indirizzi di massima per le politiche economiche. Ciò solleva un secondo problema, che abbiamo individuato in questi ultimi anni, cioè che alcune delle difficoltà attuali derivano dal fatto che non sia stato adottato un comportamento appropriato nella fase favorevole del ciclo economico.</p>
      <p sl="es">Sono stati introdotti elementi di crescita nel Patto, attribuendo maggiore importanza alle carenze strutturali. La comunicazione del novembre 2002 aveva questa finalità. Tuttavia, esistono ancora problemi insoluti in questo ambito cruciale e siamo naturalmente disposti ad esaminarli e discuterli.</p>
      <p sl="es">Attribuiamo enorme importanza al problema del futuro. In quest’ottica, il debito deve avere un peso maggiore nell’ambito del Patto, ma non solo il debito, anche tutte le obbligazioni future che, senz’ombra di dubbio, possono esercitare un impatto negativo sulla nostra crescita a lungo termine. Questioni come l’invecchiamento della popolazione e la necessità di finanziare le obbligazioni future sono fondamentali.</p>
      <p sl="es">Un’ultima osservazione. Ritengo, come hanno rilevato alcuni onorevoli deputati, che un impegno a livello nazionale nei confronti dell’applicazione del Patto sia fondamentale. Ciò significa che gli attuali processi di bilancio potrebbero migliorare, nel senso che si dovrebbe prevedere una maggiore partecipazione degli stessi parlamenti nazionali per quanto riguarda la definizione delle obbligazioni future e il rispetto degli obblighi assunti.</p>
      <p sl="es">Ritengo che il punto di partenza sia buono. Naturalmente vorremmo una crescita maggiore e di sicuro il margine di manovra è limitato. Nel definire le sue prospettive finanziarie, la Commissione ha tentato di trovare un equilibrio fra, da un lato, la necessità di non superare il nostro attuale margine di manovra – nonostante gli impegni supplementari – e, dall’altro, di non aumentare il nostro attuale margine finanziario più dello stretto necessario. Siamo consapevoli che alla fine il bilancio dell’Unione è l’1, l’1,14, l’1,24 per cento e che il principale elemento di spesa pubblica è attualmente a livello nazionale. Pertanto, in assenza di cooperazione a livello nazionale, non si potranno compiere progressi verso la crescita più sostenuta che tutti vogliamo per l’Europa.</p>
    </intervention>
    <intervention id="3-082" speaker_id="photo_generic" name="Roche" is_mep="True" mode="spoken" role="Consiglio">
      <p sl="en">Signor Presidente, vorrei anch’io ringraziare tutti i deputati intervenuti nella discussione. Posso non essere d’accordo su tutte le analisi, ma ritengo che il dibattito sia stato straordinariamente interessante e costruttivo. Non ho tempo di trattare ogni questione sollevata, ma sono emersi vari aspetti interessanti nel corso della discussione.</p>
      <p sl="en">L’onorevole Blokland, per esempio, ha affermato che l’agenda di Lisbona sta per giungere a scadenza: possiamo contare il tempo rimasto in giorni. E’ un argomento molto interessante. L’onorevole Crowley ha posto l’accento sulla flessibilità nella nostra strategia e l’onorevole De Rossa ha osservato che l’Europa esiste ed agisce in un mondo molto dinamico, nel quale emergono sfide straordinarie.</p>
      <p sl="en">Non stupisce che gli oratori si siano espressi in modo molto chiaro riguardo alla necessità di continuare ad affrontare gli ostacoli che impediscono la piena realizzazione dell’agenda di Lisbona. L’onorevole Barón Crespo ha assolutamente ragione ad affermare che la strada per l’inferno è lastricata di buone intenzioni; l’agenda di Lisbona è piena di buone intenzioni. Come Presidenza, siamo consapevoli del fatto che, oltre a formulare buone intenzioni, dobbiamo anche inquadrare l’intero processo in modo molto simile a quello descritto dall’onorevole Watson.</p>
      <p sl="en">La strategia non appartiene alle Istituzioni europee, ma ai cittadini d’Europa. Sono molte le parti interessate, come ha giustamente osservato l’onorevole Randzio-Plath. In qualche modo dobbiamo richiamare l’attenzione di tutti gli interessati – non solo i governi e le istituzioni degli Stati membri, ma anche i cittadini d’Europa – e far sì che si concentrino sull’agenda e su ciò che essa significa nella realtà.</p>
      <p sl="en">Molti deputati hanno affrontato la questione della regolamentazione. Non sono sicuro che l’onorevole Jonckheer ed io andremmo d’accordo, ma egli ha espresso i timori esistenti riguardo alla liberalizzazione e alla regolamentazione, una questione trattata anche da molti altri oratori. Siamo fermamente convinti che si debba dedicare una buona dose di tempo e attenzione alla necessità di garantire che la regolamentazione sia efficace, cioè che agevoli il processo anziché ostacolarlo.</p>
      <p sl="en">Un altro aspetto centrale della discussione è ciò che occorre fare per creare un’economia realmente basata sulla conoscenza. Concordo con il Commissario Reding che ha esordito con un’osservazione sulla necessità di porre un accento adeguato sull’istruzione. Concordo anche con le osservazioni fatte dalle onorevoli Grossetête e García-Orcoyen Tormo in merito alla necessità di promuovere la ricerca e lo sviluppo. Vi sono stati molti interventi durante l’intera discussione sul modo in cui affrontiamo la questione di creare un’economia basata sulla conoscenza e ritengo che gli onorevoli deputati abbiano ragione a rilevare che l’istruzione è un fattore chiave, così come lo sono gli investimenti nella ricerca e sviluppo.</p>
      <p sl="en">Un argomento che mi ha colpito e che è stato ribadito più volte riguarda la necessità di creare un ambiente favorevole alla ricerca all’interno dell’Europa. I ricercatori sono il capitale di avviamento di un’economia basata sulla conoscenza e l’Unione europea e i suoi Stati membri devono prenderne atto.</p>
      <p sl="en">La strategia di Lisbona non è un concetto accademico superato; essa riveste enorme importanza per la vita dei cittadini dell’Unione dei Quindici e, a partire dal 1° maggio 2004, rivestirà enorme importanza per la vita e il benessere di 450 milioni di cittadini dell’Unione europea di 25 Stati. E’ un’impresa cui occorre dedicare tutta la nostra attenzione, la nostra energia e le nostre capacità. Per quanto riguarda la Presidenza irlandese, si tratta di una priorità fondamentale e stiamo dedicando grande attenzione e impegno alla questione.</p>
      <p sl="en">Alla riunione del Consiglio europeo di marzo intendiamo seguire un approccio mirato, anziché dispersivo. Riteniamo di doverci concentrare sugli obiettivi che possono essere raggiunti e procedere alla loro realizzazione concreta.</p>
      <p sl="en">Per concludere, vorrei ringraziare tutti i deputati per i loro contributi a questa discussione molto interessante e costruttiva.</p>
    </intervention>
    <intervention id="3-083" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Vorrei ringraziare il Consiglio.</p>
      <p sl="unknown">Al termine di queste dichiarazioni sulla verifica della strategia di Lisbona, ho ricevuto tre proposte di risoluzione .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00.</p>
      <p sl="unknown">DICHIARAZIONI SCRITTE (ARTICOLO 120 DEL REGOLAMENTO)</p>
    </intervention>
    <intervention id="3-084" speaker_id="1443" name="James (Jim) FITZSIMONS" is_mep="True" mode="written" nationality="Ireland" birth_date="16-12-1936" birth_place="Navan " p_group="Union for Europe of the Nations Group" m_state="IE">
      <p sl="en">L’Unione europea deve modernizzare il funzionamento dei nostri mercati del lavoro. Dobbiamo garantire un maggior livello di coordinamento delle nostre politiche economiche. Dobbiamo garantire l’introduzione di minori e migliori riforme normative. Dobbiamo garantire il completamento delle reti transeuropee nei settori dei trasporti e dell’energia. Dobbiamo garantire che tutte le zone dell’Unione europea, urbane e rurali, periferiche e centrali, traggano i massimi benefici dalle nuove tecnologie che si rendono disponibili.</p>
      <p sl="en">Se l’Europa vuole rimanere competitiva e se intendiamo realizzare gli obiettivi fissati dai leader dell’Unione nell’ambito dell’attuazione della strategia di Lisbona, l’Unione europea ha bisogno dell’introduzione di una serie di misure legislative a livello europeo. Dobbiamo garantire la piena realizzazione del mercato interno. Dobbiamo anche garantire un maggior livello di investimenti nelle politiche in materia di ricerca e sviluppo e questo è un ambito in cui l’Unione europea presenta gravi carenze rispetto all’attuale situazione negli Stati Uniti.</p>
      <p sl="en">Sono favorevole all’idea che l’Unione europea diventi l’economia basata sulla conoscenza più competitiva del mondo entro il 2010. Dobbiamo tutti sforzarci di realizzare questo obiettivo.</p>
    </intervention>
    <intervention id="3-085" speaker_id="4501" name="Jules MAATEN" is_mep="True" mode="written" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">La Commissione europea deve elaborare un calendario per gli Stati membri, specificando chi deve realizzare che cosa, quando e come. Il minivertice europeo di Berlino ha dimostrato ancora una volta che tutti concordano sugli obiettivi, ma non sulle azioni da intraprendere e quindi non si compie alcun progresso. Sostituire i vaghi accordi attuali con un calendario che preveda obiettivi precisi dovrebbe aiutare i capi di Stato a trovare una soluzione atta a rilanciare l’economia basata sulla conoscenza e a rendere più flessibile il mercato del lavoro.</p>
      <p sl="nl">Inoltre, in occasione del Vertice di primavera, la Commissione dovrebbe indicare che cosa è stato fatto riguardo all’eliminazione della legislazione non necessaria, della quale, secondo le promesse fatte dalla Commissione all’industria europea, si dovrebbe abrogare il 25 per cento. Se si riducono gli oneri amministrativi, le imprese avranno di nuovo la possibilità di essere intraprendenti e quindi di generare la crescita economica. Un “supercommissario” europeo per i problemi economici non è la soluzione. Il Cancelliere tedesco Schröder dovrebbe saperlo, dal momento che il “superministro” tedesco dell’Economia e dell’Occupazione, Wolfgang Clement, non è riuscito ad impedire all’economia tedesca di registrare un tasso di crescita fra i più bassi d’Europa.</p>
    </intervention>
  </section>
  <section id="creitem6" title="Mancata consultazione del Parlamento europeo in relazione ai progetti TEN Quick Start">
    <intervention id="3-087" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca l’interrogazione orale (B5-0011/2004) dell’onorevole Costa, a nome della commissione per la politica regionale, i trasporti e il turismo, al Consiglio, sulla mancata consultazione del Parlamento in relazione ai progetti TEN Quick Start.</p>
    </intervention>
    <intervention id="3-088" speaker_id="4747" name="Paolo COSTA" is_mep="True" mode="spoken" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, signor Presidente del Consiglio, l’interrogazione che è stata presentata vorrebbe evitare ogni equivoco ed eliminare ogni possibile interferenza tra la procedura di codecisione in corso, relativa alle linee guida per lo sviluppo della rete di trasporto transeuropea e la lista delle sezioni di progetti prioritari individuati dalla Commissione nella comunicazione al Consiglio dell’11 novembre scorso sull’iniziativa per la crescita, che identifica sezioni e progetti presi in considerazione come destinatari dei finanziamenti comunitari oggi disponibili, nonché dei crediti in materia della Banca europea per gli investimenti.</p>
      <p sl="it">La commissione per la politica regionale, i trasporti e il turismo, a nome della quale presento questa interrogazione, si rivolge al Consiglio per conoscere il valore da attribuire alla predetta comunicazione.</p>
      <p sl="it">Lo scorso 27 gennaio, la Vicepresidente della Commissione Loyola de Palacio ha precisato per iscritto alla commissione parlamentare di cui faccio parte che la comunicazione sull’iniziativa per la crescita e la lista dei cosiddetti progetti prioritari non sono un documento vincolante dal punto di vista legale, né una lista di sezioni destinate a ricevere un trattamento preferenziale. Secondo la Commissione siamo, quindi, di fronte soltanto a una lista non esaustiva di azioni all’interno dei progetti prioritari che sono stati identificati dalla Commissione europea e dagli Stati membri come sufficientemente maturi per un immediato avvio dei lavori, con effetti di stimolo sull’economia europea.</p>
      <p sl="it">Appare necessario che il Consiglio confermi oggi la dichiarazione della Commissione e spieghi, ulteriormente, come intende procedere per assicurare che in nessun modo l’indicazione delle sezioni di progetti proposti dalla Commissione europea abbia valore di priorità prima che si concluda la procedura di codecisione sulle linee guida di sviluppo della rete transeuropea di trasporti, attualmente in corso.</p>
      <p sl="it">La commissione per la politica regionale, i trasporti e il turismo, che qui rappresento, è consapevole dell’opportunità di dare il più sollecito avvio a lavori che, oltre a costruire l’infrastruttura necessaria alla creazione del mercato unico nell’intera Europa allargata, possono dare un contributo serio al rilancio dell’economia europea che tutti attendono e di cui si è parlato fino a qualche minuto fa.</p>
      <p sl="it">Questo è il motivo per il quale la commissione per la politica regionale, i trasporti e il turismo si impegna, e continuerà ad impegnarsi nelle prossime settimane, perché le linee guida possano essere approvate entro l’attuale legislatura europea. A questo scopo, occorre fare fronte all’impegno messo dal Parlamento europeo e occorre che altrettanto impegno sia messo da parte del Consiglio, non solo per rispettare i tempi che ci siamo dati, ma anche per dimostrare la volontà di ricercare un reale concorso di volontà perché la procedura di codecisione abbia senso e significato e non lasci l’impressione che le decisioni siano già state prese tra Commissione e Consiglio senza che il Parlamento possa esprimere del tutto i suoi doveri e le sue prerogative.</p>
      <p sl="it">Una sollecita conclusione della procedura di codecisione sulle linee guida per lo sviluppo della rete transeuropea indubbiamente consentirebbe di dare il via libera anche alla lista dei lavori maturi, una lista che non va considerata come già definita, ma che dovrà essere ridefinita – anch’essa nell’ambito di una procedura di codecisione – in coerenza con le suddette linee guida.</p>
      <p sl="it">Il rilancio dell’economia europea e la costruzione fisica del mercato unico europeo verrebbero conseguiti senza contraddizioni soltanto se concluderemo sollecitamente il lavoro di codecisione sulla rete transeuropea di trasporto e solo successivamente identificheremo progetti maturi su cui impegnare le risorse dell’Unione, oltre a sollecitare l’avvio dei lavori da parte degli Stati membri.</p>
    </intervention>
    <intervention id="3-089" speaker_id="photo_generic" name="Roche" is_mep="True" mode="spoken" role="Consiglio">
      <p sl="en">Signor Presidente, nella riunione del 12 e 13 dicembre 2003, il Consiglio europeo ha appoggiato il piano d’azione europeo per la crescita sulla base delle relazioni presentate dal Consiglio ECOFIN, dalla Commissione e dalla Banca europea per gli investimenti. L’azione è un importante passo avanti nell’attuazione dell’agenda di Lisbona per migliorare la competitività, l’occupazione e il potenziale di crescita dell’Unione allargata. La riforma strutturale sarà completata da maggiori investimenti sia in termini di capitale fisico che umano.</p>
      <p sl="en">Il Consiglio ha inoltre accolto favorevolmente il lavoro svolto dalla Commissione e dalla BEI e dalle competenti configurazioni del Consiglio nella definizione del programma quick start . E’ stata inoltre individuata una lista provvisoria di progetti a rapido avvio in base a una rigida serie di criteri. Il Consiglio ha altresì fatto presente che, se altri progetti soddisfano gli stessi criteri, la lista può essere completata in conformità delle procedure previste per la sua redazione nel quadro del ciclo annuale per la presentazione di relazioni al Consiglio europeo di primavera.</p>
      <p sl="en">Vorrei confermare agli onorevoli deputati che la comunicazione della Commissione al Consiglio “Un’iniziativa europea per la crescita – Investire nelle reti e nella conoscenza per la crescita e l’occupazione”, nonché le relazioni in materia della BEI e delle varie formazioni del Consiglio, costituiscono solo delle linee guida. L’attuazione di tali documenti deve essere sancita da uno strumento giuridico ufficiale – nella fattispecie da una decisione del Consiglio e del Parlamento europeo.</p>
      <p sl="en">La comunicazione della Commissione contiene un elenco non esaustivo di azioni da inserire tra i progetti prioritari individuati dalla Commissione e dagli Stati membri. Questi progetti sono considerati sufficientemente maturi da essere avviati immediatamente in modo da stimolare fin d’ora l’economia europea. E’ importante che il Consiglio e il Parlamento proseguano il loro costruttivo impegno nelle discussioni in corso sulla revisione delle linee guida. In proposito il Consiglio valuta positivamente la lettera del novembre 2003 inviata dal Presidente Cox al Presidente Prodi.</p>
      <p sl="en">La Presidenza è fermamente impegnata ad assicurare che il lavoro su questo argomento di capitale importanza venga completato entro la fine di questa legislatura. E’ pertanto essenziale che le Istituzioni europee lavorino insieme per portare avanti questo lavoro. Riconosciamo che il Parlamento europeo ha un ruolo particolarmente importante da svolgere in questo processo.</p>
      <p sl="en">Un accordo aprirà la via all’erogazione di investimenti decisivi per i progetti strategici della rete facilitando così il perseguimento del nostro fondamentale obiettivo di promuovere la crescita economica nell’Unione allargata. L’approvazione del progetto di decisione sui TEN nell’epoca dell’allargamento – entro il primo maggio – avrebbe una notevole importanza simbolica. Darebbe inoltre un’immagine positiva dell’impegno dell’UE per la rapida integrazione delle economie dei nuovi Stati membri.</p>
      <p sl="en">In conclusione aggiungo che ho ascoltato con grande attenzione il contributo dell’onorevole Costa alla discussione. Dalle sue parole sono emersi segni di preoccupazione sulla capacità del Parlamento di intervenire in questo settore. Forse il ruolo del Parlamento non è stato pienamente riconosciuto. Vorrei assicurare all’onorevole Costa e al Parlamento che la materia in esame rientra in una questione di più ampio respiro che la Presidenza irlandese affronterà ricorrendo pienamente all’Assemblea e alle sue risorse.</p>
    </intervention>
    <intervention id="3-090" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signor Presidente, signor Presidente in carica del Consiglio, quanto lei ha detto non è sufficiente. Signor Presidente in carica del Consiglio, le ripeto che la sua dichiarazione è inadeguata. Il presidente della commissione parlamentare le ha posto una domanda specifica, vale a dire se il Consiglio sostiene l’affermazione secondo cui la lista quick start è in sostanza un documento informale redatto dal Consiglio che non vincola il Parlamento. Lei non ha risposto a questa domanda, cosa che reputo estremamente infelice.</p>
      <p sl="de">Lei si è imbarcato in una solenne dichiarazione sui motivi per cui è necessario definire una lista di progetti ad avvio rapido, ma non ha parlato del fatto che tale lista desta l’impressione, a mio parere corroborata dal suo discorso, che il Consiglio voglia tenere fuori il Parlamento dalle decisioni in merito ai progetti da considerare prioritari. Abbiamo cercato di toglierla d’impaccio facendole presente che l’allegato III relativo ai progetti TEN, vale a dire ai progetti prioritari, è una questione che rientra nella procedura di codecisione e che il Consiglio non può definire una propria lista di progetti prioritari stabilendo quali dei trenta progetti apprezza maggiormente e intende di avviare per primi. Di conseguenza lei ha cercato di minimizzare la questione dicendo che la scelta è stata compiuta in considerazione della possibilità di avviare immediatamente i lavori o della disponibilità di finanziamenti. Ebbene: non spetta al Consiglio decidere quali progetti intraprendere e quando farlo; tale decisione deve avvenire in conformità dei criteri previsti dall’allegato III, che stabiliscono quali progetti sono pronti per essere avviati, quali sono stati approvati e quali possono essere finanziati.</p>
      <p sl="de">Le chiedo pertanto di nuovo di dire senza ambiguità se la lista quick start è vincolante o meno dal punto di vista giuridico e, in caso affermativo, per chi; o se lei ha cercato di utilizzare tale lista per aggirare il diritto di codecisione del Parlamento e del Consiglio sui progetti prioritari. A nome mio e del mio gruppo le posso dire che questa non gliela lasceremo passare. Non permetteremo al Consiglio di utilizzare la cosiddetta lista quick start per decidere unilateralmente di mettere da parte i diritti del Parlamento.</p>
    </intervention>
    <intervention id="3-091" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Signor Presidente, questa interrogazione orale ha almeno un merito: quello di aver dato visibilità a una questione finora ignorata. Il Consiglio ci ha infatti confermato che quello che si leggeva sulla stampa, che il Consiglio andava sussurrando e che alcuni Commissari talvolta dicevano è proprio vero. Esiste a tutti gli effetti un programma di avvio rapido, anche se il Commissario, signora de Palacio, ci aveva spiegato il contrario. Grazie quindi, signor Presidente del Consiglio di avercelo confermato oggi con chiarezza. Ringrazio inoltre tutti i colleghi che si sono associati a questa interrogazione orale.</p>
      <p sl="fr">In definitiva è un buon metodo: cercare di cominciare con i progetti più maturi evitando così di ritrovarsi nella situazione di ottenere poco per aver voluto troppo. Alla fin fine quindi mi rallegro che ci sia un metodo di avvio per i progetti TEN. Tuttavia, emerge con chiarezza che la vera lista prioritaria è questa, ovvero la lista quick start , la lista dei progetti ad avvio rapido, in quanto è lì che andranno i nostri modesti finanziamenti, ne abbiamo pochi in relazione all’immensità dei bisogni.</p>
      <p sl="fr">Condivido quindi il punto di vista del collega Jarzembowski; ritengo che sarebbe fuori luogo non informare il Parlamento e non coinvolgerlo nell’elaborazione di questo elenco. Non sono sicuro che sia necessario arrivare alla codecisione quando si tratta di un metodo di finanziamento e di attuazione dei progetti TEN. Sono invece sicuro, come infatti ho personalmente chiesto insieme ad alcuni colleghi, che sia necessaria un’informazione regolare sull’attuazione dei trenta progetti che voteremo. Mi auguro di conseguenza che questa seduta sia almeno servita, da una parte, a cercare di chiarire la procedura per appurare se siamo o meno nell’ambito della codecisione – in proposito occorre una risposta molto chiara –, dall’altra, se non siamo nell’ambito della codecisione, a prevedere almeno una relazione annuale per l’attuazione dei progetti TEN che abbiamo votato.</p>
    </intervention>
    <intervention id="3-092" speaker_id="1274" name="Freddy BLAK" is_mep="True" mode="spoken" nationality="Denmark" birth_date="08-03-1945" birth_place="Odense" p_group="Group of the Party of European Socialists" m_state="DK">
      <p sl="da">Signor Presidente, si è fatto un gran parlare del coinvolgimento del Parlamento europeo nella redazione della cosiddetta lista quick start . Non intendo aggiungere un ulteriore contributo alla discussione, quanto piuttosto concentrarmi su un aspetto di pari importanza in questo contesto, ovvero il finanziamento e la gestione dei progetti.</p>
      <p sl="da">La Corte dei conti ha svolto indagini sul sistema di gestione della rete di trasporto transeuropea ed è estremamente severa nelle sue critiche. La conclusione è che occorre migliorare tale controllo. Il controllo deve essere più efficace e le regole per i progetti TEN devono essere applicate in modo più uniforme e coerente in tutti gli Stati membri.</p>
      <p sl="da">I nuovi Stati membri partecipano già al programma TEN. Sono sinceramente a favore dell’allargamento e della partecipazione il prima possibile degli Stati membri a tutti i programmi comunitari, però i nuovi Stati membri non sono sempre in grado di controllare adeguatamente i finanziamenti comunitari e la Commissione non sempre è in grado di far sì che i nuovi Stati membri stiano al passo. Purtroppo, i progetti quick start ne sono un esempio.</p>
      <p sl="da">In Slovacchia, per esempio, è stato approvato un progetto autostradale che dovrebbe collegare Katowice a Zilina che non rispetta affatto i nostri requisiti. Il progetto è stato approvato nonostante non abbia la benché minima giustificazione né in termini economici né di traffico. Purtroppo vediamo fin troppi esempi di progetti approvati senza adeguate indagini, senza analisi del rapporto costi-benefici e senza tenere conto delle conseguenze ambientali. Il programma TEN è un successo, ma non dobbiamo costruire autostrade e ponti se non ce n’è bisogno.</p>
      <p sl="da">Dobbiamo assicurare che i controlli siano reali e condotti in modo uniforme in tutti gli Stati membri. Se garantiamo un adeguato controllo dei fondi comunitari, assicuriamo una maggiore legittimazione per i progetti TEN. Se gli aspetti finanziari sono in ordine, sarà più agevole attirare capitali di rischio privati. E’ un aspetto che dobbiamo tenere particolarmente presente in quanto il partenariato pubblico privato sembra essere una possibile via per il futuro finanziamento dei progetti infrastrutturali.</p>
      <p sl="da">Solo dopo l’introduzione di questi elementi potremo dirci a buon punto nel promuovere buona parte dei necessari progetti infrastrutturali, la qual cosa ci avvicinerà al raggiungimento del nostro comune obiettivo di creare un’Unione europea coesa.</p>
      <p sl="da">Consentitemi di citare un esempio di progetto che prevede sia il cofinanziamento dell’UE che il partenariato pubblico-privato. Si tratta del raccordo previsto tra la Danimarca e la Germania attraverso il Fehmarn Belt. Vi è la concreta necessità di costruire un ponte che attraversi tale zona in modo da eliminare questa strozzatura dall’asse nord-sud. Da parte danese sono stati costantemente compiuti ingenti sforzi per assicurare l’attuazione di questo importante progetto. Purtroppo sembra che invece in Germania manchi decisamente la volontà politica.</p>
      <p sl="da">Una volta che il progetto verrà avviato, e mi auguro che la cosa accada tra breve, l’Unione europea sarà più forte e, nel contempo, entrambe le parti del Fehmarn Belt assisteranno a un miglioramento economico in termini di occupazione.</p>
    </intervention>
    <intervention id="3-093" speaker_id="4380" name="Camilo NOGUEIRA ROMÁN" is_mep="True" mode="spoken" nationality="Spain" birth_date="22-11-1936" birth_place="Vigo" p_group="Group of the Greens/European Free Alliance" m_state="ES">
      <p sl="pt">Signor Presidente, signor Presidente in carica del Consiglio, alcuni chiamano in causa la Costituzione che estende i poteri del Parlamento nell’approvazione di procedure legislative mediante la codecisione. Questo non è quindi un buon momento per disconoscere il potere del Parlamento di deliberare in codecisione con il Consiglio sulla vitale questione delle reti di trasporto transeuropee.</p>
      <p sl="pt">A nome del gruppo Verts/ALE chiedo pertanto che tale fondamentale questione venga sottoposta all’esame del Parlamento. In qualità di deputato di questa Assemblea, oggi vorrei comunque richiamare l’attenzione sui progetti di treni ad alta velocità in Galizia, in Portogallo, nel nord-est della penisola iberica e in Aquitania; in altre parole, su un ingente e significativo tratto del litorale atlantico dell’Unione europea. Mi riferisco ai progetti che collegano Oporto, Vigo ed El Ferrol; Santiago de Compostela, La Coruña, Vigo, Orense, Valladolid e l’Aquitania; ed El Ferrol e Bilbao. Tutti questi collegamenti sono previsti dai progetti elaborati dai governi portoghese e spagnolo, nella fattispecie dal progetto per la Galizia. Vogliamo che questi progetti vengano portati a compimento e siano approvati secondo l’iter adeguato previsto dalla codecisione.</p>
    </intervention>
    <intervention id="3-094" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, signor Presidente in carica del Consiglio, alcuni giorni fa è stato condotto un nuovo sondaggio a cura dell’Eurobarometro. La mia attenzione è stata attirata in particolare dal livello estremamente basso di interesse per le elezioni di giugno del Parlamento europeo. In alcuni paesi poco più del 20 per cento dei cittadini ha detto di essere interessato a queste elezioni e in pratica in nessuno di questi Stati la percentuale ha superato il 50 per cento. Non vi è alcun motivo di stupirsi di questi dati. Il fatto è che i cittadini europei sentono ripetere la stessa vecchia solfa di anno in anno, cioè che tutti i mali vengono da Bruxelles e che le cose positive sono tutte di origine nazionale. E’ il gioco dello scaricabarili in cui il Consiglio è particolarmente abile. Il Consiglio è tranquillo del fatto di essere, di solito, parte di Bruxelles e, quando ha l’occasione di fare il Babbo Natale della situazione, come sta facendo ora ad esempio con i progetti TEN, ama farsi vedere a dispensare benedizioni in quello che è, come è noto, un esercizio solitario. Che importa se il Trattato dice che tali questioni sono materia di codecisione e che il Consiglio e il Parlamento devono deliberare congiuntamente sulla rete di trasporto transeuropea?</p>
      <p sl="de">Gli illustri membri del Consiglio vogliono essere i soli a elargire munificenze e a fare promesse; nessun altro deve fregiarsi di tale gloria, men che meno il Parlamento. Non siamo disposti a portare avanti questa farsa della disinformazione; non siamo disposti a farlo per ragioni di principio e soprattutto in vista delle elezioni del 13 giugno. La risoluzione che abbiamo presentato intende sviluppare a fondo questa argomentazione. La maggior parte di noi chiede di inviare ai cittadini europei un chiaro messaggio in cui si affermi che dall’Europa non vengono solo cose negative e che il Parlamento europeo e i suoi membri si assumono le responsabilità relative alle questioni che i cittadini ritengono importanti e che, c’è da augurarselo, sono concretamente nel loro interesse.</p>
    </intervention>
    <intervention id="3-095" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, nutro molta fiducia nel Consiglio, soprattutto nel Ministro Roche, e mi è sembrato che nel suo intervento egli abbia affermato di essere a favore del pieno coinvolgimento del Parlamento nel deliberare su tutti i punti menzionati. A giudicare da quanto ho sentito, i colleghi parlamentari non nutrono altrettanta fiducia. Vorrei chiedere al Presidente in carica del Consiglio – e questo è il mio primo punto – di dire una volta per tutte in modo chiaro e limpido se riconosce i pieni diritti del Parlamento di deliberare su tutte queste questioni, che si tratti della lista quick start o di qualsiasi altra.</p>
      <p sl="de">La mia seconda osservazione è che la commissione, presieduta dall’onorevole Costa, ha convenuto che il Parlamento non è tanto irresponsabile da permettere a chiunque di aggiungere con le buone o con le cattive i propri progetti preferiti. Al contrario, la commissione per la politica regionale, i trasporti e il turismo ha aggiunto un limitato numero di progetti per i quali vi era una giustificazione razionale. Se mi è consentito, vorrei citarne solo due dei sei, credo, che mirano ad attuare la coesione e l’unione dell’Europa non solo all’interno e intorno ai nuovi Stati membri, ma anche all’interno e intorno ai paesi candidati all’adesione nei Balcani. Mi riferisco alle linee che attraversano l’Austria partendo da Praga via Linz, e alla linea che, dal nord, passa attraverso Vienna fino a raggiungere Graz e la Croazia – linee che in altre parole rivestono un importante significato. Ritengo davvero che il Parlamento nei mesi scorsi abbia dimostrato di essere responsabile in quanto, nonostante l’imminenza delle elezioni, non ha aggiunto progetti su progetti in modo indiscriminato. Il diritto del Parlamento a partecipare alle decisioni, tuttavia, deve essere pienamente garantito. Sarebbe positivo se l’ambigua risposta odierna del Presidente in carica del Consiglio potesse diventare una chiara affermazione priva di ambiguità cosicché il Consiglio riconosca davvero il potere di codecisione del Parlamento, visto che questa Assemblea dimostra un alto grado di responsabilità e apporta idee supplementari a questi importanti progetti di investimento. In fondo, il Consiglio e la sua Presidenza dovrebbero essere interessati a trovare idee più positive, contributo, questo, che potranno ottenere grazie alla commissione parlamentare per i trasporti.</p>
    </intervention>
    <intervention id="3-096" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, sono senz’altro d’accordo a promuovere l’iniziativa europea per la crescita. Tuttavia, non posso accettare l’interpretazione restrittiva della cosiddetta lista quick start . Esiste già un elenco di progetti prioritari che sono stati approvati ai Consigli europei di Essen e di Dublino e la Commissione ha proposto un secondo ampliamento.</p>
      <p sl="es">Credo che tutti questi progetti prioritari debbano avere pari opportunità di ottenere gli aiuti comunitari. La sfida dovrebbe consistere nell’avviare i progetti il più presto possibile, anziché ridurne il numero. A mio parere una possibilità potrebbe essere quella di istituire una sorta di premio, ovvero di erogazioni aggiuntive, per i progetti o le sezioni di progetti di cui nei prossimi tre anni sia certificato il completamento dei lavori previsti. Tale opzione sarebbe più efficace della riduzione a priori della lista dei progetti sulla base delle probabilità del loro avvio o completamento.</p>
      <p sl="es">Alcune sezioni della linea ferroviaria ad alta velocità potrebbero essere completate in buona parte entro il 2006. La linea Vitoria-Dax è una di queste, eppure non figura nell’elenco quick start . Ritengo inoltre che le cosiddette “autostrade del mare” debbano essere considerate progetti transfrontalieri, purché colleghino i porti di due Stati membri.</p>
    </intervention>
    <intervention id="3-097" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signor Presidente, sono rimasta profondamente sorpresa del fatto che, in una discussione tanto importante come quella in corso, la Commissione spicchi per la sua assenza. A integrazione di quanto è stato detto da altri deputati vorrei ribadire che il modo in cui il Commissario, signora de Palacio, ha trattato la questione non è stato particolarmente democratico. In due occasioni la signora Commissario ha tentato di interferire nelle questioni interne dell’Assemblea; nella prima occasione ha scritto una lettera al presidente della commissione per dirgli chi doveva scegliere come relatore per tale questione e, nella seconda, ha insistito con i gruppi sull’opportunità di utilizzare una procedura semplificata invece di una procedura completa che includesse la codecisione.</p>
      <p sl="de">Credo che dobbiamo sostenere una procedura di codecisione completa e lottare in Parlamento per quello che vogliamo ottenere, poiché abbiamo una responsabilità nei confronti dei cittadini che pagano le tasse per questi progetti di investimento.</p>
    </intervention>
    <intervention id="3-098" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signor Presidente, a titolo personale vorrei respingere gli attacchi rivolti contro la signora de Palacio. Il Commissario non ha in alcun modo cercato di esercitare un’influenza negativa sulla commissione per la politica regionale, i trasporti e il turismo; anzi, ha offerto il proprio aiuto per portare a termine la questione delle reti transeuropee, iniziativa che è stata molto lodevole. Vorrei invece chiedere al Presidente in carica del Consiglio se non ha niente da dirci. Le nostre domande sono così insignificanti da non meritare risposta?</p>
    </intervention>
    <intervention id="3-099" speaker_id="photo_generic" name="Roche" is_mep="True" mode="spoken" role="Consiglio">
      <p sl="en">Signor Presidente, non intendevo rispondere alla discussione. Le mie affermazioni iniziali erano, mi sembra, complete, soprattutto alla luce delle osservazioni che ho aggiunto alla fine.</p>
    </intervention>
    <intervention id="3-100" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Abbiamo preso nota della dichiarazione del Consiglio.</p>
      <p sl="unknown">Al termine della discussione, comunico di aver ricevuto una proposta di risoluzione .</p>
      <p sl="unknown">La votazione si svolgerà domani, alle 11.00</p>
      <p sl="unknown">DICHIARAZIONE SCRITTA (ARTICOLO 120 DEL REGOLAMENTO)</p>
    </intervention>
    <intervention id="3-101" speaker_id="25341" name="Juan Manuel FERRÁNDEZ LEZAUN" is_mep="True" mode="written" nationality="Spain" birth_date="09-07-1960" birth_place="Zaragoza" p_group="Group of the Greens/European Free Alliance" m_state="ES">
      <p sl="es">Signor Presidente, vorrei evidenziare la necessità di imprimere un energico slancio ai progetti prioritari TEN, che sono fondamentali per lo sviluppo economico dell’Unione europea.</p>
      <p sl="es">Purtroppo alcuni Stati membri non hanno sostenuto progetti essenziali per l’Unione. E’ il caso del progetto relativo alla costruzione di un collegamento ferroviario ad alta velocità e ad alta capacità per il trasporto merci attraverso i Pirenei centrali. Il progetto era sostenuto dalla commissione parlamentare per la politica regionale, i trasporti e il turismo, ma non dal governo francese. Gli Stati membri dovrebbero riconoscere la necessità di attuare con urgenza tali progetti al fine di evitare i previsti collassi nei sistemi di trasporto merci dell’Unione. L’appello lanciato dal Parlamento non deve rimanere inascoltato e l’Unione europea deve agevolare il lavoro degli Stati membri e continuare a sostenerne l’attuazione.</p>
    </intervention>
  </section>
  <section id="creitem7" title="Tregua durante le Olimpiadi">
    <intervention id="3-103" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca l’interrogazione orale (B5-0063/2004) dell’onorevole Rocard, a nome della commissione per la cultura, la gioventù, l’istruzione, i mezzi d’informazione e lo sport, al Consiglio, sulla tregua durante le Olimpiadi.</p>
    </intervention>
    <intervention id="3-104" speaker_id="4239" name="Christa PRETS" is_mep="True" mode="spoken" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">Signor Presidente, onorevoli colleghi, sono presenti al mondo molti conflitti e focolai di crisi. Facciamo piuttosto ricorso al buon senso e difendiamo la vita umana! E’ questo lo scopo di un’antica e nobile tradizione, vale a dire la tregua olimpica, che risale a quasi tremila anni fa e che da dieci anni il Comitato olimpico internazionale cerca di far rivivere. In un momento così carico di conflitti – si pensi all’Iraq, all’Afghanistan, all’Africa, ai paesi dell’Oceano Pacifico – dobbiamo lanciare un messaggio forte in difesa della tregua, del dialogo e della riconciliazione sia durante che dopo le Olimpiadi.</p>
      <p sl="de">Nel novembre 2003 l’Assemblea generale dell’ONU ha approvato all’unanimità una risoluzione volta alla costruzione di un mondo pacifico e migliore attraverso lo sport e l’ideale olimpico. Migliaia di personalità provenienti da tutto il mondo e da ogni ambito, come politici e artisti, per citare solo qualche esempio, hanno sottoscritto questo documento per la tregua olimpica. Nell’ambito dell’anno europeo dell’educazione attraverso lo sport, possiamo e dobbiamo comunicare che lo sport può rivestire un ruolo chiave in questo processo. Dobbiamo avvalerci della grande pubblicità di cui sono oggetto sia i Giochi olimpici che l’anno europeo dell’educazione attraverso lo sport per portare un messaggio di pace, per discutere della soluzione dei conflitti e per porre in risalto il prezioso ruolo svolto dallo sport nella società. Infine, dobbiamo anche chiederci perché sono necessarie misure di sicurezza sempre più rigide in occasione delle Olimpiadi e di tante altre manifestazioni sportive di rilevanza internazionale. Ad Atene, sarà dispiegata una task force composta da 50 000 unità per proteggere gli spettatori venuti ad assistere ai Giochi e i 10 500 atleti in gara provenienti da 201 nazioni. Per tale operazione vengono stanziati 650 milioni di euro.</p>
      <p sl="de">Come si può affermare che questo evento è ispirato alla cultura e alla pace, se poi deve essere sorvegliato 24 ore su 24? Quale messaggio stiamo lanciando in questo caso? Questo è il motivo per cui chiediamo agli Stati membri dell’Unione europea e alle istituzioni internazionali di tenere un comportamento ispirato alla ragione e alla comprensione ed è anche il motivo per cui la commissione per la cultura, la gioventù, l’istruzione, i mezzi d’informazione e lo sport pone al Consiglio questa interrogazione orale. Vogliamo che l’Unione europea e gli Stati membri si assumano questa responsabilità e si avvalgano del buon senso che prevarrà durante i Giochi olimpici, e ci auguriamo, dopo la loro conclusione. Mi auguro altresì che l’anno europeo dell’educazione attraverso lo sport sia la premessa di un più ampio dibattito, in cui ci preoccuperemo di trovare una più pacifica soluzione dei conflitti, mettendo da parte le armi e facendo in modo che le armi della pace, rappresentate dall’ideale olimpico, regnino incontrastate.</p>
    </intervention>
    <intervention id="3-106" speaker_id="photo_generic" name="Roche" is_mep="True" mode="spoken" role="Consiglio">
      <p sl="en">Signor Presidente, desidero porgere un particolare ringraziamento all’onorevole Prets per l’interrogazione presentata. Nel dicembre dello scorso anno, il Consiglio europeo ha dichiarato di sostenere l’idea della tregua olimpica e ha accolto con favore la risoluzione pertinente approvata all’unanimità dall’Assemblea generale delle Nazioni Unite. Infatti, non a caso il 2004 è sia l’anno in cui si svolgono le Olimpiadi, che l’anno europeo dell’educazione attraverso lo sport.</p>
      <p sl="en">Il Consiglio ricorda al Parlamento di aver già riconosciuto i valori educativi dello sport nelle conclusioni di Nizza del dicembre 2000, confermando, in tal modo, le precedenti dichiarazioni, in particolare la dichiarazione n. 29 allegata al Trattato di Amsterdam. Quest’ultima definisce lo sport un’attività che forgia l’identità delle persone. Inoltre, nella risoluzione del Consiglio del 17 dicembre 1999 si dichiara che le attività sportive hanno un valore pedagogico che contribuisce al rafforzamento della società civile.</p>
      <p sl="en">Sulla base della decisione del Parlamento europeo e del Consiglio del febbraio 2003, tra gli obiettivi dell’anno europeo dell’educazione attraverso lo sport vi è quello di utilizzare i valori trasmessi dallo sport per lo sviluppo di competenze educative e abilità, soprattutto tra i giovani. Essi, infatti, grazie allo sport, possono non solo sviluppare coraggio e resistenza allo sforzo fisico, ma anche capacità sociali, come il lavoro di gruppo, la solidarietà, la tolleranza e, naturalmente, il fair-play .</p>
      <p sl="en">Il Consiglio conferma il suo impegno nel perseguimento di questi obiettivi e di questi valori, e, ne sono certo, il Parlamento farà altrettanto. Vorrei sottolineare che non rientra nelle competenze del Consiglio avviare le specifiche azioni proposte dall’onorevole deputato. Tuttavia, la troika dei ministri dell’Istruzione e dello Sport, riunitasi il 29 gennaio 2004, per promuovere l’anno europeo dell’educazione attraverso lo sport, ha messo in rilievo l’importanza della tregua olimpica. I ministri hanno confermato il loro sostegno a questo obiettivo, sia perché consente di diffondere ideali di pace, tolleranza e amicizia, sia perché occupa una posizione unica nella vita dei cittadini, svolgendo, inoltre, un ruolo positivo nella promozione della fratellanza e nel superamento delle barriere sociali e culturali. La troika dei ministri ha altresì vivamente auspicato che, tramite azioni comuni, nel corso del 2004, possano essere realizzati sia gli obiettivi dell’anno europeo dell’educazione attraverso lo sport, che quelli della tregua olimpica.</p>
      <p sl="en">Sia a livello personale che a nome della Presidenza del Consiglio, auguro alla Grecia e a tutti gli atleti in gara, che le Olimpiadi si svolgano all’insegna del successo e della pace. Anch’io spero, come l’onorevole Prets, che questi Giochi abbiano luogo in un clima di tolleranza e di serenità.</p>
    </intervention>
    <intervention id="3-107" speaker_id="4312" name="Theresa ZABELL" is_mep="True" mode="spoken" nationality="Spain" birth_date="22-05-1965" birth_place="Ipswich " p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, lo sport non è solo una questione di prestazioni, di gare e di sportivi d’élite ; riguarda anche lo sviluppo di un senso di appartenenza a una collettività e il perseguimento di un obiettivo comune; riguarda il concetto stesso di umanità.</p>
      <p sl="es">Onorevoli colleghi, queste parole non sono mie, ma dell’Organizzazione delle Nazioni Unite. Tuttavia, le sostengo pienamente, così come appoggio in pieno l’idea che il Parlamento dovrebbe dare il suo sostegno alla tregua olimpica.</p>
      <p sl="es">Ciò che ritengo fondamentale è che lo sport non venga politicizzato. Per quanto possibile, lo sport deve essere tenuto fuori dalle questioni politiche e semmai deve essere uno strumento di costruzione, mai di distruzione. Deve essere un mezzo di promozione della pace e della comprensione.</p>
      <p sl="es">Per quanto riguarda la tregua olimpica, non stiamo dicendo nulla di nuovo. Da tempo ci sono, ogni due anni, tregue olimpiche in occasione dei Giochi estivi e di quelli invernali e, alla fine dello scorso anno, le Nazioni Unite hanno approvato una risoluzione che sollecita gli Stati membri a osservare la tregua olimpica.</p>
      <p sl="es">Sono favorevole a questa iniziativa, come lo è il gruppo del Partito popolare europeo (democratico-cristiano) e dei Democratici europei. Tuttavia, vogliamo che la tregua olimpica sia un contributo del mondo dello sport al resto del mondo. Vogliamo che nessun partito politico cerchi di trarre qualche vantaggio a scopo elettorale o di politicizzare questo tema.</p>
      <p sl="es">Onorevoli colleghi, nel mondo reale ci sono conflitti e guerre. In quello dello sport ci sono giochi e gare. Nel mondo reale ci sono forze armate. Nello sport ci sono squadre. Nel mondo reale ci sono leggi. Invece delle leggi, nello sport ci sono regole di gioco. Nel mondo reale ci sono partiti neutrali. Nello sport abbiamo arbitri. Il mondo reale, purtroppo, è funestato da molti lutti, e noi, tramite lo sport, vogliamo dare una mano a difendere la vita umana, e questo aiuto deve essere il contributo dello sport alla società.</p>
    </intervention>
    <intervention id="3-108" speaker_id="5896" name="Myrsini ZORBA" is_mep="True" mode="spoken" nationality="Greece" birth_date="07-02-1949" birth_place="Athina" p_group="Group of the Party of European Socialists" m_state="GR">
      <p sl="el">Signor Presidente, nel 776 a. C., l’oracolo di Delfi, tentando di porre fine ai conflitti che tormentavano la regione del Peloponneso, consigliò alle fazioni in guerra di organizzare dei giochi, mettendo da parte le diversità esistenti, in modo da permettere ad atleti e cittadini provenienti da ogni parte della Grecia di partecipare alle competizioni senza correre pericoli. Da questa iniziativa è nata l’antica tradizione greca della tregua olimpica, che è durata per oltre mille anni.</p>
      <p sl="el">La Grecia ha promosso il rinnovamento di questa tradizione in collaborazione con le Nazioni Unite, il Consiglio europeo, l’UNESCO e il Comitato olimpico internazionale. In vista delle Olimpiadi che si terranno in Grecia nel 2004, è stato istituito il Centro internazionale della tregua olimpica per condurre una campagna pubblicitaria di più ampio respiro. Oltre 400 personaggi illustri provenienti da tutto il mondo hanno sottoscritto il documento della tregua olimpica.</p>
      <p sl="el">I Giochi olimpici, che quest’anno si svolgeranno nel paese in cui sono nati e in terra europea, sono un punto di riferimento di importanza mondiale e, oltre al messaggio insito nelle manifestazioni sportive, possono lanciare quello della cultura della pace. La pace e il dialogo sono i due obiettivi da sempre perseguiti dal Parlamento europeo, e noi continueremo a porre al centro dei nostri sforzi questi valori, utilizzando tutto il tempo e l’impegno necessari per la loro realizzazione. Ognuno di noi, in qualità di deputato al Parlamento europeo, è chiamato a svolgere il ruolo di ambasciatore di buona volontà della tregua olimpica e a diffondere la cultura della pace in tutti gli incontri, le missioni, le commissioni parlamentari e i forum internazionali in ogni angolo del pianeta cui è frequentemente chiamato a partecipare.</p>
      <p sl="el">Auspichiamo che anche il Consiglio e la Presidenza diano il loro supporto e incoraggiamento a questo impegno. Il messaggio principale della tregua olimpica dev’essere questo: se siamo in grado di mantenere la pace per 16 giorni, probabilmente potremo mantenerla per sempre.</p>
    </intervention>
    <intervention id="3-109" speaker_id="1033" is_mep="True" mode="spoken" role="Presidente" name="Alonso José PUERTA" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="unknown">La discussione è chiusa.</p>
    </intervention>
  </section>
  <section id="creitem8" title="Procedura di bilancio 2005: orientamenti (Sezioni II, IV, V, VI, VII, VIII (A) e VIII (B)), progetto preliminare di stato di previsione (Sezione I)">
    <intervention id="3-111" speaker_id="1033" is_mep="True" mode="spoken" role="Presidente" name="Alonso José PUERTA" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="unknown">L’ordine del giorno reca la relazione (A5-0062/2004), presentata dall’onorevole Kuckelkorn a nome della commissione per i bilanci, sulla procedura di bilancio 2005: orientamenti [Sezioni II, IV, V, VI, VII, VIII (A) e VIII (B)] e sul progetto preliminare di stato di previsione [Sezione I].</p>
    </intervention>
    <intervention id="3-112" speaker_id="1899" name="Wilfried KUCKELKORN" is_mep="True" mode="spoken" role="relatore" nationality="Germany" birth_date="30-08-1943" birth_place="Zopten am Berge" p_group="Group of the Party of European Socialists" m_state="DE">
      <p sl="de">Signor Presidente, signora Commissario, onorevoli colleghi, vorrei presentare gli orientamenti relativi alle altre sezioni e il progetto preliminare di stato di previsione del Parlamento europeo per il 2005.</p>
      <p sl="de">La mia intenzione è che gli orientamenti si limitino agli aspetti essenziali e si mantengano molto concisi, lasciando i dettagli e la valutazione di misure specifiche alla parte della proposta di risoluzione relativa allo stato di previsione. Permettetemi ora di illustrare in breve alcuni aspetti degli orientamenti di quest’anno.</p>
      <p sl="de">La caratteristica eccezionale dell’esercizio finanziario 2005 è che sarà il primo esercizio interamente riferito a un’Unione europea a 25 Stati membri, il primo anno intero di attività del neoeletto Parlamento europeo, della nuova Commissione e il primo anno intero di applicazione del nuovo statuto dei funzionari delle Comunità europee. L’adeguamento tecnico ridurrà il massimale della rubrica 5 delle prospettive finanziarie per il 2005 di un importo pari a 94 milioni di euro a prezzi correnti. A causa dei vincoli finanziari per il 2005, sarà necessario rinviare l’istituzione di nuovi organismi, come per esempio la Scuola europea di amministrazione, a meno che tali organismi non permettano di realizzare economie. L’organico della maggior parte delle Istituzioni ha registrato un rapido aumento per far fronte alle esigenze dell’allargamento. La maggior parte dei fabbisogni aggiuntivi dovuti all’allargamento è già stata coperta dai bilanci 2002-2004, sebbene debba ancora essere adottata una serie di misure.</p>
      <p sl="de">Tenuto conto dei ritardi accumulati nelle procedure di assunzione, verrà effettuata una valutazione approfondita della situazione in vista del bilancio 2005. Riteniamo che l’impatto finanziario dell’estensione degli edifici delle Istituzioni si farà sentire soprattutto dopo il 2005. Le riforme amministrative delle Istituzioni continueranno a essere una delle questioni cruciali per la procedura di bilancio 2005.</p>
      <p sl="de">A questo punto viene logico parlare del Parlamento (Sezione I), a proposito del quale vanno considerate le numerose incognite per quanto riguarda l’elaborazione del bilancio per l’esercizio 2005, quali l’attuale assenza di un accordo sullo statuto dei deputati, il risultato effettivo delle assunzioni per i posti legati all’allargamento nel 2004 e lo sviluppo di vari progetti immobiliari. Ci riserviamo pertanto al momento di esprimere la nostra posizione per quanto riguarda il limite del 20 per cento delle spese nell’ambito della rubrica 5. E’ deplorevole che gli Stati membri non siano ancora riusciti a trovare un accordo sullo statuto dei deputati ed è auspicabile che vengano compiuti progressi al riguardo nel corso del 2004. Lo stesso vale anche per lo statuto per gli assistenti dei deputati. Per quanto riguarda il finanziamento dei partiti politici europei, ritengo che tutti concordino sul fatto che questa spesa debba in linea di principio rimanere al di fuori del tetto volontario del 20 per cento della rubrica 5, poiché non si tratta di una spesa amministrativa dell’Istituzione, ma di una spesa di funzionamento. Tuttavia, sono disposto a giungere a un compromesso su questo aspetto particolare e accolgo il testo dell’emendamento n. 8 dell’onorevole Buitenweg, che lascia aperta la possibilità di includere tale spesa entro il massimale del 20 per cento. Tenuto conto dei ritardi accumulati nelle procedure di assunzione del personale proveniente dai nuovi Stati membri e delle difficoltà incontrate in particolare nell’assunzione di personale linguistico di taluni nuovi Stati membri, riteniamo che la decisione sullo stanziamento di risorse supplementari per il personale legato all’allargamento potrà essere adottata solo in occasione della prima lettura del bilancio 2005. E’ necessario un piano a medio termine per i progetti immobiliari, al fine di definire la dotazione finanziaria di cui disporrà il Parlamento nel 2005, in considerazione delle eventuali iniezioni di capitale indispensabili per il proseguimento della politica immobiliare.</p>
      <p sl="de">Quanto al funzionamento del servizio di vetture, occorre nuovamente valutare se esso fornisce un servizio soddisfacente ai deputati, garantendo nel contempo l’efficacia dei costi.</p>
      <p sl="de">Passando ora al Consiglio (Sezione II), quest’ultimo è invitato a valutare la possibilità di presentare il proprio stato di previsione contestualmente al progetto preliminare di bilancio anziché in sede di prima lettura, al fine di migliorare la trasparenza. Il Parlamento continuerà inoltre a monitorare il bilancio operativo del Consiglio, pur nel rispetto del Gentlemen’s Agreement per quanto riguarda le spese amministrative.</p>
      <p sl="de">Riguardo alla Corte di giustizia (Sezione IV), si constata che, nel corso degli ultimi due anni, questa Istituzione ha registrato tassi di aumento del personale più elevati rispetto alla maggior parte delle altre Istituzioni.</p>
      <p sl="de">In merito alla Corte dei conti (Sezione V), si ricorda che tale Istituzione ha ripartito l’aumento del proprio personale legato all’allargamento sui bilanci 2004 e 2005.</p>
      <p sl="de">Infine, per quanto riguarda il Comitato economico e sociale (Sezione VI) e il Comitato delle regioni (Sezione VII), invitiamo entrambi a perseguire una politica di rigore di bilancio nei rispettivi stati di previsione, con particolare riferimento alle richieste di personale e ai progetti immobiliari, nonché a migliorare la cooperazione per quanto attiene ai servizi comuni, al fine di trarre pieno vantaggio dai nuovi edifici in comune. Auspichiamo che il trasloco nel nuovo edificio Belliard e l’abbandono degli edifici occupati attualmente abbiano luogo secondo i programmi.</p>
      <p sl="de">Su alcuni aspetti non è stato possibile ottenere l’approvazione della commissione per i bilanci. Presentiamo nuovamente all’Assemblea quelli più importanti, riguardo ai quali vi invito a dare il vostro sostegno.</p>
    </intervention>
    <intervention id="3-113" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, vorrei congratularmi con il relatore, onorevole Kuckelkorn, che è noto per il suo rigore, come ben sa chi di noi ha lavorato con lui in seno alla commissione per i problemi economici e monetari e alla commissione per i bilanci, in particolare nel corso dei lunghi negoziati relativi alla questione delle agenzie europee.</p>
      <p sl="es">Al momento i consueti inviti al rigore di bilancio e al risparmio sono più necessari e più realistici che mai, in quanto adesso è prevista una riduzione del tetto della rubrica 5 e avrei difficoltà a citare un relatore più famoso dell’onorevole Kuckelkorn per il rigore con cui procede a tali riduzioni.</p>
      <p sl="es">Sono proprio curioso di vedere inoltre la relazione dei Segretari generali delle Istituzioni relativa alle previsioni dei fabbisogni amministrativi per il 2005. Ritengo che sarà un anno fortunato e vantaggioso per tutti, in quanto i Segretari delle varie Istituzioni dovranno cercare di conciliare l’allargamento e le esigenze amministrative ad esso legate con la limitazione cui dovremo far fronte il prossimo anno a seguito della riduzione di 140 milioni di euro nell’ambito della rubrica 5. Per inciso, il rigore richiesto alle altre Istituzioni dev’essere applicato anche alla Commissione e allo stesso Parlamento europeo.</p>
      <p sl="es">Il nostro gruppo, onorevole Kuckelkorn, ritiene assolutamente possibile rimanere il prossimo anno entro il limite del 20 per cento per il bilancio del Parlamento europeo, in particolare dopo che il Consiglio, a seguito dell’opposizione manifestata soprattutto dal governo tedesco, ha bloccato la riforma dello statuto dei deputati.</p>
      <p sl="es">Il nostro gruppo ha presentato e difeso alcuni emendamenti in seno alla commissione per i bilanci, per quanto riguarda in particolare la questione del multilinguismo e la sua attuazione. Avevamo cercato di ottenerne l’inclusione nel bilancio 2004 e saremmo molto lieti di scoprire che ora abbiamo un interlocutore disposto al dialogo sulle possibili iniziative che il nostro gruppo intende presentare. Al momento la relazione approvata in seno alla commissione per i bilanci sostiene tale punto di vista.</p>
      <p sl="es">Condividiamo appieno il resto delle misure che figurano nella relazione dell’onorevole Kuckelkorn e a questo punto resta solo la questione del finanziamento dei partiti politici. Il mio gruppo avrebbe voluto – e per un voto non siamo riusciti a centrare l’obiettivo in seno alla commissione per i bilanci – che detta commissione si pronunciasse a favore dell’inclusione del finanziamento dei partiti politici europei entro il limite del 20 per cento del Parlamento. Ciò che volevamo evitare con l’emendamento da noi presentato era dover negoziare ogni anno il finanziamento dei partiti politici, come accadrebbe se il finanziamento fosse escluso dal limite del 20 per cento. Finanziare i partiti entro tale limite eviterebbe il verificarsi di una situazione di questo genere e garantirebbe una rapida negoziazione mediante un trasferimento dell’onere. Va ricordato che molto presto dovrebbe essere portata a termine la definizione del codice di comportamento necessario per procedere a tale trasferimento per quanto riguarda il finanziamento dei partiti politici.</p>
      <p sl="es">Ciò non è stato tuttavia possibile a causa dell’opposizione di altri gruppi politici, e in particolare del suo, onorevole Kuckelkorn, e pertanto la soluzione di compromesso proposta nell’emendamento del gruppo Verde/Alleanza libera europea ci sembra accettabile come l’unico modo di evitare che si metta in discussione il trasferimento in questione, che dev’essere effettuato nel 2004, nel presente esercizio finanziario. Inoltre, con questo compromesso, con l’emendamento del gruppo Verde, si eviterebbe che il vincolo finanziario della rubrica 5 possa pregiudicare il funzionamento dei partiti politici il prossimo settembre. Infatti, essi stessi avvertono che, se il trasferimento auspicato non ha luogo, possono trovarsi di fronte a gravi problemi operativi di carattere amministrativo.</p>
      <p sl="es">Sono lieto che l’onorevole Kuckelkorn sia disposto a tener conto di tale compromesso, e a votare a favore dell’emendamento, e, in tal caso, signor Presidente, credo che il resto della votazione sulla relazione dell’onorevole Kuckelkorn sarà praticamente unanime dato che, per quanto riguarda le altre grandi questioni, condividiamo appieno il suo punto di vista.</p>
    </intervention>
    <intervention id="3-114" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, vorrei innanzi tutto congratularmi con il relatore, onorevole Kuckelkorn, per l’ottimo documento da lui realizzato. Il bilancio del prossimo anno è molto rigoroso per quanto riguarda gli stanziamenti per le spese amministrative, come il relatore ha affermato. Il fatto che quest’anno vi saranno dieci nuovi Stati membri e altrettante nuove lingue ufficiali rende il tutto ancor più rigoroso.</p>
      <p sl="fi">La questione del multilinguismo del Parlamento costituisce un’ardua sfida, che richiede un nuovo tipo di flessibilità nei settori della traduzione e dell’interpretazione. In nessun altro posto al mondo esiste un organismo che conti un numero così elevato di lingue come le Istituzioni europee. Ciò richiede tuttavia particolare attenzione e l’adozione di misure specifiche, altrimenti l’applicazione del principio multiculturale susciterebbe solo grande confusione. Per questo motivo, l’amministrazione deve compiere uno sforzo particolare per garantire che i posti vengano coperti e che il lavoro di traduzione si svolga regolarmente fin dal momento dell’adesione. Nel nuovo contesto si assisterà a un aumento dell’interpretazione biattiva, che potrebbe creare una situazione in cui tutto il Parlamento dipenderebbe da un unico interprete che traduce da una lingua ufficiale meno comune in una più comune. Per garantire la qualità del lavoro di traduzione sarà necessario tradurre da più di una cabina di interpretazione. Questo significa in pratica chiedere ai gruppi linguistici “più grandi”, come quelli inglese, francese e tedesco, di compiere uno sforzo straordinario, rendendo necessario che essi traducano da un numero di lingue di origine maggiore di quello di altri gruppi di interpreti.</p>
      <p sl="fi">Una delle principali questioni politiche di cui si è discusso negli ultimi anni è l’adozione dello statuto dei deputati. E’ una profonda delusione vedere che è diventato oggetto di disaccordi interni in seno al Consiglio. Il Parlamento europeo, e il suo attuale Presidente, Patrick Cox, in particolare, si sono prodigati per definire la questione e pertanto è deplorevole che tutti i loro sforzi siano stati vanificati. E’ importante che lo statuto dei deputati venga adottato nel più breve tempo possibile, in modo che possa entrare in vigore preferibilmente entro l’avvio della prossima legislatura parlamentare.</p>
      <p sl="fi">Nell’esercizio finanziario di quest’anno è stato finalmente applicato il sistema di definizione del bilancio in base alle attività per quanto riguarda la Commissione, consentendoci di vedere direttamente qual è il costo di ogni singola attività. Lo stesso sistema dovrebbe essere gradualmente applicato al bilancio amministrativo, al Parlamento europeo, ad esempio. In questo modo saremmo in grado di seguire in maniera più adeguata l’andamento dei costi amministrativi e delle spese nei vari settori amministrativi. Desidero augurare al relatore ogni possibile successo nel suo lavoro.</p>
    </intervention>
    <intervention id="3-115" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signor Presidente, la relazione dell’onorevole Kuckelkorn è un’espressione preliminare di parere soprattutto sulla procedura di bilancio del Parlamento per il 2005. E’ deplorevole che il Consiglio non sia riuscito ad adottare il nuovo statuto dei deputati. Quando lo stesso Parlamento europeo ha votato a favore di una riforma del proprio sistema di retribuzione e di spese di viaggio, si è trattato di un considerevole passo avanti nella giusta direzione. Da un punto di vista morale non è giusto mentire sulle spese di viaggio, anche se in realtà non è in contrasto con il Regolamento del Parlamento viaggiare in classe turistica al prezzo di un biglietto di prima classe. Tenuto conto che gli stessi deputati erano disposti a rinunciare interamente a questa ingiustificabile fonte di reddito a favore delle compagnie aeree, è deplorevole che il Consiglio non abbia colto tale occasione. Germania, Francia, Austria e Svezia si devono ora assumere la responsabilità delle critiche giustificate espresse dall’opinione pubblica contro le carenze del sistema di pagamento e di spese utilizzato nei confronti dei deputati al Parlamento europeo.</p>
      <p sl="fi">E’ sorto un problema con il Consiglio anche per quanto riguarda un’altra questione. Il Consiglio vuole che i partiti politici paneuropei vengano finanziati dal bilancio del Parlamento europeo, mentre il Parlamento vorrebbe che a finanziarli fosse il bilancio della Commissione. Se si prevede un finanziamento dei partiti europei da parte del bilancio non si può consentire che ciò si ripercuota sul tetto massimo del Parlamento previsto per le spese amministrative, costringendo a procedere a riduzioni in altri settori. Vi sono poi alcuni di noi che non vogliono il finanziamento dei partiti europei e che voteranno contro la sua introduzione nel progetto di bilancio suppletivo di quest’anno. Vi è poi un discreto numero di deputati al Parlamento europeo che si sono rivolti alla Corte di giustizia delle Comunità europee affinché si pronunci in merito. Stiamo iniziando a pagare per il finanziamento dei partiti per i motivi sbagliati.</p>
      <p sl="fi">Il finanziamento dei partiti europei va a scapito della democrazia. I partiti nazionali dei paesi “grandi” possono usarlo per dominare molto più facilmente il processo decisionale dei partiti europei. I rappresentanti dei paesi “più piccoli” avrebbero un duplice problema, poiché dovrebbero far sentire la loro voce in un partito europeo dominato dalle nazioni “grandi” prima di avere la possibilità di essere ascoltati in un Parlamento europeo eletto sulla base della popolazione degli Stati membri.</p>
      <p sl="fi">Dobbiamo fare in modo che il Parlamento mantenga il multilinguismo e che nella selezione del personale vengano presi in considerazione i cittadini di tutti i paesi. Si devono anche assumere persone provenienti da paesi diversi dai nuovi Stati membri. Alcuni Stati membri sono sottorappresentati nel personale parlamentare perché il Parlamento non ha organizzato in modo adeguato i concorsi per l’assunzione di personale. Il Parlamento deve tenere sotto stretto controllo gli aumenti delle spese.</p>
    </intervention>
    <intervention id="3-116" speaker_id="2318" name="Rijk van DAM" is_mep="True" mode="spoken" nationality="Netherlands" birth_date="08-08-1952" birth_place="Lochem" p_group="Group for a Europe of Democracies and Diversities" m_state="NL">
      <p sl="nl">Signor Presidente, il bilancio per il primo anno dell’Unione europea a 25 Stati membri sarà una vera e propria prova di forza. Dopotutto, la riforma amministrativa della Commissione è solo da poco entrata nel vivo, e tale Istituzione dovrà compiere ogni possibile sforzo per conseguire l’obiettivo di una sana gestione finanziaria, di un sistema di informazione correttamente funzionante e di una totale affidabilità dei conti.</p>
      <p sl="nl">Il relatore, onorevole Kuckelkorn fa giustamente riferimento alla possibilità di ridurre i costi attraverso la cooperazione interistituzionale. Sarebbe possibile ottenere considerevoli risparmi se il Parlamento non fosse più costretto a riunirsi a Strasburgo, tuttavia ciò appare impossibile da un punto di vista giuridico senza la cooperazione della Francia. Per questo motivo, vorrei suggerire all’Ufficio di presidenza di presentare al Consiglio, o alla Francia, il conto della doppia ubicazione, che ammonta a oltre 200 milioni di euro all’anno.</p>
      <p sl="nl">Il nostro gruppo sottolinea l’enorme importanza del multilinguismo nel Parlamento, che da parte sua dovrebbe non rafforzare, ma infrangere l’immagine che l’opinione pubblica si è fatta di questa Istituzione quale club elitario. Tutti i cittadini devono poter seguire tutte le riunioni pubbliche nella propria lingua. Garantire la democrazia nella diversità è il compito fondamentale del Parlamento.</p>
    </intervention>
    <intervention id="3-117" speaker_id="4420" name="Alain ESCLOPÉ" is_mep="True" mode="spoken" nationality="France" birth_date="18-05-1942" birth_place="Claira" p_group="Group for a Europe of Democracies and Diversities" m_state="FR">
      <p sl="fr">Signor Presidente, la procedura di votazione senza discussione, applicata alla relazione Haug relativa al sistema delle risorse proprie delle Comunità, ci impedisce di tenere una discussione congiunta sugli orientamenti di bilancio per il 2005 sulla base di questa relazione. Resta il fatto che la relazione Haug e la relazione Kuckelkorn hanno in comune un elemento che merita attenzione e un dibattito molto più ampio di quello che ci è concesso di svolgere in Aula. Entrambe iniziano chiedendo di applicare i principi di sana gestione finanziaria e di rigore di bilancio. Tuttavia, in seguito si può anche leggere nella relazione in esame che, per il suo bilancio, il Parlamento si riserva di esprimere la propria posizione per quanto riguarda il limite del 20 per cento di aumento che si è imposto per le spese amministrative. Inoltre, nella motivazione della relazione Haug si può leggere che sarebbe opportuno, e cito, “introdurre nuove risorse proprie che non avessero il carattere di contributi nazionali e che non aumentassero nel complesso l’onere a carico dei contribuenti europei”. La situazione è pertanto chiara: la maggioranza del Parlamento vuole che si aumenti il bilancio dell’Unione, in particolare per finanziare l’allargamento. L’imposta europea è qualcosa cui tutti pensano, anche se in una forma più o meno mascherata. Non vi è nulla di sorprendente, in quanto le promesse devono essere finanziate e le risorse non sono inesauribili.</p>
      <p sl="fr">Mi aspetto che i relatori e la Commissione spieghino come è possibile aumentare il bilancio europeo senza aggravare l’onere a carico dei contribuenti se non riducendo i bilanci nazionali. Se la maggioranza accetta questo principio dei vasi comunicanti, i governi e i ministri delle Finanze dovranno dire con chiarezza ai cittadini quali sono le politiche e le misure finanziate dal bilancio nazionale che ne subiranno le conseguenze, in un contesto che è già all’insegna del rigore, e di cui la Commissione sostiene di essere il tutore, giacché interviene contro gli Stati membri che non rispettano il Patto di stabilità.</p>
    </intervention>
    <intervention id="3-118" speaker_id="1033" is_mep="True" mode="spoken" role="Presidente" name="Alonso José PUERTA" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00.</p>
    </intervention>
  </section>
  <section id="creitem9" title="Partecipazione e informazione dei giovani">
    <intervention id="3-120" speaker_id="1033" is_mep="True" mode="spoken" role="Presidente" name="Alonso José PUERTA" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="unknown">L’ordine del giorno reca la relazione (A5-0081/2004), presentata dall’onorevole Gröner a nome della commissione per la cultura, la gioventù, l’istruzione, i mezzi d’informazione e lo sport, sulla comunicazione della Commissione al Consiglio dal titolo “Seguito del Libro bianco su un nuovo impulso per la gioventù europea” – proposta di obiettivi comuni in materia di partecipazione e d’informazione dei giovani a seguito della risoluzione del Consiglio del 27 giugno 2002 relativa al quadro di cooperazione europea in materia di gioventù.</p>
    </intervention>
    <intervention id="3-121" speaker_id="1061" name="Lissy GRÖNER" is_mep="True" mode="spoken" role="relatore" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Signor Presidente, le discussioni sui vari argomenti iscritti all’ordine del giorno si sono svolte più rapidamente del solito, ma penso che forse sia la gioventù che ha preso il sopravvento. I giovani sono il nostro futuro e si può vedere quanto la società li consideri importanti dalle possibilità che essa offre loro e dal livello del loro coinvolgimento nei programmi per il futuro. Una società dinamica deve offrire alle nuove generazioni prospettive e sicurezza, per quanto riguarda sia i beni materiali e l’accettazione sociale che un senso di coesione.</p>
      <p sl="de">Sono lieta di vedere che anche il Commissario è consapevole che i tempi sono cambiati. Il Libro bianco “Un nuovo impulso per la gioventù europea” ha visto la luce nel novembre 2001 dopo molte consultazioni con tutte le parti interessate e due lunghi anni di maturazione; adesso dobbiamo pensare come possiamo mantenerlo attuale. Ritengo che a questo proposito Commissione, Consiglio e Parlamento siano tutti sulla strada giusta. Dobbiamo integrare 75 milioni di giovani di età compresa tra i 15 e i 25 anni in un’Unione europea che presto includerà 25 Stati membri, promuovendo la partecipazione dei giovani e delle organizzazioni dei giovani alla vita politica. In qualità di relatrice per la commissione per la cultura, la gioventù, l’istruzione, i mezzi d’informazione e lo sport e attraverso il lavoro da me svolto in relazione al Libro bianco, ho seguito le discussioni che hanno avuto luogo nel corso degli ultimi due anni e ho ascoltato con attenzione ciò che i giovani europei avevano da dirci. La conclusione cui sono giunta è che i giovani vogliono essere presi sul serio e da parte nostra non dobbiamo deluderli non facendolo.</p>
      <p sl="de">Siamo riusciti a promuovere la politica in materia di gioventù tra i giovani, le organizzazioni dei giovani, le organizzazioni non governative e i rappresentanti politici nell’Unione europea e negli Stati membri. Il Libro bianco riguarda soprattutto il coordinamento aperto e l’integrazione, mentre la comunicazione della Commissione sul seguito del Libro bianco è più specificamente incentrata su partecipazione e informazione. E’ necessaria una maggiore integrazione dei giovani, e il più anticipatamente possibile, in modo che essi possano partecipare ai meccanismi della democrazia rappresentativa a livello regionale, nazionale ed europeo.</p>
      <p sl="de">Dobbiamo dimostrare in particolare il nostro interesse verso l’integrazione dei giovani adesso che le elezioni europee sono ormai prossime, ma purtroppo ci troviamo a discutere questa importante materia a tarda sera, in un’Aula quasi vuota. I giovani comunicano su Internet e la Commissione ha pertanto aperto un portale ad essi dedicato, ma che non è sufficiente, in quanto è indispensabile un’informazione che sia locale e sia stata specificamente sviluppata per loro. I giovani devono sperimentare la parità di opportunità e la non discriminazione in consigli giovanili in cui vi sia una rappresentanza paritaria di entrambi i sessi. Nel caso in cui tali consigli non esistano, dobbiamo crearli. E’ indispensabile una maggiore interconnessione tra istruzione formale e informale e il lavoro giovanile. I programmi nel settore della gioventù consentono già a centinaia di migliaia di giovani di incontrarsi e, insieme a migliaia di progetti di volontariato, favoriscono l’acquisizione di competenze sociali e di una mentalità europea. Se vogliamo fare dell’Europa l’economia basata sulla conoscenza più competitiva del mondo, dobbiamo compiere ogni possibile sforzo per garantire che nessun giovane venga escluso. Coloro che sono considerati svantaggiati, vale a dire le immigrate, le bambine e i giovani, e ai margini dell’Unione europea e della società, sono quelli che hanno più bisogno di integrarsi.</p>
      <p sl="de">La cooperazione regionale, la cultura e lo sport sono tutti strumenti che possono essere usati per contribuire a superare i pregiudizi e a risolvere i problemi di domani. Nel novembre 2003 il Consiglio ha approvato alcuni obiettivi comuni. La prima valutazione dell’esecuzione delle nuove linee di azione verrà effettuata alla fine del 2005 e la Commissione elaborerà quindi una relazione sui progressi compiuti sulla base delle relazioni presentate dagli Stati membri.</p>
      <p sl="de">L’anno scorso si è svolta la prima Settimana europea della gioventù, che ha ricevuto ampio sostegno. Al motto di “superare l’esclusione” stiamo iniziando ora a dedicarci al programma d’azione “Gioventù” e ad altri nuovi settori, cercando di fare in modo che siano dotati di sufficienti risorse finanziarie per soddisfare le crescenti richieste di globalizzazione e per creare spazi in cui i giovani possano occuparsi della futura politica europea. Grazie all’ampia sinergia raggiunta tra Commissione, Parlamento, gruppi politici e Stati membri, dovremmo riuscire non solo a parlare ai giovani, ma anche a garantirne l’integrazione. Il nostro obiettivo è mantenere vivo lo slancio, sostenere i giovani e rafforzare la politica in materia di gioventù in Europa.</p>
    </intervention>
    <intervention id="3-122" speaker_id="photo_generic" name="Reding" is_mep="True" mode="spoken" role="Commissione">
      <p sl="fr">Signor Presidente, onorevoli deputati, il 27 febbraio la commissione per la cultura, la gioventù, l’istruzione, i mezzi d’informazione e lo sport del Parlamento ha adottato all’unanimità la relazione di iniziativa presentata dall’onorevole Gröner, e ha avuto ragione di farlo, in quanto si tratta di un ottimo documento che è il frutto del lavoro di qualcuno che conosce i giovani, che li ama e che vorrebbe venissero coinvolti molto più di quanto non lo siano oggi nell’Europa che stiamo costruendo.</p>
      <p sl="fr">Di quest’Europa che stiamo costruendo per i giovani e con i giovani abbiamo gettato le basi con il famoso Libro bianco, che proponeva obiettivi comuni per due settori prioritari, ossia la partecipazione e l’informazione dei giovani. Inoltre, sono stati gli stessi giovani che hanno individuato questi due settori prioritari quali elementi chiave di qualsiasi politica futura da condurre a livello sia di Unione europea e che di Stati membri e di regioni. Mi rallegro del sostegno manifestato dal Parlamento a favore delle proposte volte a far sì che la partecipazione dei giovani a tutti i livelli della vita democratica e lo sviluppo di un’informazione accessibile, adeguata e di qualità diventino realtà.</p>
      <p sl="fr">Tali proposte, come l’onorevole Gröner ha detto, fanno parte di una strategia più ampia intesa a definire progetti nel settore specifico delle politiche in materia di gioventù e a far sì che si tenga conto in maggior misura degli interessi dei giovani nel quadro di altre politiche. In questo contesto, stiamo elaborando proposte di linee di azione riguardanti attività di volontariato che, come avete detto a giusto titolo, costituiscono uno dei mezzi privilegiati per far sì che i giovani si impegnino e si assumano le loro responsabilità quali cittadini.</p>
      <p sl="fr">Personalmente, credo che la creazione di un autentico servizio di volontariato europeo, con una massa critica e quindi una visibilità, imprimerà nuovo slancio alle politiche in materia di gioventù, anche se a tale scopo saranno anche necessari nuovi finanziamenti, tenuto conto che i giovani non sono ricchi. Dobbiamo aiutarli a mettere in pratica il loro idealismo. Le nuove prospettive finanziarie sono in questo senso il quadro ideale per trovare una risposta alle nostre domande. Da parte mia ho peraltro formulato alcune proposte di orientamenti per un futuro programma “Gioventù” finanziato in modo tale che possa consentire di raggiungere la massa critica. La comunicazione politica che sto elaborando dovrebbe essere presentata al Parlamento europeo prima delle elezioni, se tutto procede come previsto.</p>
      <p sl="fr">Sono del parere, signor Presidente, che le iniziative parlamentari intraprese per e con i giovani offrano un’ottima risposta a ciò che si sente dire molto spesso tra la gente comune e che viene ampiamente ripetuto, ossia che l’Europa non presta sufficiente attenzione alla politica in materia di gioventù. Ebbene, vorrei che molti giovani, e molti di coloro che sono responsabili delle politiche incentrate sui giovani, leggessero la relazione di iniziativa dell’onorevole Gröner e del Parlamento europeo, in modo che possano rendersi conto che non è vero.</p>
    </intervention>
    <intervention id="3-123" speaker_id="4312" name="Theresa ZABELL" is_mep="True" mode="spoken" nationality="Spain" birth_date="22-05-1965" birth_place="Ipswich " p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, signora Commissario, onorevole Gröner, vorrei innanzi tutto dire, a nome della relatrice ombra, onorevole Zissener, che il gruppo del Partito popolare europeo (democratico-cristiano) e dei Democratici europei è favorevole alla relazione in esame a condizione che sia rispettato il principio di sussidiarietà.</p>
      <p sl="es">Ritengo che la partecipazione e l’informazione dei giovani sia una questione della massima importanza e ho sempre detto, da quando sono stata eletta deputato al Parlamento europeo, che a essere importanti sono i giovani, non quelli di noi che non sono più tanto giovani, in quanto sono loro il futuro dell’Europa ed è in loro che dobbiamo investire e per loro che dobbiamo compiere tutti i nostri sforzi.</p>
      <p sl="es">Ho molti contatti con i giovani e ritengo che siano davvero molto più recettivi degli adulti o degli anziani. Dobbiamo sfruttare questa situazione.</p>
      <p sl="es">Secondo il nuovo sondaggio condotto da Eurobarometro per le prossime elezioni del Parlamento europeo, si prevede che andrà a votare solo una media del 30 per cento della popolazione. Mi sembra una cifra eccessivamente bassa e dobbiamo compiere un grande sforzo per aumentarla. Non basta stare qui a dire quanto siamo preoccupati, dobbiamo davvero dimostrarlo con i fatti. E’ inoltre chiaro che stiamo sbagliando. Vi racconterò un aneddoto, onorevoli colleghi, che riguarda una situazione in cui mi sono trovata proprio qui questo stesso pomeriggio.</p>
      <p sl="es">Tutti voi sapete perfettamente che il 2004 è l’anno europeo dell’educazione attraverso lo sport, che, pur riguardando tutti i cittadini europei, è rivolto in modo particolare ai giovani. Ciononostante, questo pomeriggio ho incontrato un gruppo in visita di giovani studenti spagnoli provenienti dal sud della Spagna, dall’Andalusia, dalla mia regione, e nel breve colloquio che ho avuto con loro ho chiesto se qualcuno mi sapeva dire che anno europeo fosse il 2004. Nessuno di loro, non uno dei 30 giovani presenti nella stanza, mi ha saputo rispondere. Quando l’ho detto loro, sono rimasti molto sorpresi in quanto tutti si sono resi conto che si trattava di un evento rivolto in particolare a loro. Questo è un segnale che forse stiamo sbagliando e dobbiamo porre rimedio a questa situazione il più presto possibile.</p>
      <p sl="es">A tale scopo è necessaria una maggiore cooperazione tra le organizzazioni dei giovani e le autorità pubbliche. Dobbiamo lavorare intensamente per conseguire tale obiettivo e ritengo che la relazione dell’onorevole Gröner sia un primo passo per garantire una maggiore informazione per i giovani europei.</p>
    </intervention>
    <intervention id="3-124" speaker_id="2055" name="Ulpu IIVARI" is_mep="True" mode="spoken" nationality="Finland" birth_date="20-03-1948" birth_place="Salla" p_group="Group of the Party of European Socialists" m_state="FI">
      <p sl="fi">Signor Presidente, signora Commissario, onorevoli colleghi, non si può sopravvalutare l’importanza della partecipazione dei giovani alla vita sociale. In futuro i giovani avranno maggiori responsabilità in quanto la struttura di età della popolazione europea cambia e la percentuale di giovani diminuisce. La comunicazione della Commissione sugli obiettivi in materia di partecipazione e di informazione dei giovani costituisce un importante passo avanti nel rafforzamento della cooperazione a livello di Unione europea nel settore della politica in materia di gioventù. E’ gratificante vedere che anche il progetto di Costituzione riconosce l’importanza della partecipazione dei giovani.</p>
      <p sl="fi">La relatrice, onorevole Lissy Gröner, che a giusto titolo personifica la politica in materia di gioventù del Parlamento, ha ancora una volta realizzato un ottimo documento. Da parte mia, vorrei ringraziare anch’io la Commissione per il lavoro svolto per i giovani. L’ampio processo di consultazione che ha preceduto il Libro bianco è stato un considerevole sforzo che alla fine ha ispirato le organizzazioni dei giovani a lavorare a livello di Unione europea. Adesso dobbiamo far sì che continui il sostegno a favore della partecipazione di tali organizzazioni e che i risultati del loro lavoro siano visibili anche nella politica comunitaria in materia di gioventù. Sono lieta che la mia proposta di aumentare gli stanziamenti a favore delle organizzazioni dei giovani nel bilancio di quest’anno abbia suscitato un consenso generale e sono anche soddisfatta che adesso stia per essere completato il programma di azione pluriennale per il finanziamento delle organizzazioni dei giovani in quanto esso garantisce finalmente una base giuridica per loro.</p>
      <p sl="fi">L’invito rivolto dalla relatrice a promuovere la partecipazione dei giovani alle prime elezioni europee dell’Unione europea allargata riveste un’importanza fondamentale. Per rendere i giovani più attivi per quanto riguarda le votazioni, si devono sfruttare le modalità alternative per esprimere il proprio voto che sono ancora in fase di definizione. I giovani sono avidi utenti di Internet e votare attraverso questo mezzo potrebbe attirare un maggior numero di giovani alle urne. Sebbene la procedura abbia molte lacune in termini di segretezza e di libertà di elezione, non la si deve escludere completamente. I giovani potrebbero almeno diventare più proattivi nelle loro abitudini di voto se le urne elettroniche introdotte in alcuni Stati membri venissero collocate in luoghi che sono popolari tra i giovani.</p>
      <p sl="fi">L’allargamento porrà in evidenza l’importanza del pluralismo nell’Unione europea e quella dell’apprendimento interculturale. Il futuro programma in materia di gioventù aiuterà i giovani a entrare in contatto gli uni con gli altri, contribuendo pertanto a superare i pregiudizi. A questo proposito, desidero sottolineare che l’apprendimento interculturale non deve significare solo investimenti nella cooperazione transfrontaliera tra Stati membri. Gli Stati membri dell’Unione europea, sia quelli attuali che quelli futuri, devono offrire opportunità di creare contatti tra i giovani della popolazione predominante e quelli delle minoranze nazionali. L’Europa non può permettersi di lasciare che il nazionalismo e la xenofobia aumentino.</p>
    </intervention>
    <intervention id="3-125" speaker_id="25421" name="Giorgio CALÒ" is_mep="True" mode="spoken" nationality="Italy" birth_date="26-05-1933" birth_place="Monza " p_group="Group of the European Liberal, Democrat and Reform Party" m_state="IT">
      <p sl="it">Signor Presidente, vorrei sottolineare l’importanza della nuova attenzione rivolta in questa legislatura ai 75 milioni di persone di età compresa fra i 15 e i 25 anni che, dal 1° maggio, faranno parte dell’Europa allargata e che potrebbero costituire una quota maggiore se si arrivasse fino a 30 anni.</p>
      <p sl="it">Infatti, in Italia e in altri paesi dell’Unione europea l’effettiva e stabile entrata nel mondo del lavoro avviene solo vicino a tale. Una considerazione di fondo consiste nel fatto che i giovani maggiorenni non sono diversi dagli adulti, ma sono diversamente adulti. Sono cioè titolari di diritti e di doveri in parte differenti e in parte analoghi agli altri. Anche sulla base di una ricerca esaustiva ed allargata, la relazione Gröner ci propone un impegno che è anche una scommessa: incrementare l’informazione e la partecipazione alla politica dei giovani. L’informazione che dobbiamo gestire e fornire loro deve essere chiara e specifica. Realizzare la partecipazione che auspichiamo non sarà facile, ma imparare a partecipare e imparare ad informare costituiscono l’approccio ottimale per sviluppare quella coscienza di cittadinanza attiva che ancora non tutti gli adulti mettono in pratica. Se chi non ha passato non ha futuro, non abbiamo altra scelta che trasmettere ai giovani, che sono il nostro futuro, i valori fondanti del nostro passato. In questo modo, tali valori aggiornati e rivisti saranno i semi per la crescita del domani.</p>
      <p sl="it">Siamo senz’altro favorevoli alla settimana europea dalla gioventù perché sottolinea anche simbolicamente l’impegno prioritario verso un nuovo impulso per la gioventù europea che può contare su numerosi atouts , come l’apprendimento interculturale, la tutela dell’ambiente, lo sport e l’arte, per fare solo alcuni esempi.</p>
      <p sl="it">Contro l’esclusione sociale e la xenofobia il nostro impegno di adulti si raddoppia perché non le parole, ma i fatti e i comportamenti messi in pratica, rappresentano il momento educativo di maggiore impatto. Così, lavorare sui giovani e per i giovani diventa anche un modo per lavorare su noi stessi e di questa opportunità dobbiamo ringraziare i nostri ragazzi e le nostre ragazze.</p>
    </intervention>
    <intervention id="3-126" speaker_id="2199" name="Liam HYLAND" is_mep="True" mode="spoken" nationality="Ireland" birth_date="23-04-1933" birth_place="Portlaoise" p_group="Union for Europe of the Nations Group" m_state="IE">
      <p sl="en">Signor Presidente, vorrei unirmi agli altri oratori e congratularmi con la relatrice per il suo lavoro. Come dice il titolo del Libro bianco della Commissione sull’argomento, la politica in materia di gioventù può senz’altro ricevere nuovo impulso. Sono lieto che la Presidenza irlandese abbia raccolto anche la sfida contenuta nel Libro bianco e che le questioni dei giovani costituiscano un elemento importante delle priorità della Presidenza. L’Irlanda terrà presto infatti un’importante conferenza cui parteciperanno i ministri per la Gioventù e gli stessi giovani e il cui tema principale sarà “i giovani nella politica”.</p>
      <p sl="en">Gli onorevoli colleghi sanno che fra pochi mesi i cittadini europei avranno l’opportunità di votare alle elezioni del Parlamento europeo. I recenti sondaggi di opinione condotti per valutare il grado di interesse del pubblico nei confronti delle elezioni sono, devo dire, preoccupanti, per quanto riguarda soprattutto il basso numero di giovani che dicono che intendono votare. Dopo l’adesione dei dieci nuovi paesi, il numero di giovani di età compresa tra i 15 e i 25 anni arriverà a 75 milioni. Molti di loro potranno esprimere la loro volontà politica votando per la prima volta alle elezioni europee. La relatrice individua la partecipazione e l’informazione quali settori fondamentali per lo sviluppo nel contesto della politica dell’Unione europea in materia di gioventù. Si tratta di due fattori chiave nelle elezioni europee, e noi rappresentanti pubblici abbiamo un ruolo estremamente importante da svolgere informando i giovani sull’Europa e su ciò che essa fa per loro, e incoraggiandoli a far sentire la loro voce.</p>
      <p sl="en">In ogni Stato membro dobbiamo valutare con attenzione in quale modo si possa migliorare la partecipazione attiva dei giovani alla vita politica, e non mi riferisco solo al fatto di votare alle elezioni, ma anche all’adesione a partiti politici, movimenti politici e varie organizzazioni non governative.</p>
      <p sl="en">Dobbiamo cercare di convincere i giovani che possono fare la differenza e che possono favorire un cambiamento della società. Se non riusciremo nell’intento, rischieremo di raggiungere livelli di apatia tali da erodere gradualmente le nostre democrazie.</p>
    </intervention>
    <intervention id="3-127" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, questo è il più lungo discorso della mia vita di parlamentare europeo. Tre minuti di tempo di parola non li ho mai avuti, e ora mi sono stati attribuiti – proprio a me che sono il rappresentante del partito italiano dei pensionati – per intervenire su una relazione che concerne la gioventù.</p>
      <p sl="it">Sottoscrivo e condivido la relazione sulla partecipazione e l’informazione dei giovani, ma poc’anzi, mentre ascoltavo gli interventi degli oratori su relazioni concernenti il bilancio e altri argomenti, mi sono – e ne chiedo scusa – un po’ assopito. Nel mio stato di dormiveglia mi sono venute alla mente due domande: ma i giovani sono diversi dagli anziani? E gli anziani sono diversi dai giovani?</p>
      <p sl="it">Si dice che i giovani vogliano avere amore, ma anche gli anziani vogliono avere amore e hanno bisogno di amore. I giovani vogliono avere soldi, ma anche gli anziani vogliono avere soldi e hanno bisogno di soldi. I giovani vogliono viaggiare e ballare, ma anche gli anziani vogliono viaggiare e vogliono ballare.</p>
      <p sl="it">Eh no, una differenza deve sicuramente esserci! In quarantacinque anni di attività a favore degli anziani, li ho sentiti molte volte ripetere – con mio rammarico – che è brutto diventare vecchi. Sono pertanto certo che il Parlamento europeo, oltre che ai giovani, ha pensato anche agli anziani e ha preparato numerose e diverse relazioni e comunicazioni per gli anziani. Dovrò ascoltarle tutte negli ultimi mesi della legislatura, perché fino ad ora – purtroppo – ne sono state presentate poche.</p>
      <p sl="it">Ho fatto anche altre riflessioni. E’ giusto fare in modo che i giovani partecipino di più alla vita politica e alle decisioni che li riguardano? E’ vero che i giovani sono i più adatti a fare i regolamenti e le leggi che li concernono? Le donne sono le più adatte a prendere decisioni che riguardano i loro problemi? Gli anziani sono più adatti a prendere decisioni che riguardano i loro problemi?</p>
      <p sl="it">Credo di no, signor Presidente. La risposta che mi sono dato la sorprenderà. Ritengo che i giovani debbano prendere decisioni e avere potere per quello che riguarda tutti e la vita di tutti. Come potrei altrimenti giustificare il fatto che proprio in questi minuti mia figlia, Elisabetta Fatuzzo, di trentadue anni, si stia preparando a fare un discorso alla televisione della Lombardia rivolto ai pensionati e agli anziani? Non sarebbe possibile se si pensasse che gli anziani possono parlare degli anziani meglio di quanto possano fare i giovani, e viceversa.</p>
      <p sl="it">L’invito che rivolgo alla Commissione è pertanto quello di adoperarsi perché i giovani continuino ad essere avvicinati ed aiutati dall’Europa, ma anche affinché vengano messi nella condizione di avere più voce in capitolo per quello che riguarda tutte le età dell’uomo e della donna.</p>
    </intervention>
    <intervention id="3-128" speaker_id="1033" is_mep="True" mode="spoken" role="Presidente" name="Alonso José PUERTA" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00.</p>
      <a text="(La seduta, sospesa alle 20.00, riprende alle 21.00)"/>
    </intervention>
  </section>
  <section id="creitem10" title="Accesso alla cultura">
    <intervention id="3-132" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A5-0080/2004), presentata dall’onorevole Graça Moura a nome della commissione per la cultura, la gioventù, l’istruzione, i mezzi d’informazione e lo sport, sul ruolo degli istituti scolastici e dell’istruzione ai fini dell’ottimizzazione dell’accesso pubblico alla cultura.</p>
    </intervention>
    <intervention id="3-133" speaker_id="4450" name="Vasco GRAÇA MOURA" is_mep="True" mode="spoken" role="relatore" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, signora Commissario, onorevoli colleghi, l’accesso alla cultura è una condizione imprescindibile per la piena realizzazione di qualsiasi essere umano, oltre ad essere un requisito essenziale di ogni democrazia rappresentativa del modello europeo occidentale nonché un fattore di eliminazione delle disuguaglianze e un fattore sempre più importante di progresso e di sviluppo.</p>
      <p sl="pt">La cultura deve pertanto costituire una delle basi più solide sui cui fondare un’Europa dei cittadini. Non è più possibile, come Jean Monet avrebbe auspicato, fare della cultura il punto di partenza, in quanto si tratterebbe di un concetto discutibile in un momento in cui ci preoccupiamo principalmente delle priorità dell’intervento economico. Dobbiamo tuttavia continuare a promuovere la cultura e raccogliere le sfide poste dall’integrazione europea celebrando la varietà di culture e la dimensione culturale dell’Europa.</p>
      <p sl="pt">Viviamo in una società globalizzata, in un’Europa allargata, in un’epoca di varie crisi, di fronte alla nuova, molteplice e stimolante presenza delle identità nazionali e delle tradizioni culturali di quasi 400 milioni di cittadini. In questo contesto, i politici devono prestare seria attenzione ai problemi relativi all’accesso alla cultura e alla creazione di un’immagine del mondo europea, un’immagine capace di integrare le differenze, assicurando al contempo che tali differenze siano rispettate e valorizzate, in un modo pluralistico, tollerante e dinamico.</p>
      <p sl="pt">Chiediamo pertanto ai deputati al Parlamento europeo di riconsiderare e di rilanciare il ruolo della scuola nell’accesso alla cultura, non solo per quanto riguarda le competenze di base che la scuola può insegnare e gli elementi costitutivi fondamentali di ciascuna identità nazionale che ogni Stato membro ritiene debbano far parte dei suoi programmi, ma anche l’immenso patrimonio culturale europeo, nella sua varietà quasi illimitata di lingue, letterature, belle arti, musiche, spettacoli teatrali e tradizioni; in altre parole tutto ciò che fornisce a ciascuno di noi gli strumenti essenziali per porsi in relazione e identificarsi con il mondo.</p>
      <p sl="pt">E’ ovvio che la scuola non può essere enciclopedica né deve conformarsi a criteri internazionali stereotipati o limitarsi a propinare una serie di vieti luoghi comuni, ma deve offrire ai cittadini maggiori opportunità di accesso alla cultura e inculcare in chiunque la frequenti, dai primi anni in poi, rispetto, entusiasmo e un interesse per l’espressione culturale che possa aiutare i cittadini a riflettere su ciò che significa far parte della ricca varietà di civiltà e di culture dell’Europa.</p>
      <p sl="pt">Le iniziative che possono essere intraprese a tale scopo sono molte e varie e, per quanto ci riguarda, devono iniziare con specifici elementi della vita scolastica. La presente relazione, nella quale sono stati presi in considerazione molti suggerimenti dei membri della commissione per la cultura, la gioventù, l’istruzione, i mezzi d’informazione e lo sport di ogni schieramento politico, si propone proprio tale obiettivo: esprimere a nome del Parlamento europeo l’auspicio che si raccolga questa sfida, perché in caso contrario l’integrazione europea non avrà molto senso e non sarà degna di questo nome. Se i cittadini sono dotati di una conoscenza della cultura europea, sarà sicuramente impossibile per loro restare indifferenti nei confronti dei valori che la caratterizzano. Sarebbe una contraddizione di termini conformarsi alla strategia di Lisbona e al contempo perseguire gli obiettivi di un’economia basata sulla conoscenza, se la cultura fosse relegata nella condizione di parente povero in questo settore.</p>
    </intervention>
    <intervention id="3-134" speaker_id="photo_generic" name="Reding" is_mep="True" mode="spoken" role="Commissione">
      <p sl="fr">Signor Presidente, onorevole Graça Moura, onorevoli deputati, vorrei ringraziare la commissione per la cultura, la gioventù, l’istruzione, i mezzi d’informazione e lo sport, ma soprattutto l’onorevole Vasco Graça Moura, per la sua relazione lungimirante che sottolinea l’interrelazione tra scuola e cultura. Vorrei ampliare un po’ l’ambito della discussione includendovi, oltre alla scuola nel senso stretto del temine, la scuola della vita che è la famiglia, in cui tutto ha inizio, per poi continuare successivamente nella scuola vera e propria. Sono estremamente lieta di vedere, signor Presidente, che, come sempre, il Parlamento non solo sostiene ciò che fa la Commissione, ma fornisce alle nuove idee sviluppate dalla Commissione la loro ragione d’essere, incoraggiandola in tal modo ad andare avanti.</p>
      <p sl="fr">Lei ha ragione di dire che non si può costruire l’Europa basandosi esclusivamente sull’economia e sulla finanza. L’Europa si costruisce a partire dagli uomini e dalle donne, e quindi dalle culture. Sono d’accordo con lei nel riconoscere che i sistemi di istruzione dovrebbero garantire che, al termine del corso di studi di istruzione secondaria, gli studenti dispongano delle conoscenze e delle competenze necessarie per prepararsi ad assumere il ruolo di cittadini in Europa. Ho detto “dovrebbe” in quanto, come noi tutti sappiamo, la realtà è ben diversa. Anche se talvolta gli studenti imparano quali sono le loro radici regionali o nazionali, essi sono ancora ben lungi dal fare altrettanto per quanto riguarda le radici degli altri, quelle dei loro vicini. Nel corso di un precedente dibattito in materia di gioventù, ho fornito un dato che si riferiva al programma COMENIUS, che prevede la cooperazione tra le scuole dell’Unione europea allo scopo di consentire ai giovani di partecipare a progetti comuni che offrano loro la possibilità di conoscere le culture dei paesi vicini. Ebbene, nonostante il fatto che a tale programma abbiano partecipato due milioni di studenti, questa cifra rappresenta solo l’1 per cento della popolazione delle scuole europee. Siamo molto lontani dagli obiettivi auspicati. Stiamo facendo la cosa giusta, ma non facciamo abbastanza, e dobbiamo esserne consapevoli.</p>
      <p sl="fr">I nostri programmi di istruzione si propongono pertanto di rispondere agli auspici del relatore e della commissione per la cultura, nonché alla necessità che ne è alla base, vale a dire che i giovani devono imparare a conoscere la realtà in cui vivono. In questo contesto, i programmi culturali risultano essere preziosi strumenti di sensibilizzazione degli europei nei confronti della diversità culturale, tuttavia, ancora una volta, questo non è sufficiente per raggiungere tutti i cittadini, o una grande maggioranza di essi. Nel settore del cinema vi è il programma MEDIA, che contribuisce a far conoscere la diversità culturale attraverso i film, e che sta ottenendo buoni risultati. Vorrei rammentare la prima grande manifestazione culturale paneuropea, Cinedays , il cui obiettivo è soprattutto insegnare ai giovani la diversità culturale attraverso il cinema. Anche in questo caso si tratta di un’ottima iniziativa, ma non è abbastanza.</p>
      <p sl="fr">Vorrei pertanto sottolineare che avrò bisogno di tutto il vostro sostegno per rafforzare questo aspetto nelle prospettive finanziarie e nei nuovi programmi che ho intenzione di presentare molto presto. Lo stiamo già facendo, ma i nostri sforzi sono solo una goccia nel mare. Con questo mi riferisco al programma Cultura 2000 e al progetto RESEO, che raggruppa i servizi educativi delle principali istituzioni operistiche europee per il conseguimento di un unico obiettivo: aiutare i bambini e gli adolescenti a scoprire l’opera attraverso le sue radici culturali. Mi riferisco anche al progetto CLIOH’s workshop che istituisce una cooperazione tra molte università europee per la realizzazione di materiale didattico sulla storia europea. E’ vero che tutto ciò esiste, ma è anche necessaria una volontà nazionale per farne una componente obbligatoria dei programmi di storia e di educazione culturale.</p>
      <p sl="fr">Desidero anche cogliere l’occasione per annunciare che è stata intrapresa un’iniziativa allo scopo di effettuare un vasto studio che consenta di ottenere un quadro delle migliori pratiche applicate negli Stati membri, nei paesi candidati e nei paesi terzi dello spazio economico europeo per rinsaldare i legami tra cultura e istruzione. Il prossimo Parlamento riceverà i risultati di tale studio all’inizio del 2005. Non ci limitiamo pertanto solo a lamentarci. Stiamo facendo progressi, anche se sappiamo che sono molto limitati.</p>
      <p sl="fr">Onorevole Graça Moura, lei capirà in queste circostanze che la sua relazione giunge proprio al momento opportuno e porta acqua al nostro mulino, nel senso che fornisce idee, sostiene le nostre iniziative e indica la strada da seguire, e si rivelerà quindi molto utile in un periodo in cui, come lei sa, l’istruzione e la cultura vengono sempre più considerate elementi fondamentali della costruzione della cittadinanza europea. Per concludere, signor Presidente, vorrei rivolgere un grosso ringraziamento al Parlamento e al relatore per l’importante contributo fornito per il futuro dei giovani cittadini europei.</p>
    </intervention>
    <intervention id="3-135" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, ho tre minuti di tempo per parlare dell’importanza della cultura per i nostri figli e il futuro dei sistemi di istruzione in tutta l’Unione europea. Come un famoso storico francese avrebbe potuto dire, è un “cauchemar ”, in quanto non si tratta di un argomento da affrontare con leggerezza. Il Commissario, signora Reding, ha proprio ragione di dire che i governi nazionali devono essere incoraggiati a sostenere l’iniziativa del relatore, appoggiata dalla Commissione, e che, quando si tratta di programmi e di progetti che riguardano la cultura, potrebbero dar prova di una certa generosità d’animo, ma anche una generosità finanziaria verso i programmi che insieme ci sforziamo di sostenere.</p>
      <p sl="en">Alla base di tale malinteso vi è il concetto che la cultura è puramente nazionale. E’ ovvio che una parte della cultura è nazionale, ma come il relatore sottolinea, esistono molte identità, vale a dire un’identità locale e regionale e un’identità europea. Non è un caso storico che il paese del relatore e il mio paese, l’Inghilterra, condividano lo stesso santo patrono, San Giorgio. Purtroppo, forse, questo può avere qualcosa a che fare con il fatto che Inghilterra e Portogallo, alleati di antica data, hanno fondato tale unione in battaglia, in una crociata nella penisola iberica. E’ naturale che i nostri figli debbano imparare che esistono conflitti e disaccordi e debbano conoscerne le disastrose conseguenze, ma devono anche imparare ciò che unisce le persone, come le attività commerciali e quelle economiche, ad esempio. Inghilterra e Portogallo sono legati da uno scambio commerciale di tappi di sughero e di Porto.</p>
      <p sl="en">Quale ruolo ha la scuola nella condivisione dell’educazione dei giovani? Come ha sottolineato il Commissario Reding, non si tratta solo della scuola, e dico questo in qualità di ex insegnante. Sono sempre stato consapevole tuttavia che le idee che rimangono impresse più a lungo sono quelle inculcate molto prima della scuola dalle famiglie, dai genitori e dai nonni.</p>
      <p sl="en">Il ministro della Propaganda di una dittatura europea disse: “Quando sento la parola cultura, metto mano alla pistola”. Sembra solo una battuta irriverente, ma sappiamo quali tragiche conseguenze la dittatura ha avuto in termini di vite umane in così tanti paesi europei.</p>
      <p sl="en">Mi auguro che il Consiglio dei ministri, la prossima volta che discuterà gli argomenti su cui la Commissione ha richiamato l’attenzione, abbia sufficiente generosità d’animo per dire che aumenterà le risorse destinate all’istruzione e alla cultura, e non mi riferisco solo a quelle finanziarie, ma anche alle competenze, all’interesse e al sostegno politico, e che impareremo a conoscere i nostri vicini e la cultura e il patrimonio comuni.</p>
      <p sl="en">Egitto, Creta, Grecia, Roma e così via fanno parte dell’esperienza dell’Inghilterra, come di quella del Portogallo, della Germania e di altri paesi, tuttavia se ai nostri figli non viene fornita una solida base di conoscenze e di capacità di comprensione, forse in un momento successivo della vita diventerà più difficile per loro riuscire nel lavoro e disporre di sufficienti risorse finanziarie. Una solida base di conoscenze può tuttavia fornire loro gli strumenti necessari per affrontare i momenti di difficoltà. Mi auguro che il Consiglio dei ministri possa dare prova di buonsenso.</p>
    </intervention>
    <intervention id="3-136" speaker_id="1062" name="Karin JUNKER" is_mep="True" mode="spoken" nationality="Germany" birth_date="24-12-1940" birth_place="Düsseldorf" p_group="Group of the Party of European Socialists" m_state="DE">
      <p sl="de">Signor Presidente, signora Commissario, onorevoli colleghi, l’onorevole Graça Moura ha presentato una relazione che dimostra come la scuola possa davvero offrire pubblico accesso alla cultura. Come lei ha tuttavia sottolineato a giusto titolo, signora Commissario, tra la teoria che ci viene presentata e la pratica nelle scuole europee esiste un considerevole divario, per colmare il quale dobbiamo renderci maggiormente conto che, in un’epoca complessa e di grandi cambiamenti come quella in cui viviamo, la scuola riveste un ruolo cruciale nella creazione di un’apertura culturale. Questo non significa che non si tenga in alcun conto il patrimonio culturale nazionale, ma che si deve creare una maggiore apertura culturale in modo che si possa vivere insieme al di là dei limiti delle frontiere e senza che possano nascere sentimenti di ostilità.</p>
      <p sl="de">Tornando indietro con la memoria agli anni in cui andavo a scuola, ho un ricordo molto chiaro di uno scambio scolastico che ebbe luogo con la Svezia. A quell’epoca la guerra era appena finita e la Germania non era un paese che godeva di molte simpatie, tuttavia gli svedesi erano disposti a intraprendere un dialogo culturale con gli studenti del mio paese. Questo fatto ha lasciato in me un segno indelebile, e ritengo che sia proprio questo l’atteggiamento giusto da assumere; pertanto, negli emendamenti che ho presentato, e che sono lieto siano stati approvati, sottolineo che oggi più che mai la scuola è un luogo di dialogo interculturale. Ai miei tempi non vi erano turchi o italiani nelle nostre scuole, tuttavia oggi è piuttosto normale che vi sia un miscuglio di varie nazionalità e questo rappresenta una grande opportunità per il dialogo interculturale e per trasmettere valori quali il rispetto per gli altri e l’uguaglianza nonostante le differenze.</p>
      <p sl="de">Quest’idea si riflette nella relazione e da parte nostra dobbiamo adoperarci per far sì che venga realizzata. Queste belle parole non devono essere le uniche, in quanto coloro che sono responsabili della politica in materia di istruzione nel proprio paese devono ora pronunciare le loro. Signora Commissario, lei ha affermato che le famiglie hanno un ruolo da svolgere a tale proposito, e questo è un aspetto di cui ho anche tenuto conto. E’ assolutamente indispensabile che i genitori collaborino con la scuola e che siano personalmente coinvolti in modo che l’idea complessiva possa ottenere il sostegno di tutti. Infine, mi auguro che la relazione sia approvata dalla maggioranza e in definitiva si traduca in una politica adeguata.</p>
    </intervention>
    <intervention id="3-137" speaker_id="4502" name="Maria Johanna (Marieke) SANDERS-TEN HOLTE" is_mep="True" mode="spoken" nationality="Netherlands" birth_date="07-11-1941" birth_place="Assen" p_group="Group of the European Liberal, Democrat and Reform Party" m_state="NL">
      <p sl="nl">Signor Presidente, signora Commissario, onorevoli colleghi, vorrei innanzitutto congratularmi calorosamente con l’onorevole Graça Moura per aver intrapreso l’iniziativa di avviare una discussione sul ruolo dell’istruzione in relazione alla cultura e alla sua divulgazione, e l’istruzione scolastica, essendo obbligatoria in tutta Europa, costituisce un valido strumento per insegnare la cultura, compresa la cultura europea comune, ai cittadini del futuro.</p>
      <p sl="nl">L’istruzione può svolgere un ruolo significativo a questo proposito e rendere consapevoli i genitori, e con loro i figli, di ciò che la cultura ha da offrire. L’Europa non è solo un progetto economico, ma anche, soprattutto, un progetto culturale; ciò che ci unisce è la cultura e la diversità culturale. Ritengo inoltre che sia nell’interesse dell’allargamento discutere le varie prospettive della cultura; i paesi candidati hanno un’idea diversa della nostra storia e abbiamo ancora molta strada da fare prima che tutti riconoscano ciò che abbiamo in comune. Vorrei sottolineare tuttavia che l’istruzione è, com’è ovvio, una questione di carattere nazionale. Noi in Europa possiamo formulare raccomandazioni e fornire informazioni sulla cultura europea, ma non spetta all’Unione europea fare come alcuni di noi propongono e costringere gli Stati membri a includere tali informazioni nei loro programmi scolastici. Il mio gruppo si dissocia da tale posizione.</p>
      <p sl="nl">Condivido il punto di vista dell’onorevole Graça Moura secondo cui l’istruzione non dovrebbe essere basata solo su materie accademiche, ma si deve anche tener conto delle materie creative. A questo proposito, vorrei esprimermi a favore dell’educazione musicale, compresa la musica classica e l’opera, che vantano una lunga tradizione in Europa, ma sono in maggiore o minor misura trascurate nelle scuole.</p>
      <p sl="nl">Inoltre, l’accesso alla cultura è importante. I bambini che crescono in famiglie in cui si fa poco per quanto riguarda la cultura si trovano in difficoltà. In teoria, i genitori dovrebbero assumere un ruolo guida, ma anche le scuole possono svolgere una funzione importante al riguardo. Vorrei pertanto sottolineare che le scuole dovrebbero coinvolgere i genitori. In questo modo, lo studio di materie creative può ricevere ulteriore sostegno, e si può creare maggiore interesse verso la cultura.</p>
    </intervention>
    <intervention id="3-138" speaker_id="4312" name="Theresa ZABELL" is_mep="True" mode="spoken" nationality="Spain" birth_date="22-05-1965" birth_place="Ipswich " p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, signora Commissario, vorrei ringraziare il relatore, onorevole Graça Moura, per tutto il lavoro svolto riguardo al documento in esame.</p>
      <p sl="es">Ritengo che sia della massima importanza garantire al maggior numero di cittadini accesso alla cultura. Le scuole, a giusto titolo, devono svolgere un ruolo importante al riguardo, anche se devo dire che sono completamente d’accordo con la Commissione sul fatto che le scuole non sono le uniche a doversi assumere tale responsabilità, in quanto anche le famiglie devono fare la loro parte. E’ inoltre indispensabile che i bambini abbiano l’opportunità di conoscere la realtà che li circonda, a livello locale e regionale, a livello nazionale e a livello europeo. Sono proprio questi gli aspetti riguardo ai quali dobbiamo impegnarci di più e svolgere un ruolo più importante.</p>
      <p sl="es">In Spagna abbiamo spesso l’impressione che i bambini abbiano una scarsa conoscenza della loro cultura nazionale, per non parlare della cultura europea. Noi tutti sappiamo quanto sia importante che i bambini si identifichino con la propria città, la propria regione e il proprio paese, ma è altrettanto importante, senza voler in alcun modo sottovalutare ciò che altri oratori hanno detto, che i bambini abbiano un senso di identità come europei, e questo è uno degli obiettivi per cui dobbiamo lottare. E’ difficile sentirsi europei se non si conosce l’Europa, e conoscerla significa essere consapevoli della sua storia, della sua geografia, della sua economia, della sua letteratura, della sua filosofia ed anche dei suoi sport. Sarebbe molto positivo se questo potesse costituire una materia comune in tutte le scuole in tutti gli Stati membri, e se potessimo promuovere ancor più gli scambi tra studenti in modo che possano imparare direttamente sul posto. Nel mio paese diciamo spesso che un’immagine vale più di mille parole.</p>
      <p sl="es">Vorrei dire infine che è indispensabile che i servizi educativi di musei, teatri, biblioteche, e così via, che sono aperti al pubblico, siano disponibili in più di una lingua ufficiale dell’Unione europea, e se possibile in diverse lingue, in modo che noi tutti possiamo identificarci con ciò che leggiamo.</p>
      <p sl="es">E’ ovvio che tutto ciò di cui parliamo questa sera non potrà essere realizzato se non si dispone di risorse comunitarie per farlo, e sarà questa la prima grande battaglia per la quale dovremo combattere.</p>
    </intervention>
    <intervention id="3-139" speaker_id="4239" name="Christa PRETS" is_mep="True" mode="spoken" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">Signor Presidente, signora Commissario, qual è esattamente il ruolo delle scuole pubbliche? Quali sono i limiti di tale ruolo e in che cosa consiste? Nella sua relazione, l’onorevole Graça Moura affronta molto bene tali questioni, valutando in quale misura la cultura dovrebbe essere insegnata nelle scuole e fino a che punto dovrebbe essere finanziata e sostenuta. Si tratta di questioni che, com’è ovvio, sono interdipendenti. Riteniamo molto importante insegnare la cultura nelle scuole se vogliamo che i giovani siano consapevoli e sicuri della loro identità e capaci di diventare cittadini europei attivi. Dobbiamo impegnarci al riguardo e avviare il più presto possibile i giovani agli scambi culturali, nonché imparare come insegnare ai giovani in quale modo si risolvono i conflitti, in quanto si tratta di un argomento che ci aspettiamo che le scuole includano nelle loro lezioni sulla cultura ed è un prerequisito per conseguire gli obiettivi fissati a Lisbona che oggi sono già stati citati molte volte.</p>
      <p sl="de">Non possiamo ignorare il fatto che la cultura europea e la storia culturale costituiscono il fondamento dello spazio economico comune e che pertanto dobbiamo investire molto più nel settore dell’istruzione di quanto non si faccia attualmente. La spesa pubblica media dell’Unione europea per la scuola è pari al 4,94 per cento del PIL. Anche se la spesa in Svezia è del 7 per cento e in Austria del 5,75 per cento, tali cifre tendono a diminuire. Non è giusto che in molti paesi si spenda di meno anziché di più per l’istruzione.</p>
      <p sl="de">Mi chiedo cosa abbiano in mente i ministri della Cultura e i funzionari di governo quando dichiarano di sostenere gli obiettivi fissati a Lisbona e al contempo riducono le risorse per attuarli. E’ un errore cui si deve porre rimedio. Dobbiamo pertanto continuare a sottolineare che i tagli nel campo dell’istruzione, compreso nel settore delle arti, hanno come conseguenza gravi carenze. Dopotutto, se non si insegna la creatività e non le si consente di svilupparsi, come possono i giovani imparare ad affrontare i continui cambiamenti richiesti nel corso della loro carriera lavorativa e nella vita personale? Il primo passo dovrebbe essere aumentare gli investimenti nell’arte, nella cultura e nella conoscenza, non ridurli. Anziché limitarsi a salvaguardare la tanto elogiata diversità culturale, occorre promuoverla e consentirle in futuro di poter avere successo.</p>
    </intervention>
    <intervention id="3-140" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, devo congratularmi con l’onorevole Graça Moura in quanto il documento in esame è il risultato di una convinzione comune, di una dedizione professionale verso la cultura. Invocare un apprendimento comune nelle scuole in un momento in cui aumentano i discorsi nazionalisti mi sembra coraggioso e merita la nostra gratitudine. E’ encomiabile in quanto in sostanza il documento in esame, all’apparenza leggero, difende fino in fondo l’universalità della conoscenza e del sapere. Si può inoltre constatare una certa ribellione contro un’interpretazione esagerata del principio di sussidiarietà. Noi in Aula sosteniamo che l’istruzione in un’Europa integrata non deve limitarsi solo all’euro o ad altri aspetti economici comuni, ma dev’essere il risultato di un senso di appartenenza, di un progetto comune basato sulla storia, sulla conoscenza di chi siamo e di quali sono le nostre basi comuni e, soprattutto, dei principi e dei valori del nostro tempo e della logica dell’Europa unita verso la quale ci stiamo dirigendo.</p>
      <p sl="es">Ritengo inoltre che vi sia stato uno sviluppo non equilibrato del sistema europeo. Le politiche comuni sono state sempre più rafforzate, ma con il timore di compiere progressi nella creazione di un fondo comune di conoscenze. I nazionalismi, lo ripeto, con un’interpretazione innata, gretta ed egoistica dell’amministrazione della conoscenza e dell’istruzione hanno aumentato il sospetto riguardo alla creazione di un insieme di informazioni comuni, che potrebbero essere condivise da tutti gli istituti di insegnamento europei.</p>
      <p sl="es">Ho presentato un emendamento chiedendo la definizione di una politica attiva a favore di una rivalutazione del patrimonio culturale comune, una politica attiva e forte che aiuti i più deboli e introduca criteri comuni. Allo stesso modo, ho chiesto che nei musei siano installati cartelli informativi in più di una lingua dell’Unione, in varie lingue dell’Unione. Ritengo che disporre nelle città di cartelli scritti solo nella propria lingua sia un concetto che dev’essere superato.</p>
      <p sl="es">Un altro emendamento che ho presentato chiede alla Commissione e agli Stati membri di promuovere progetti di ricerca relativi ai grandi assi della civiltà europea, come i principi giuridici fondamentali, la storia delle istituzioni e dell’istruzione, le norme di convivenza e le regole comuni, le prassi sociali e antropologiche nonché le manifestazioni artistiche. Credo e sostengo che se studiamo la storia della nostra civiltà e cultura o delle nostre istituzioni potremo ricostruire il sostrato che esisteva, che esiste e che ci unisce.</p>
      <p sl="es">In altre parole: siamo il risultato di un continuo scambio di idee, di modelli di vita, di soluzioni e di concetti che ci consentono di dire che l’Europa si è preparata per secoli ad essere l’Europa. L’Europa ha lavorato molto per creare un patrimonio comune. Per questo motivo è stato così facile costruire l’Europa. La vita a livello locale, il concetto di dignità umana, di diritti individuali, di libertà delle persone, della famiglia come principale nucleo sociale e dei comuni come contesto più ampio di diritti e di coesistenza, la solidarietà, il concetto dello Stato, sono tutti concetti europei, come lo è quello di laicità. Inoltre, le stesse differenze che costituiscono quella che così spesso definiamo diversità culturale dimostrano la ricchezza di interpretazioni e di modi di vivere con un unico patrimonio comune. Offriamo ai giovani l’opportunità di conoscerlo tutto.</p>
    </intervention>
    <intervention id="3-141" speaker_id="2055" name="Ulpu IIVARI" is_mep="True" mode="spoken" nationality="Finland" birth_date="20-03-1948" birth_place="Salla" p_group="Group of the Party of European Socialists" m_state="FI">
      <p sl="fi">Signor Presidente, signora Commissario, sebbene l’istruzione nell’Unione sia di competenza degli Stati membri, nell’Unione europea esistono molti canali per sostenere l’educazione culturale nelle scuole, di cui i principali sono i programmi pluriennali, quali SOCRATES, Leonardo da Vinci e Cultura 2000, che promuovono la creatività e la mobilità culturali, il dialogo interculturale e la conoscenza della storia dei popoli europei. L’apprendimento delle lingue, che è strettamente legato alle competenze culturali, ha un importante ruolo da svolgere nella politica dell’Unione. Nel 2001 abbiamo celebrato l’Anno europeo delle lingue.</p>
      <p sl="fi">Sono lieto che il relatore sottolinei nel suo documento l’importanza della conoscenza della storia e del patrimonio culturale europei. La storia del nostro continente non è fatta solo di guerre e spargimenti di sangue, ma anche di fruttuose interazioni che hanno arricchito le nostre culture nazionali. Possiamo constatare che molti artisti che sono stati essenziali per l’identità degli Stati nazionali indipendenti sono stati al contempo importanti protagonisti europei.</p>
      <p sl="fi">Con l’allargamento dell’Unione sarà necessario promuovere la sensibilizzazione nei confronti della cultura e della storia dei nuovi e dei vecchi Stati membri, come la relazione sostiene a giusto titolo. Ritengo che in questo modo si rafforzerà il nostro senso di alleanza, tenuto conto che i paesi del Baltico e dell’Europa centrale che si apprestano ad entrare a far parte dell’Unione europea affondano salde radici in un patrimonio culturale europeo comune.</p>
      <p sl="fi">Cultura, istruzione e ricerca occupano un posto centrale nella proposta della Commissione nel quadro delle prospettive finanziarie per il periodo 2007-2013. Gli investimenti in questi settori sono fondamentali per il successo nel contesto della strategia di Lisbona, tuttavia cultura e istruzione hanno una funzione più ampia che garantire il successo economico. Esse creano un quadro per la crescita intellettuale delle persone e la comprensione reciproca. Accolgo pertanto con favore la raccomandazione contenuta nella relazione che chiede alla Commissione e agli Stati membri di sviluppare nei programmi europei di ricerca i progetti riguardanti i grandi assi della civiltà europea, come i principi giuridici fondamentali, la storia delle istituzioni e dell’istruzione, le norme di convivenza, le prassi sociali e antropologiche e le manifestazioni artistiche.</p>
      <p sl="fi">Mi auguro che si riservi la dovuta considerazione agli obiettivi fissati nella relazione quando la Commissione elaborerà i nuovi programmi pluriennali relativi alla cultura, all’istruzione e ai programmi di scambio tra i giovani. Allo stesso modo, la relazione contiene tutti gli ingredienti per i negoziati tra i ministri dell’Istruzione e della Cultura dell’Unione europea per quanto riguarda gli obiettivi di istruzione e politico-culturali comuni.</p>
    </intervention>
    <intervention id="3-142" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00.</p>
    </intervention>
  </section>
  <section id="creitem11" title="Inquinanti organici persistenti">
    <intervention id="3-144" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A5-0017/2004), presentata dall’onorevole Frahm a nome della commissione per l’ambiente, la sanità pubblica e la politica dei consumatori, sulla proposta di regolamento del Parlamento europeo e del Consiglio relativo agli inquinanti organici persistenti e che modifica le direttive 79/117/CEE e 96/59/CE.</p>
    </intervention>
    <intervention id="3-145" speaker_id="photo_generic" name="Monti" is_mep="True" mode="spoken" role="Commissione">
      <p sl="en">Signor Presidente, vorrei ringraziare il Parlamento europeo e soprattutto la relatrice, onorevole Frahm, per l’intenso lavoro svolto sulla relazione riguardante la proposta di regolamento della Commissione sugli inquinanti organici persistenti. Ringrazio il Parlamento e la relatrice per il sostegno fornito ai fini di una rapida gestione di questa proposta legislativa. Sono inoltre molto lieto dell’efficace collaborazione instauratasi tra Consiglio e Parlamento, che permette di giungere a un accordo in prima lettura.</p>
      <p sl="en">Una rapida adozione del regolamento consentirebbe alla Comunità di ratificare la Convenzione di Stoccolma al momento della sua entrata in vigore, nel maggio 2004. Il regolamento, inoltre, permetterebbe agli Stati membri che non hanno ratificato la Convenzione di farlo al più presto. Punto ancor più importante, il regolamento farà sì che l’intera Unione europea possa adempiere i propri obblighi internazionali sugli inquinanti organici persistenti. Queste sostanze rimangono nell’ambiente per decenni, si accumulano negli organismi viventi e sono trasportate attraverso i confini, lontano dalle loro fonti. La maggior parte di queste sostanze è cancerogena o comunque tossica. E’ evidente che occorre avviare azioni a livello globale per affrontare i rischi rappresentati da questi inquinanti.</p>
      <p sl="en">Vorrei tuttavia richiamare l’attenzione del Parlamento su un’importante questione sollevata nel progetto di relazione, ovvero la base giuridica del regolamento. La Commissione propone che il regolamento si basi sull’articolo 175, paragrafo 1 – ambiente – e sull’articolo 95, paragrafo 1 – mercato interno. Secondo il progetto di relazione, il regolamento deve fondarsi su una base giuridica unica, ossia l’articolo 175, paragrafo 1. Se da un lato la Commissione può sostenere appieno il compromesso raggiunto tra la relatrice e il Consiglio, dall’altro non può accettare una diversa base giuridica. La base giuridica proposta dalla Commissione è giustificata dal fatto che le disposizioni degli articoli 3 e 4 del regolamento in questione – relative alla produzione, all’immissione in commercio e all’utilizzazione di POP prodotti intenzionalmente – attengono al funzionamento del mercato interno. Vi è inoltre l’intenzione di trasporre queste particolari norme nel futuro regolamento REACH sulle sostanze chimiche, la cui unica base giuridica è l’articolo 95, paragrafo 1.</p>
    </intervention>
    <intervention id="3-146" speaker_id="4437" name="Pernille FRAHM" is_mep="True" mode="spoken" role="relatore" nationality="Denmark" birth_date="01-04-1954" birth_place="Hillerød" p_group="Confederal Group of the European United Left/Nordic Green Left" m_state="DK">
      <p sl="da">Signor Presidente, vorrei innanzi tutto ringraziare i colleghi deputati al Parlamento europeo, e in particolare i relatori ombra degli altri gruppi, per la loro valida e costruttiva collaborazione sulla proposta relativa agli inquinanti organici persistenti. Vorrei inoltre esprimere i miei sentiti ringraziamenti alla Presidenza irlandese, che purtroppo questa sera non è presente in Aula, per l’energia profusa al fine di attuare questa proposta. Infine, vorrei anche ringraziare la Commissione perché, nonostante il disaccordo sulla base giuridica, ha compiuto un lavoro preziosissimo e molto proficuo per trovare una soluzione.</p>
      <p sl="da">Come avrete notato, in tutto sono stati presentati 121 emendamenti alla relazione, ma non è questa la base su cui voteremo domani. La votazione sarà suddivisa in tre blocchi: mi auguro che il Parlamento adotti subito il primo blocco, rendendo così superfluo il secondo, e che infine voti a favore del terzo blocco. In questo modo, raggiungeremo un accordo con il Consiglio in prima lettura.</p>
      <p sl="da">Uno degli aspetti più importanti della relazione e dell’accordo è che siamo riusciti a modificare la base giuridica, cosicché ora possiamo fare riferimento alla protezione dell’ambiente e della salute umana anziché al mercato interno, che era invece la base su cui si fondava la proposta iniziale della Commissione. Si tratta di una vittoria importante per il Parlamento, non solo su questo problema in particolare, ma anche a livello più generale, poiché la Commissione è sempre più orientata a gestire proposte ambientali in termini di mercato interno. Spero che anche il prossimo Parlamento sosterrà il principio secondo cui le questioni di carattere ambientale devono essere gestite come tali.</p>
      <p sl="da">Siamo riusciti a introdurre un divieto sulla produzione, l’impiego e la commercializzazione degli inquinanti organici persistenti. Siamo anche riusciti a mantenere alcuni obiettivi molto ambiziosi del regolamento, di modo che devono cessare, almeno nel lungo periodo, anche le emissioni non intenzionali nell’ambiente. Si tratta di una questione complessa. Tuttavia, abbiamo assecondato i desideri del Parlamento con espliciti riferimenti alla dichiarazione di Rio, ad esempio, e al principio di precauzione. Siamo riusciti a ottenere un divieto sul lindano con effetto immediato e quindi, anziché rientrare in un elenco di sostanze soggette a limitazioni, esso è stato ora incluso nell’elenco delle sostanze soggette a divieto. Anche questa è una conquista importante.</p>
      <p sl="da">E’ abbastanza evidente che le deroghe previste nel regolamento sono eccezioni che vanno applicate solo in casi straordinari e comunque a seguito di fondati riscontri scientifici. Abbiamo introdotto misure restrittive in materia di controllo delle sostanze chimiche, sia esistenti che nuove, che contengono POP. A mio avviso, anche questo è un risultato fondamentale, soprattutto poiché ora i lavori sul regolamento REACH stanno avanzando molto lentamente.</p>
      <p sl="da">Abbiamo elaborato misure che stabiliscono che tutte le scorte contenenti POP devono essere distrutte e trattate alla stregua di rifiuti. Abbiamo inoltre introdotto misure restrittive in materia di controllo delle scorte di POP, di modo che il valore limite a cui entra in vigore l’obbligo di notifica è stato dimezzato, passando da 100 kg a 50 kg. Abbiamo assunto una serie di impegni internazionali affinché gli Stati membri contribuiscano a fornire sostegno tecnico e finanziario ai paesi in via di sviluppo, in modo che anche questi ultimi siano in grado di adempiere la Convenzione di Stoccolma. Abbiamo introdotto una serie di disposizioni generali che stabiliscono che chi si dedica alla produzione o allo stoccaggio dei rifiuti deve impedire che essi vengano contaminati da inquinanti organici persistenti.</p>
      <p sl="da">Abbiamo introdotto misure affinché, com’è stato energicamente richiesto dal Consiglio dei ministri, lo stoccaggio permanente possa essere consentito solo in via eccezionale. Ci preme sottolineare che questa eccezione può essere applicata solo nel caso in cui venga dimostrato che si tratta della miglior soluzione possibile per l’ambiente. Non è una deroga permanente. Volevamo che non fosse possibile prorogarla automaticamente e, a mio avviso, avendo ascoltato le motivazioni del Consiglio, il Parlamento deve mandare un chiaro messaggio al Consiglio dei ministri e all’industria. Abbiamo ascoltato le motivazioni dell’industria in questo settore e ora pensiamo anche che l’industria e il Consiglio dei ministri – ovvero i ministri degli Stati membri – debbano dare prova di responsabilità. Occorre stanziare fondi a favore della ricerca e dello sviluppo affinché i metodi possano essere continuamente migliorati. In ultima analisi, l’obiettivo è che le deroghe non vengano prorogate quando, nel 2009, verranno riesaminate. Il tempo, ovviamente, dirà come stanno davvero le cose. Spetta al Consiglio, all’industria e al Parlamento dare seguito alla questione.</p>
      <p sl="da">Respingiamo i valori limite inizialmente proposti dal Consiglio dei ministri poiché, a nostro parere, erano troppo alti. Abbiamo invece convenuto che saranno fissati nel 2005 e faremo in modo che anche in quest’area venga garantito un alto livello di protezione. Abbiamo sottolineato che occorre fare qualcosa per coinvolgere la popolazione nell’applicazione delle disposizioni sui POP. Occorre anche elaborare informazioni che abbiano come destinatari soprattutto i gruppi più vulnerabili; abbiamo inoltre predisposto che le violazioni delle disposizioni siano rese pubbliche.</p>
      <p sl="da">Ovviamente, per addivenire a un accordo vi sono anche obiettivi a cui si rinuncia, ma non ho abbastanza tempo a disposizione per affrontare questi punti. Forse è una fortuna che io abbia solo il tempo di soffermarmi sui risultati che sono stati ottenuti, ma spero e credo che il Parlamento adotterà questa proposta ad ampia maggioranza. Vi ringrazio quindi per la vostra costruttiva collaborazione sulla questione.</p>
    </intervention>
    <intervention id="3-147" speaker_id="4322" name="Cristina GARCÍA-ORCOYEN TORMO" is_mep="True" mode="spoken" nationality="Spain" birth_date="02-01-1948" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, vorrei fare un’osservazione iniziale sulla questione della base giuridica della relazione e sul dibattito che ne è scaturito. Credo sinceramente che contrapporre gli interessi del mercato interno a quelli della protezione dell’ambiente e della salute dei cittadini non sia la strada migliore da seguire. Anzi, a mio parere si tratta di un grave errore e, personalmente, sono convinta proprio del contrario.</p>
      <p sl="es">Credo si debba adottare un approccio integrato e complementare; credo che, quando si parla di ambiente, si debba anche tenere conto degli interessi del mercato interno e delle eventuali difficoltà che potrebbero sorgere, così come penso che, quando si parla di mercato interno, si debbano tenere in considerazione gli interessi ambientali. Lo sviluppo sostenibile è questo, l’integrazione di ambiente, economia e occupazione è questo, ed è proprio ciò che intende propugnare la proposta relativa alle questioni che dovranno essere affrontate dal prossimo Consiglio di primavera di quest’anno.</p>
      <p sl="es">Ritengo che, se non crediamo davvero in questi tre pilastri dello sviluppo sostenibile integrato e comune, attribuendovi la stessa importanza e lo stesso peso in tutte le nostre considerazioni, allora rilasciamo dichiarazioni politiche, in vista dei nostri vertici e delle nostre comunicazioni come Istituzioni comunitarie, che appariranno completamente false e erronee agli occhi dei cittadini. E’ una prospettiva che, francamente, a mio parere deve essere respinta. Credo in un approccio integrato e, pertanto, mi preoccupa molto meno la base giuridica delle relazioni quanto il loro autentico contenuto e il modo in cui si propone di realizzare la cooperazione tra i diversi comitati e le varie Istituzioni comunitarie.</p>
      <p sl="es">A tale proposito, e riguardo alla presente relazione, vorrei dire che, durante la Presidenza italiana, sono stati compiuti notevoli passi avanti su questo regolamento e sono stati persino elaborati orientamenti generali in materia. Se non si è giunti all’approvazione, è perché esisteva un problema importante riguardo ai rifiuti contenenti POP e ai metodi alternativi di distruzione.</p>
      <p sl="es">Credo che il problema sia stato risolto con il nuovo allegato IV bis , frutto dei negoziati che hanno avuto luogo durante la Presidenza irlandese. Penso che, al riguardo, dovremmo congratularci con l’onorevole Frahm per l’ottimo lavoro svolto per raggiungere un consenso, prima tra i gruppi politici del Parlamento e poi anche con il Consiglio, affinché fosse possibile approvare questa relazione in prima lettura. Ecco perché, pur non essendo pienamente d’accordo con la relatrice sulla priorità da accordare agli aspetti ambientali rispetto a tutte le altre questioni, giacché ritengo che si debba invece raggiungere l’equilibrio auspicato tanto dall’Unione europea quanto dagli Stati membri, sono fermamente convinta che questo sia un buon lavoro. Penso anche che la relatrice abbia incontrato difficoltà a raggiungere accordi su questioni come quella dei rifiuti o quella della deroga specifica per la produzione di dicofol, una sostanza che può essere accettata solo sulla base di precise restrizioni, nell’ambito di un processo industriale altrettanto specifico e realizzato in maniera confinata e totalmente isolata dall’ambiente.</p>
      <p sl="es">Approvo anche la clausola di revisione, che stabilisce che la Commissione riesaminerà la peculiare situazione del dicofol al termine del 2008. Ritengo che, anche in questo caso, venga applicato per l’ennesima volta, in maniera ragionevole, il principio di precauzione, rendendo così l’attività industriale effettivamente compatibile con la massima protezione dell’ambiente e con la sicurezza dei cittadini.</p>
      <p sl="es">Per quanto riguarda l’allegato II, in cui figurano le sostanze il cui uso è soggetto a limitazioni, credo che la scelta di mantenerne la struttura sia stata appropriata – so che la relatrice non la condivideva –, ma sono del parere che, sebbene al momento tale allegato non elenchi alcuna sostanza specifica, esso lasci la porta aperta all’eventuale comparsa di future sostanze che, previa approvazione del Parlamento e della Commissione, potrebbero essere prodotte, impiegate e commercializzate sulla base di determinate limitazioni.</p>
      <p sl="es">Quanto al lindano, sono lieta che sia stato trasferito all’allegato I come sostanza vietata e che il suo uso possa essere consentito solo sulla base di altrettanto severe limitazioni, come proposto dall’accordo.</p>
      <p sl="es">Infine, credo che occorra sottolineare ciò che ho già affermato poc’anzi: la compatibilità è importante e non si deve mai perdere di vista il riferimento allo sviluppo sostenibile nei suoi tre aspetti: economia, ambiente e occupazione. Ritengo che, tenendo presente tale riferimento, l’Europa e gli Stati membri potranno andare lontano.</p>
    </intervention>
    <intervention id="3-148" speaker_id="2268" name="Jonas SJÖSTEDT" is_mep="True" mode="spoken" nationality="Sweden" birth_date="25-12-1964" birth_place="Göteborg" p_group="Confederal Group of the European United Left - Nordic Green Left" m_state="SE">
      <p sl="sv">Signor Presidente, quando sono giunto a Bruxelles questa mattina, ho visto che mi era arrivata una lettera del WWF, in cui mi si comunicava che presto avrei ricevuto gli esiti degli esami che ho fatto alcuni mesi fa per verificare la presenza di sostanze chimiche nel sangue. Penso che molti di noi abbiano fatto questo esame del sangue. Dall’esito probabilmente emergerà che, come in tutti, anche nel mio sangue è presente una grande quantità di sostanze chimiche estranee, tra le quali rientreranno appunto anche alcuni degli inquinanti organici persistenti di cui discutiamo oggi.</p>
      <p sl="sv">Il fatto è che sappiamo relativamente poco di ciò che questo può comportare per il nostro benessere e la nostra salute, ma ne sappiamo abbastanza per essere preoccupati. Ci è stata presentata una serie di relazioni allarmanti che affermano che diverse sostanze chimiche provocano malattie o, ad esempio, possono pregiudicare la nostra capacità riproduttiva. Dati i presupposti, accogliamo con favore la proposta e, soprattutto, il compromesso raggiunto. In realtà, questo accordo rappresenta un significativo miglioramento rispetto alla proposta presentata dalla Commissione. Desidero ringraziare in particolare la relatrice, onorevole Frahm, per il lavoro svolto.</p>
      <p sl="sv">Vorrei inoltre richiamare l’attenzione su una serie di punti che, a mio parere, costituiscono miglioramenti sostanziali. Il primo è la base giuridica. Penso che la tendenza della Commissione a trattare con sempre maggiore frequenza le questioni ambientali come problemi relativi al mercato interno sia alquanto fuori luogo. Da un punto di vista ambientale, questo modo di procedere è piuttosto irresponsabile, poiché riduce anche le possibilità degli Stati membri di introdurre una legislazione più progressista. Così facendo, l’Unione europea vieta ai paesi dotati della volontà e della capacità di assumere un ruolo di guida la possibilità di farlo, e questo è inammissibile. Ci auguriamo che, nel presentare analoghe proposte sull’ambiente, la Commissione terrà conto di queste considerazioni e si atterrà alla base giuridica per la realizzazione di obiettivi ambientali.</p>
      <p sl="sv">Credo anche che il nocciolo della proposta, il netto divieto sulla produzione, l’impiego e la commercializzazione di queste sostanze, sia molto importante. E’ particolarmente positivo che il divieto sull’esaclorocicloesano (HCH), compreso il lindano, sia incluso nella proposta.</p>
      <p sl="sv">Questo ci ricorda che la politica dell’Unione europea sulle sostanze chimiche nella pratica non funziona. Conosciamo solo gli effetti di quella piccolissima parte di sostanze chimiche immesse sul mercato che è stata effettivamente sottoposta a test . Questa proposta copre una piccola parte della politica sulle sostanze chimiche e ora abbiamo bisogno di una legislazione efficace e uniforme sulle sostanze chimiche nel quadro del sistema REACH per la registrazione, la valutazione e l’autorizzazione delle sostanze chimiche. Si tratta di una proposta che è attualmente oggetto di forti critiche, ma dobbiamo scoprire cosa comportano queste sostanze chimiche, anche quando, come nel caso di molte di loro, sono presenti in quantità relativamente modeste. Se verranno esentate troppe sostanze chimiche, saremo privi di un’efficace politica in questo settore. Penso che questa relazione dimostri che, in materia di sostanze chimiche, è quanto mai opportuno adottare decisioni appropriate; essa indica inoltre la strada da seguire prima di affrontare la discussione sul regolamento REACH.</p>
      <p sl="sv">Desidero rinnovare i miei ringraziamenti alla relatrice.</p>
    </intervention>
    <intervention id="3-149" speaker_id="2267" name="Inger SCHÖRLING" is_mep="True" mode="spoken" nationality="Sweden" birth_date="07-03-1946" birth_place="Al. Kalvträsk" p_group="Group of the Greens/European Free Alliance" m_state="SE">
      <p sl="sv">Signor Presidente, vorrei innanzi tutto congratularmi con l’onorevole Frahm e magari anche complimentarmi con chi di noi ha partecipato ai negoziati con il Consiglio. Siamo riusciti a raggiungere un accordo con la Presidenza irlandese su questo regolamento e sull’attuazione della Convenzione di Stoccolma sugli inquinanti organici persistenti.</p>
      <p sl="sv">Forse non erano in molti a credere che saremmo giunti a un accordo, ma l’onorevole Frahm ha gestito la questione con straordinaria abilità. E’ vero che non tutti i risultati che abbiamo raggiunto sono perfetti né corrispondono esattamente a ciò che avremmo auspicato, ma rappresentano probabilmente la miglior soluzione possibile, considerato ciò che si può fare a livello politico. Sono molto soddisfatta.</p>
      <p sl="sv">Come hanno affermato anche altri colleghi, è importante che il regolamento venga applicato al più presto, poiché gli inquinanti organici persistenti sono nella lista nera delle sostanze chimiche pericolose. Questi inquinanti non si decompongono, ma si accumulano nel corpo e nell’intera catena alimentare. Ora i livelli sono talmente elevati che rappresentano un pericolo sia per la salute umana che per gli ecosistemi e il loro funzionamento. L’obiettivo dev’essere quello di porre fine una volta per tutte alle emissioni di inquinanti organici persistenti, vietandone la produzione, l’impiego e l’importazione. Dobbiamo quindi andare oltre e, in molti casi, ben oltre quanto viene indicato dalla Convenzione di Stoccolma e dal protocollo alla Convenzione del 1979 sull’inquinamento atmosferico transfrontaliero a lungo raggio. Questo deve valere anche per i nuovi Stati membri che entreranno a far parte dell’Unione europea nel mese di maggio di quest’anno. In alcuni casi sono state avanzate richieste per ottenere deroghe per l’HCH e il lindano, ad esempio, che però non possono essere assolutamente accettate.</p>
      <p sl="sv">Sono spesso molto sorpresa da quanto sia difficile per la Commissione, il Consiglio, e talvolta forse anche per i settori più conservatori del Parlamento, riuscire a portare a termine azioni volte a proteggere la salute umana e l’ambiente, e dal ripetersi di ritardi, rinvii e intoppi. In questo settore occorre applicare in toto il principio di precauzione, il che significa anche che è necessario includere nuove sostanze nell’elenco di quelle che devono essere vietate o sottoposte a controlli.</p>
      <p sl="sv">Quanto alla base giuridica, non riesco a capire la Commissione, così come non capisco la necessità di tenere un simile dibattito. La base giuridica dev’essere l’articolo 175 del Trattato che istituisce la Comunità europea perché queste decisioni vengono adottate al fine di proteggere la salute umana e l’ambiente. L’obiettivo dell’intera legislazione sulle sostanze chimiche, d’altra parte, è proprio questo. Da Chester in poi si è anche discusso del fatto che, non potendo proteggere la salute umana e l’ambiente in alcun’altra maniera, occorre adottare decisioni solide in un quadro legislativo esauriente e complessivo in materia di sostanze chimiche.</p>
      <p sl="sv">In conclusione, penso che questo accordo con il Consiglio sia ammirevole, come lo è il fatto che sia stato raggiunto in prima lettura; infatti, è molto importante che esso possa essere applicato al più presto.</p>
    </intervention>
    <intervention id="3-150" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Signor Presidente, accolgo con favore la proposta della Commissione. I POP sono sostanze pericolose sia per i cittadini che per l’ambiente e quindi dobbiamo trattarli con la debita attenzione. Quanto alla base giuridica, penso anch’io, come la relatrice, che debba essere costituita esclusivamente dall’articolo 175. E’ ciò che si è fatto in passato per trattati analoghi, come quelli di Rotterdam e di Basilea, e quindi dovremmo agire in maniera coerente. Anche la commissione giuridica e per il mercato interno sostiene la scelta dell’articolo 175.</p>
      <p sl="nl">Sono proprio curioso di vedere se la Commissione adirà nuovamente la Corte di giustizia, com’era avvenuto, con lo stupore di tutti, per la Convenzione di Rotterdam. Il Commissario Monti potrebbe fare luce sulla questione?</p>
      <p sl="nl">Inoltre, i limiti di concentrazione dell’allegato IV dovrebbero essere stabiliti al più presto. Un allegato vuoto non ha alcun valore per noi. Vorrei quindi chiedere alla Commissione di iniziare a dedicarsi a questo aspetto.</p>
      <p sl="nl">In definitiva, sosterrò il pacchetto di compromesso poiché risponde in maniera soddisfacente alle mie rimanenti obiezioni sulla proposta della Commissione.</p>
      <p sl="nl">Vorrei infine ringraziare la relatrice, onorevole Frahm, per il lavoro realizzato. Si trattava di una questione complessa, che è riuscita a portare a termine con successo, in stretta collaborazione con i relatori ombra.</p>
    </intervention>
    <intervention id="3-151" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, gli inquinanti organici persistenti (POP) sono sostanze chimiche che rimangono nell’ambiente, si accumulano mediante la catena alimentare e rappresentano un rischio per la salute umana e per l’ambiente. Poiché queste sostanze si accumulano nel tessuto grasso degli animali – esseri umani compresi –, per definizione alcuni di noi sono più a rischio di altri!</p>
      <p sl="en">Questi inquinanti sono trasportati dall’atmosfera attraverso i confini internazionali, lontano dalle loro fonti, e raggiungono regioni dove non sono mai stati utilizzati o prodotti. Gli ecosistemi e la popolazione indigena dell’Artico sono particolarmente a rischio, vista la diffusione ambientale a vasto raggio e la bioamplificazione che caratterizza tali sostanze. Si tratta di inquinanti altamente tossici per l’uomo, prodotti e usati in un’ampia gamma di settori industriali, quali ad esempio i pesticidi agricoli, la conservazione del legno e le sostanze chimiche industriali.</p>
      <p sl="en">Tra gli inquinanti organici persistenti rientrano l’aldrin, il clordano, il DDT, il dieldrin, l’endrin, l’eptacloro, il mirex e il toxafene, nonché sostanze chimiche industriali come i bifenili policlorurati e l’esaclorobenzene e sottoprodotti non intenzionali della combustione e dei processi industriali, come le diossine e i furani. La politica dell’Unione europea contempla già notevoli controlli e direttive appropriate, come le direttive WEEE e RoH, la direttiva quadro sull’acqua, la direttiva Seveso e diverse direttive sui rifiuti pericolosi.</p>
      <p sl="en">La proposta di regolamento in esame mira a mettere ordine nella vigente legislazione sulle limitazioni alla commercializzazione e all’impiego di otto pesticidi contenenti POP, oltre che ad apportare una lieve modifica alla direttiva sullo smaltimento dei PCB. Tali misure permetteranno agli Stati che sono parti del protocollo alla Convenzione di Aarhus, e della Convenzione di Stoccolma in particolare, di ratificare con maggior facilità questi due accordi internazionali. La Convenzione di Stoccolma è già stata ratificata da 48 paesi, tra cui 8 Stati membri e 2 paesi candidati. L’Irlanda non l’ha ancora ratificata.</p>
      <p sl="en">Il pacchetto di compromesso complessivo per questo accordo in prima lettura con il Parlamento europeo è stato approvato il 13 febbraio dal Coreper e poi da tutti i gruppi politici. So che non sono stati presentati ulteriori emendamenti. Mi congratulo con l’onorevole Frahm per il lavoro svolto in collaborazione sia con la Presidenza irlandese che con quella italiana che l’ha preceduta.</p>
      <p sl="en">La proposta di regolamento è una misura temporanea perché nel medio termine queste sostanze saranno coperte dal regolamento REACH. I rifiuti contenenti POP, come tutti i rifiuti pericolosi nel mio paese, l’Irlanda, vengono esportati principalmente in Germania. La Germania si dedica essenzialmente a stoccare rifiuti contenenti POP in miniere di sale senza sottoporli ad alcun processo. Importa rifiuti contenenti POP a livello commerciale per smaltirli in questo modo. Per agevolare tali operazioni, il paese ha chiesto che venissero elaborate disposizioni atte a permettere il proseguimento di questa pratica, che gode del mio completo sostegno. La questione dello smaltimento di rifiuti contenenti POP è stata al centro delle difficoltà incontrate per raggiungere un compromesso. Si è discusso a lungo sui metodi di smaltimento: incenerimento, stoccaggio in profondità nella roccia o nelle miniere di sale o collocamento in discarica, tanto per elencarne solo alcuni. Secondo i requisiti della Convenzione di Stoccolma, i metodi principali per il trattamento dei rifiuti contenenti POP sono due, ovvero la distruzione e la trasformazione irreversibile. Il presente regolamento contempla alternative per il trattamento di rifiuti a basso tenore di inquinanti organici persistenti in conformità delle disposizioni della direttiva quadro sui rifiuti.</p>
      <p sl="en">Nel corso dei negoziati tra Parlamento e Consiglio è stata stabilita una terza possibilità, valida per i rifiuti contenenti POP in generale. Nel caso in cui la distruzione o la trasformazione irreversibile non rappresentino la scelta migliore dal punto di vista ambientale, i rifiuti contenenti POP possono essere stoccati. Lo stoccaggio può avvenire in miniere di sale abbandonate, in formazioni rocciose e in discariche per rifiuti pericolosi. Questi tre metodi di stoccaggio sono accuratamente definiti nella legislazione comunitaria esistente.</p>
    </intervention>
    <intervention id="3-152" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Signor Presidente, vorrei congratularmi anch’io con l’onorevole Frahm per l’ottima relazione e anche con coloro che si sono impegnati per giungere a un compromesso. Come ha rilevato la collega, onorevole Schörling, gli inquinanti organici persistenti (POP) sono sostanze chimiche che rimangono nell’ambiente. Essi si accumulano mediante la catena alimentare e rappresentano un rischio non solo per l’ambiente, ma anche per la salute umana, su cui possono avere conseguenze negative. Tali inquinanti, com’è già stato detto, possono valicare i confini e finire lontano dalle loro fonti, tant’è vero che sono stati trovati in regioni dove non sono mai stati utilizzati e quindi rappresentano una seria minaccia per l’ambiente.</p>
      <p sl="en">La Comunità europea e tutti gli Stati membri hanno firmato il protocollo della Convenzione regionale dell’UNECE sull’inquinamento atmosferico transfrontaliero a lungo raggio sui POP, nel 1998, e la Convenzione globale di Stoccolma sui POP nel 2001. Se da un lato tutti gli Stati membri hanno firmato entrambi gli accordi, molti paesi, compreso il mio, non li hanno ancora ratificati. L’Agenzia per la protezione dell’ambiente irlandese sta adottando misure per la loro ratifica, iniziativa che accolgo con favore.</p>
      <p sl="en">La maggior parte dei POP elencati non viene prodotta o utilizzata all’interno della Comunità, ma sussiste ancora il problema che la legislazione non ne impedisce l’immissione in commercio. Come ha sottolineato l’onorevole Frahm, l’adozione di una diversa base giuridica è molto importante per fare in modo che questa sia una questione inerente alla sanità pubblica e all’ambiente: non si tratta solo di un problema di mercato interno.</p>
      <p sl="en">Il lindano era una sostanza contenuta negli shampoo usati per eliminare i pidocchi dai capelli dei bambini. Molti genitori non si sono resi conto che l’uso prolungato di un prodotto simile, contenente una sostanza chimica pericolosa, era nocivo per i loro figli e sono molte le persone che, persino in seno a questo Parlamento, hanno effettivamente usato questi shampoo . Gli eventuali effetti non venivano segnalati in alcun modo e, come è stato evidenziato, si sa ben poco delle conseguenze a lungo termine, nonostante siano state trovate tracce di questi POP nei nostri organismi.</p>
      <p sl="en">Accogliamo molto favorevolmente questa relazione: dobbiamo congratularci con l’onorevole Frahm per il lavoro svolto in proposito. Sono anche lieta di sapere che l’apporto della Presidenza irlandese è stato molto costruttivo sia a questo riguardo che in merito al tentativo di fare avanzare il pacchetto, e anche questo è un fatto di cui rallegrarsi.</p>
    </intervention>
    <intervention id="3-153" speaker_id="23645" name="Bent Hindrup ANDERSEN" is_mep="True" mode="spoken" nationality="Denmark" birth_date="08-07-1943" birth_place="Hellerup" p_group="Group for a Europe of Democracies and Diversities" m_state="DK">
      <p sl="da">Signor Presidente, è davvero necessario rafforzare la proposta della Commissione. In realtà i POP tossici sarebbero dovuti sparire dalla nostra vita quotidiana molto tempo fa. La proposta della Commissione, tuttavia, non produrrà questo effetto e quindi dobbiamo accogliere con favore l’energico tentativo compiuto dall’onorevole Frahm nella sua relazione al fine di dare un giro di vite alla questione. Sostengo pertanto le proposte della relatrice.</p>
      <p sl="da">E’ però necessario un piano molto più radicale, se vogliamo assistere a una netta eliminazione delle sostanze chimiche nocive, tra cui i POP altamente tossici. Un piano simile, volto a eliminare tutte le sostanze chimiche superflue dalla nostra vita quotidiana, non costituisce una modifica appropriata a questo regolamento. Lo proporrò quindi in occasione del dibattito sulla proposta della Commissione sulle sostanze chimiche, nota come sistema REACH.</p>
      <p sl="da">Nell’ambito dell’eliminazione delle sostanze chimiche tossiche, occorrerebbe intervenire anche in base al principio “chi inquina paga”, stabilito dal Trattato. Si dovrebbe imporre una tassa sulle sostanze chimiche, con cui finanziare, in conformità della legislazione, il controllo, la valutazione e la riparazione del danno causato dal loro impiego, nonché sovvenzionare lo sviluppo di eventuali alternative. La prima sostanza su cui sarebbe opportuno imporre una simile tassa è il PVC. Occorre anche investire in alternative ecologiche vere e proprie, già esistenti o di prossima creazione, in sostituzione della maggior parte delle sostanze chimiche, tra cui rientrano anche i pesticidi di cui si occupa questa direttiva.</p>
      <p sl="da">Così come in Parlamento abbiamo discusso dell’etichettatura dei prodotti geneticamente modificati, nell’interesse della libera scelta del consumatore si dovrebbero introdurre anche disposizioni per l’etichettatura di molte sostanze chimiche tossiche. Sono certo che il giorno in cui etichetteremo il latte comune con la dicitura “latte contenente pesticidi”, il consumatore orienterà decisamente la propria scelta a favore delle alternative organiche.</p>
    </intervention>
    <intervention id="3-154" speaker_id="1321" name="David Robert BOWE" is_mep="True" mode="spoken" nationality="United Kingdom" birth_date="19-07-1955" birth_place="Gateshead" p_group="Group of the Party of European Socialists" m_state="GB">
      <p sl="en">Signor Presidente, innanzi tutto, a nome del gruppo del Partito del socialismo europeo, vorrei ringraziare la relatrice per il lavoro svolto e anche la Presidenza per la collaborazione. Si è trattato di un’attività molto utile per raggiungere un accordo in seconda lettura su una proposta importante, che affronta un problema ricorrente, complesso e di vecchia data. Riteniamo che ora questa relazione sia molto soddisfacente e siamo lieti di votare a favore.</p>
      <p sl="en">Constato con molto piacere che è stata data soluzione a molte questioni in sospeso. Il problema della base giuridica è stato risolto e ne sono soddisfatto. Quanto alla questione dei rifiuti contenenti POP, siamo giunti a una constatazione pratica delle difficoltà di abolirli del tutto e pensiamo che la proposta appropriata in questo caso si scontrerà con gli inevitabili problemi che restano da risolvere in merito alla presenza di POP nei rifiuti e altrove.</p>
      <p sl="en">Riguardo ad alcune delle altre questioni, come il problema delle scorte e l’assistenza tecnica e finanziaria, siamo giunti tutti ad accordi ragionevoli e la relatrice può essere orgogliosa di aver compiuto un significativo passo avanti che lascia prevedere un’attuazione che, a mio avviso, non dovrebbe richiedere molto tempo. L’aspetto positivo di un accordo in seconda lettura è la volontà di trasporlo rapidamente nella legislazione, obiettivo che tutti siamo ansiosi di raggiungere.</p>
      <p sl="en">Il sistema di esplicita denuncia è un elemento che potrebbe anche non essere incluso in questa proposta: è già contenuto nella Convenzione di Aarhus. Dovremo riesaminare questo punto, che però la relatrice ha sollevato a ragione.</p>
      <p sl="en">L’intera questione della compatibilità con la direttiva REACH è un aspetto che dobbiamo tenere sempre presente. La nuova proposta sul regolamento REACH sarà molto importante, ma dovrà avere un ampio campo di applicazione. Dobbiamo trovare un sistema per far sì che, ad esempio, se da un lato gli inquinanti organici persistenti non rientrano nella proposta REACH, dall’altro le sostanze chimiche che contengono POP o che potrebbero produrli come residuo siano invece da essa contemplate. Questo sarebbe un importante passo avanti. Si andrebbe così sicuramente a colmare l’eventuale buco che potrebbe crearsi durante il periodo in cui lavoreremo su questa importantissima proposta in autunno.</p>
      <p sl="en">Domani il gruppo del Partito del socialismo europeo voterà a favore di questa proposta. Ringraziamo la relatrice per il lavoro svolto, la Commissione per la proposta avanzata e la collaborazione prestata e, infine, la Presidenza per la disponibilità a trovare un accordo in seconda lettura.</p>
    </intervention>
    <intervention id="3-155" speaker_id="photo_generic" name="Monti" is_mep="True" mode="spoken" role="Commissione">
      <p sl="en">Signor Presidente, mi preme ribadire che la Commissione è fermamente intenzionata a raggiungere un rapido accordo su questo regolamento, ma non condivide la scelta di una diversa base giuridica. La Commissione può offrire il proprio totale sostegno al pacchetto di compromesso negoziato tra Consiglio e Parlamento. Se tale pacchetto verrà adottato, la Comunità e gli Stati membri potranno ratificare la Convenzione di Stoccolma per tempo e domani una decisa maggioranza lancerà un segnale molto chiaro.</p>
      <p sl="en">Riguardo alla base giuridica, le disposizioni relative ai divieti e alle limitazioni su POP prodotti intenzionalmente pregiudicheranno il funzionamento del mercato interno e, di conseguenza, tali misure dovrebbero basarsi sull’articolo 95, paragrafo 1, del Trattato. Il fatto che si introducano questi divieti e restrizioni per proteggere la salute umana e l’ambiente non significa che tali misure non possano essere adottate sulla base dell’articolo 95.</p>
      <p sl="en">L’articolo 95, paragrafo 3, afferma a chiare lettere che la Commissione può avanzare proposte legislative in materia di sanità e protezione dell’ambiente conformemente all’articolo 95, paragrafo 1, qualora tali misure pregiudichino il funzionamento del mercato interno. Quindi è opportuno che il regolamento si basi sia sull’articolo 175, paragrafo 1, che sull’articolo 95, paragrafo 1, del Trattato. Occorre inoltre tenere presente che la Commissione intende anche trasporre i divieti di produzione e impiego dal regolamento di attuazione sugli inquinanti organici persistenti nel futuro regolamento REACH, che si fonda sull’articolo 95. Se le basi giuridiche fossero diverse, la scelta degli Stati membri di adottare misure più severe ne verrebbe pregiudicata. La Commissione ha quindi ritenuto più opportuno indicare come base giuridica di queste disposizioni l’articolo 95.</p>
      <p sl="en">L’onorevole Blokland si chiedeva se la Commissione avrebbe adito la Corte di giustizia delle Comunità europee: posso solo ricordare all’Assemblea che, nel processo verbale del Consiglio, la Commissione ha pubblicato una dichiarazione in cui chiariva la propria posizione in merito.</p>
      <p sl="en">Quanto al trattamento dei rifiuti, cui hanno fatto cenno le onorevoli Frahm, García Orcoyen-Tormo e Doyle, è importante rilevare che, al riguardo, la proposta modificata stabilisce chiaramente che la regola principale è la distruzione o la trasformazione irreversibile; altre operazioni di smaltimento dei rifiuti possono essere permesse solo in casi specifici e ben definiti. Soprattutto per quanto riguarda i rifiuti ad alto tenore di inquinanti organici persistenti, la Commissione rileva che lo stoccaggio permanente e altre operazioni possono essere consentite solo nel caso in cui la distruzione del tenore di POP non sia l’alternativa migliore dal punto di vista ambientale. Quest’orientamento è perfettamente in linea con le disposizioni della Convenzione di Stoccolma. Le disposizioni modificate, inoltre, stabiliscono condizioni aggiuntive nonché una procedura atta a garantire il corretto uso delle deroghe. La Commissione può accogliere il compromesso sulla base di questi presupposti.</p>
      <p sl="en">Mi congratulo con la relatrice, onorevole Frahm, e con il Parlamento per questo importante lavoro legislativo.</p>
    </intervention>
    <intervention id="3-156" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00.</p>
    </intervention>
  </section>
  <section id="creitem12" title="Costruzione navale">
    <intervention id="3-158" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A5-0056/2004), presentata dall’onorevole Randzio-Plath a nome della commissione per i problemi economici e monetari, sulla proposta di regolamento del Consiglio che modifica il regolamento (CE) n. 1177/2002 relativo ad un meccanismo difensivo temporaneo per la costruzione navale.</p>
    </intervention>
    <intervention id="3-159" speaker_id="photo_generic" name="Monti" is_mep="True" mode="spoken" role="Commissione">
      <p sl="en">Signor Presidente, mi spiace che l’onorevole Randzio-Plath non possa essere qui con noi questa sera. Vorrei congratularmi con lei e ringraziarla per il lavoro svolto con tanta rapidità e competenza.</p>
      <p sl="en">Alla luce della concorrenza sleale delle imprese di costruzione navale coreane e dell’inosservanza da parte della Corea delle disposizioni del verbale concordato in relazione alla costruzione navale mondiale, firmato dall’Unione europea e dalla Corea il 22 giugno 2000, la Commissione ha adottato una duplice strategia per affrontare tale pratiche sleali nel settore della cantieristica navale, che consta di due strumenti, ossia l’avvio di un’azione contro la Corea dinanzi all’Organizzazione mondiale del commercio e l’autorizzazione, nell’ambito del meccanismo difensivo temporaneo, o MDT, di aiuti al funzionamento temporanei e limitati relativi ai contratti, per aiutare i cantieri navali comunitari operanti nei segmenti colpiti dalle pratiche concorrenziali sleali della Corea.</p>
      <p sl="en">Fin dal primo momento è stato stabilito uno stretto legame tra l’MDT e l’azione avviata dall’Unione europea contro la Corea dinanzi all’OMC. Tenuto conto che il procedimento dinanzi all’OMC si sta protraendo più del previsto e che la Corea continua a non dare effettiva esecuzione al verbale concordato, la Commissione propone ora di prorogare la scadenza del regolamento MDT al 31 marzo 2005, quando si prevede che l’organo di appello dell’OMC emetterà la sua decisione definitiva.</p>
      <p sl="en">Il regolamento MDT è stato adottato dal Consiglio il 27 giugno 2002 e prevede aiuti di Stato connessi ai contratti per la costruzione di navi fino al 6 per cento del valore contrattuale, a favore dei cantieri navali colpiti dalla concorrenza sleale della Corea. Vorrei sottolineare che sin dalle origini il meccanismo ha avuto portata e durata rigorosamente limitate. Per quanto riguarda la portata, sono ammessi agli aiuti solo i segmenti di mercato per i quali è dimostrato che i cantieri navali comunitari hanno subito effetti negativi a causa della concorrenza sleale coreana, vale a dire navi portacontainer, navi chemichiere e navi cisterna per prodotti petroliferi, navi per trasporto di gas naturale liquefatto.</p>
      <p sl="en">Per quanto riguarda la durata, il regolamento dispone che il meccanismo difensivo verrà applicato solo fino a quando il procedimento dinanzi all’OMC contro la Corea non sia stato concluso o sospeso in quanto l’Unione europea ritiene che sia stata data effettiva esecuzione ai verbali concordati. In ogni caso, il meccanismo di sostegno sarebbe dovuto scadere il 31 marzo 2004, la data prevista per la conclusione del procedimento in questione. La Commissione limita rigorosamente la sua proposta a tale proroga e non propone altri cambiamenti quale un’estensione della portata. Concordo appieno con l’onorevole Randzio-Plath che sarebbe controproducente indebolire la strategia dell’Unione europea volta a contrastare il comportamento della Corea nell’industria cantieristica in un momento cruciale in cui è prevista una conclusione soddisfacente del procedimento dinanzi all’OMC.</p>
      <p sl="en">Sono soddisfatto che la commissione per i problemi economici e monetari abbia chiesto l’adozione della proposta senza emendamenti, e sono anche grato che il Parlamento abbia accettato di affrontare questo problema urgente con procedura accelerata, consentendo in tal modo di adottare la proroga prima della scadenza dello strumento esistente.</p>
      <p sl="en">Vorrei concludere ribadendo che il meccanismo difensivo è una misura eccezionale, strettamente mirata, come lo è la mia osservazione, al problema commerciale con la Corea. Mi auguro pertanto che potrete sostenere la proroga del meccanismo per un anno allo scopo di ripristinare le normali condizioni commerciali nel mercato internazionale della costruzione navale.</p>
    </intervention>
    <intervention id="3-160" speaker_id="1926" name="Karin RIIS-JØRGENSEN" is_mep="True" mode="spoken" nationality="Denmark" birth_date="07-11-1952" birth_place="Odense" p_group="Group of the Alliance of Liberals and Democrats for Europe - Vice" m_state="DK">
      <p sl="en">Signor Presidente, mi scusi se rido, ma non siamo più soli, Commissario Monti. Vedo che stanno arrivando altri due deputati. Pensavo che avremmo potuto essere soli, ma forse sarà per un’altra volta.</p>
    </intervention>
    <intervention id="3-161" speaker_id="1926" name="Karin RIIS-JØRGENSEN" is_mep="True" mode="spoken" nationality="Denmark" birth_date="07-11-1952" birth_place="Odense" p_group="Group of the Alliance of Liberals and Democrats for Europe - Vice" m_state="DK">
      <p sl="da">Signor Presidente, purtroppo devo dire che sono stata io a chiedere che venisse discusso questo argomento, e per un motivo molto semplice. Ho difficoltà a capire il motivo per cui un meccanismo di sovvenzione temporaneo, e ripeto temporaneo, debba ora essere improvvisamene prorogato.</p>
      <p sl="da">In qualità di relatrice in merito alla dichiarazione del Parlamento sul regolamento originario, so con certezza di aver chiesto alla Commissione la garanzia che tale meccanismo fosse solo temporaneo. La Commissione me lo ha assicurato, come ha fatto anche lei, Commissario Monti. Per lo stesso motivo, il regolamento era anche limitato nel tempo. Il regolamento conteneva inoltre una clausola trappola in base alla quale lo strumento sarebbe stato immediatamente sospeso nel caso che la controversia con la Corea del Sud fosse stata definita.</p>
      <p sl="da">Quando è stata fissata una data di scadenza per il regolamento, è stato proprio perché non si voleva che il meccanismo diventasse permanente, a prescindere dall’eventuale definizione della controversia con la Corea del Sud. A mio avviso si è trattato di una circostanza attenuante, in quanto non sono mai stata convinta che la Corea del Sud pratichi effettivamente una concorrenza sleale.</p>
      <p sl="da">Anzi, temo che tale regolamento abbia solo contribuito a favorire una distorsione della concorrenza all’interno dell’Unione europea.</p>
      <p sl="da">Vorrei pertanto prendermi la libertà di chiederle, Commissario Monti, se il regolamento stia in realtà per diventare permanente, e se lei non lo ritiene un passo indietro nella lotta contro gli aiuti diretti alla produzione. Si potrebbe dire che in questo caso non è stata mantenuta una promessa? Sono pertanto piuttosto seccata della questione questa sera.</p>
    </intervention>
    <intervention id="3-162" speaker_id="1926" name="Karin RIIS-JØRGENSEN" is_mep="True" mode="spoken" nationality="Denmark" birth_date="07-11-1952" birth_place="Odense" p_group="Group of the Alliance of Liberals and Democrats for Europe - Vice" m_state="DK">
      <p sl="en">Commissario Monti, lei non è più il mio Commissario preferito, tuttavia la situazione può cambiare se questa sera mi fornisce la risposta da me auspicata!</p>
    </intervention>
    <intervention id="3-163" speaker_id="photo_generic" name="Monti" is_mep="True" mode="spoken" role="Commissione">
      <p sl="en">Signor Presidente, stiamo parlando di eventi temporanei e so che essere il Commissario preferito dell’onorevole Riis-Jørgensen è la più temporanea delle situazioni, che può comportare un alternarsi di ingressi e di uscite da tale fortunata condizione. Ritengo di continuare a meritare tale condizione, non solo per la generosità insita nell’onorevole Riis-Jørgensen, ma anche perché credo, e lo dico di fronte a testimoni, che ci stiamo attenendo esattamente alla promessa fatta a lei e ad altri in Parlamento.</p>
      <p sl="en">Per quale motivo il meccanismo in questione è stato adottato quale strumento temporaneo? Innanzitutto perché la Commissione era del tutto contraria – e lo ero io in particolare – alla reintroduzione di un meccanismo permanente e illimitato in materia di aiuti di Stato al funzionamento per il settore della costruzione navale. Doveva pertanto essere temporaneo. Temporaneo significa due cose, ossia che non è permanente e che dev’esservi un criterio logico per definire quanto temporaneo. Il criterio logico in questo caso era la ragionevole aspettativa riguardo alla durata del procedimento dinanzi all’OMC. Potremmo essere accusati di incoerenza logica se, dopo averlo proposto – ed è stato deciso anche dal Consiglio e dal Parlamento – adesso abbandonassimo tale criterio logico.</p>
      <p sl="en">Per essere più esplicito, confermo che non si intende in alcun caso reintrodurre un meccanismo permanente. Lo strumento continua a essere strettamente legato, per quanto riguarda la durata, alla conclusione del procedimento dinanzi all’OMC. Vorrei inoltre chiarire – e sono sicuro che l’onorevole Riis-Jørgensen lo apprezzerà – che nonostante quanto altri possano pensare, non è stata introdotta alcuna estensione del campo di applicazione ad altri segmenti di mercato.</p>
    </intervention>
    <intervention id="3-164" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.00 .</p>
      <a text="(La seduta termina alle 22.30)"/>
    </intervention>
  </section>
</text>
