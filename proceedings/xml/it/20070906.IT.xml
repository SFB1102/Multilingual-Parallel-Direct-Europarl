<?xml version='1.0' encoding='utf-8'?>
<text id="20070906.IT" lang="it" date="2007-09-06" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, l’Europa oggi ha perso uno dei suoi più grandi artisti: stamattina è morto Luciano Pavarotti a Modena, credo giusto ricordare questo grande uomo di arte e di cultura che portato nel mondo intero la musica europea. Credo che si tratti di una grave perdita per tutta l’Unione europea e credo giusto ricordare in quest’Aula Luciano Pavarotti.</p>
    </intervention>
  </section>
  <section id="creitem2" title="2. Libro verde sulla revisione dell’acquis in materia di protezione dei consumatori (discussione)">
    <intervention id="4-007" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione, presentata dall’onorevole Patrie a nome della commissione per il mercato interno e la protezione dei consumatori, sul Libro verde sulla revisione dell’acquis relativo ai consumatori [2007/2010(INI) ] (A6-0281/2007).</p>
    </intervention>
    <intervention id="4-008" speaker_id="4309" name="Béatrice PATRIE" is_mep="True" mode="spoken" role="relatore" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Signora Commissario, signor Presidente, onorevoli colleghi, vorrei innanzi tutto ringraziare il Commissario Kuneva per i proficui scambi intercorsi tra noi.</p>
      <p sl="fr">Perché abbiamo prodotto il presente Libro verde e la relazione del Parlamento europeo? Vi sono tre fattori che giustificano il presente esercizio, volto a rendere l’acquis europeo, ossia le otto direttive adottate fra il 1985 e il 1999, più coerente e moderno.</p>
      <p sl="fr">Prima di tutto, il rapido sviluppo delle nuove tecniche di marketing , soprattutto il commercio elettronico, ha reso parte della normativa europea obsoleta.</p>
      <p sl="fr">In secondo luogo, vi sono molte incoerenze nell’attuale acquis , il quale contiene definizioni giuridiche diverse di concetti identici.</p>
      <p sl="fr">In terzo luogo, la decisione presa nel passato di optare per un’armonizzazione minima, consentendo quindi agli Stati membri di mantenere disposizioni nazionali, ha portato a una frammentazione dell’ambiente normativo, poiché la normativa vigente contempla uno standard minimo europeo senza però definire un metodo unico per soddisfarlo. Ne deriva che, secondo l’Eurobarometro del settembre 2006, il 50 per cento dei cittadini è più diffidente nei confronti degli acquisti transfrontalieri, mentre il 71 per cento ritiene che sia più difficile far valere i propri diritti quando si acquista da professionisti in un altro Stato membro.</p>
      <p sl="fr">Allo stesso modo, ciò è importante per gli operatori economici, poiché beneficeranno di un ambiente normativo sicuro e potranno trarre il massimo da un mercato interno di quasi 500 milioni di consumatori. Una delle sfide della presente revisione è entrata in una fase caratterizzata dalla qualità, gettando in una certa qual misura le basi per un codice europeo dei consumatori. Ma quale metodo deve essere utilizzato? Il Parlamento europeo sostiene appieno la metodologia proposta dalla Commissione, ossia un approccio misto o combinato: da un lato, si fonda sulla definizione di uno strumento orizzontale volto a garantire un’armonizzazione massima, applicando concetti giuridici identici attraverso le attuali direttive; dall’altro lato, prevede la revisione, ove necessario, di alcune delle direttive settoriali, dove continuerà a essere in vigore un’armonizzazione minima.</p>
      <p sl="fr">Lo strumento orizzontale deve essere formulato con l’obiettivo di riunire i diritti fondamentali dei consumatori europei. Innanzi tutto, conterrà un’unica definizione di consumatore, che nel parere del Parlamento deve valere per qualsiasi persona fisica o giuridica che agisca per fini non rientranti nell’ambito della loro attività professionale, mentre un professionista deve essere definito come qualsiasi persona che agisca per fini che rientrano nel quadro della sua attività professionale. Magari vi chiederete perché sia necessaria una definizione così restrittiva di consumatore? In realtà, è nell’interesse degli stessi consumatori. Vi è un grande rischio che, ampliando la protezione specifica fornita dalla normativa sulla protezione dei consumatori a un insieme più ampio di destinatari, si abbia come conseguenza un livello inferiore di protezione, cosa che vogliamo evitare.</p>
      <p sl="fr">Secondo, lo strumento orizzontale garantirà ai consumatori il diritto di recesso nel caso di acquisti effettuati su Internet o in una situazione di vendite porta a porta. Le modalità di calcolo della durata del termine di recesso saranno armonizzate: al momento la durata del termine di recesso è, ad esempio, di un massimo di sette giorni per i contratti a distanza, ma in taluni paesi, come la Germania e la Finlandia, è stata introdotta una durata di 14 giorni. Saranno armonizzati anche i metodi per l’esercizio del diritto di recesso.</p>
      <p sl="fr">Terzo, lo strumento orizzontale chiarirà cosa si intende per clausole abusive nei contratti fra professionisti e consumatori. Sarà creata una lista nera di clausole vietate, una lista grigia di clausole ritenute abusive e altre clausole di cui i consumatori potrebbero dimostrare l’abusività intentando una causa.</p>
      <p sl="fr">Quarto, la durata della garanzia legale di due anni sarà ampliata fino a includere il periodo durante il quale le merci sono fuori uso a causa di riparazioni.</p>
      <p sl="fr">Quinto, il diritto alle vie di ricorso sarà riaffermato e le sue modalità chiarite; soprattutto, lo strumento orizzontale sarà capace di adattarsi ai mutamenti. Le questioni giuridiche specifiche continueranno a essere contemplate dalle cosiddette direttive settoriali e saranno soggette per la maggior parte ad un’armonizzazione minima, con, a nostro avviso, una clausola di riconoscimento reciproco, il cui meccanismo dovrà essere definito e dovrà facilitare la risoluzione di qualsiasi conflitto giuridico.</p>
      <p sl="fr">Infine, la mia relazione sottolinea il fatto che senza informazione, e se non si è in grado di invocare tali vie di ricorso, i consumatori non hanno che diritti virtuali. Un’applicazione efficace dei loro diritti richiede campagne informative a livello nazionale ed europeo, una maggiore visibilità e un ruolo più attivo per i centri per i consumatori, nonché la facilitazione delle vie di ricorso giudiziarie ed extragiudiziarie.</p>
      <p sl="fr">Per concludere, il Parlamento ricorderà probabilmente la discussione sui risarcimenti collettivi. Come relatrice, ritengo che il risarcimento collettivo, in quanto mezzo specifico per la risoluzione di controversie collettive, sia un metodo importante, da esplorare in maniera più approfondita. Esorto la Commissione a presentare studi dettagliati e proposte giuridiche nei prossimi mesi. Tuttavia, desidero chiarire che la forma europea di risarcimento collettivo sarà diversa dalle azioni collettive statunitensi, il cui spirito molto intraprendente porta anche a tentativi aggressivi da parte di avvocati senza scrupoli di procacciarsi clienti fra i consumatori, nonché metodi che prevedono, in particolare, la concessione di un risarcimento danni punitivo nei confronti degli operatori, sono completamente estranei alla cultura giudiziaria dei paesi europei.</p>
      <p sl="fr">Al contrario, ritengo che una procedura europea debba permettere alle associazioni di agire a nome di tutti coloro che hanno subito perdite analoghe provocate dallo stesso professionista disonesto per ottenere, mediante un unico processo e senza alcun intervento esplicito da parte loro, il risarcimento che loro spetta.</p>
      <p sl="fr">Per concludere, vorrei dire che il presente Libro verde si prefigge obiettivi ambiziosi e personalmente spero che il voto del Parlamento indicherà chiaramente la via da perseguire per l’Europa dei consumatori.</p>
    </intervention>
    <intervention id="4-009" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signor Presidente, sono davvero molto lieta di essere qui oggi per discutere con voi le questioni molto importanti sollevate nel Libro verde sulla revisione dell’acquis in materia di protezione dei consumatori.</p>
      <p sl="en">Vorrei innanzi tutto ringraziare sentitamente l’onorevole Patrie, tutti i relatori ombra della commissione per il mercato interno e la protezione dei consumatori, nonché l’onorevole Wallis, che ha formulato il parere per la commissione affari giuridici. Si è trattato di un eccellente lavoro di squadra, con una cooperazione molto stretta intorno a questa ambiziosa relazione. Non sto semplicemente cercando di essere cortese: si tratta di un sincero riconoscimento dell’assiduo lavoro del Parlamento.</p>
      <p sl="en">Le otto direttive sulla protezione dei consumatori in corso di revisione si concentrano sulla fase contrattuale dei processi di vendita e di fornitura dei servizi. Le otto direttive vigenti si occupano, ad esempio, della vendita di beni di consumo, contratti a distanza, vendite porta a porta e clausole contrattuali abusive. Tuttavia, esse si basano tutte su un’armonizzazione minima, lasciandoci un intricato mosaico di norme nazionali sviluppate in aggiunta agli standard comunitari. Tale frammentazione normativa crea confusione fra i consumatori ed è costosa per le imprese.</p>
      <p sl="en">E’ per questo motivo che, l’8 febbraio 2007, la Commissione ha avviato una consultazione di ampio respiro, ossia un Libro verde sulla revisione dell’acquis in materia di protezione dei consumatori. Lo scopo della revisione è quello di semplificare e adattare le norme esistenti, riducendo così la frammentazione normativa. Ciò dovrebbe migliorare finalmente la fiducia dei consumatori nel mercato interno e consentire alle imprese, soprattutto le piccole e medie imprese, di commerciare più facilmente in tutta l’Unione europea.</p>
      <p sl="en">Mediante questo processo, abbiamo la possibilità di contribuire alla creazione di un mercato al dettaglio comunitario realmente integrato, garantendo ai consumatori prezzi inferiori, una maggiore scelta e offrendo un moderato stimolo alla crescita e alla creazione di posti di lavoro.</p>
      <p sl="en">Sono lieta che la Commissione e il Parlamento europeo siano d’accordo su una linea comune nell’affrontare questa tematica così importante e difficile. Il vostro sostegno sarà un riferimento importante per il seguito da dare a questo lavoro e per proposte specifiche.</p>
      <p sl="en">Dopo l’adozione da parte del Parlamento europeo della presente relazione sul Libro verde, il risultato della consultazione sarà pubblicato sul sito della Direzione generale “Salute e tutela dei consumatori” a ottobre. Tuttavia, posso già fornirvi un’anteprima dei risultati su alcune delle questioni centrali.</p>
      <p sl="en">Prima di tutto, la Commissione accoglie il sostegno del Parlamento a un approccio misto alla revisione, che consista di una combinazione di aspetti che regolano lo strumento orizzontale comuni ad alcune direttive, e che mantenga aspetti specifici delle direttive settoriali. Posso già informarvi sul fatto che tale approccio misto è appoggiato da un’ampia maggioranza degli intervistati riguardo al Libro verde.</p>
      <p sl="en">Per quanto attiene all’armonizzazione, la Commissione accoglie con favore l’avallo del Parlamento del principio dell’armonizzazione totale mirata, vale a dire l’armonizzazione totale degli aspetti centrali delle direttive sulla protezione dei consumatori, i quali devono essere armonizzati per creare il mercato interno per le imprese e i consumatori.</p>
      <p sl="en">Tale sostegno all’armonizzazione totale nell’intero l’acquis in materia di protezione dei consumatori, o armonizzazione totale mirata, viene condiviso dalla maggioranza degli intervistati riguardo al Libro verde, in particolare dalle imprese e dagli Stati membri. Ciononostante, permarranno regole minime in diversi settori. La Commissione concorda col Parlamento sul fatto che la clausola relativa al riconoscimento reciproco non debba essere applicata in tali settori, affinché gli standard supplementari imposti dagli Stati membri non creino ostacoli ingiustificati al mercato interno.</p>
      <p sl="en">Per quanto riguarda questioni più specifiche, una tale armonizzazione dei diritti di recesso in tutto l’acquis , la definizione della fornitura delle merci o la stesura di una lista combinata grigia e nera di clausole contrattuali abusive a livello comunitario, la maggioranza dei soggetti interpellati dal Libro verde hanno espresso dei punti di vista che sono ampiamente in linea con la relazione che oggi sarà votata.</p>
      <p sl="en">In conclusione, vorrei ringraziarvi per il vostro impegno a far sì che i cittadini europei possano godere di tutti i vantaggi del mercato interno. Sono ansiosa di lavorare con voi per realizzare i nostri obiettivi comuni e per realizzare il mercato interno dei cittadini.</p>
    </intervention>
    <intervention id="4-010" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">relatore per parere della commissione giuridica . – Signor Presidente, vorrei innanzi tutto ringraziare, a nome della commissione giuridica, l’onorevole Patrie per la sua cooperazione in merito alla presente relazione. Ovviamente, la commissione giuridica accoglie con grande favore il Libro verde e ringrazia la Commissione pre aver atteso che il Parlamento formulasse il suo parere.</p>
      <p sl="en">Vi è una parola che ricorre nel parere della mia commissione ed è coerenza, il bisogno di coerenza. A nostro avviso ciò fa parte dell’agenda per “legiferare meglio”, che è stata discussa dall’Assemblea questa settimana, ma significa anche coerenza in tutto il mercato interno e in tutto il settore del diritto civile e commerciale, e il diritto contrattuale ne è parte integrante.</p>
      <p sl="en">Dovrei iniziare dicendo che alcuni di noi, occupandosi di questo argomento nella commissione giuridica, hanno forse cominciato a rimpiangere la scomparsa di quella che nella precedente legislatura era la commissione congiunta per gli affari giuridici e il mercato interno. E’ un bene che le questioni concernenti i consumatori siano adesso di competenza della stessa commissione, ma è probabilmente un peccato che sia scomparsa quell’attenzione rivolta al mercato interno e al diritto civile e commerciale. Quest’attenzione chiara si è in qualche misura frammentata. In passato, noi del Parlamento abbiamo condannato con rapidità la Commissione per una mancanza di riflessione comune, e non dobbiamo adesso cadere nello stesso errore. E’ per tale motivo che la commissione giuridica è così categorica sul fatto che, nell’affrontare la presente revisione, non dobbiamo perdere di vista il contesto più ampio del diritto contrattuale e del diritto commerciale nel loro insieme.</p>
      <p sl="en">A tale riguardo, non posso ovviamente non menzionare il lavoro sul quadro comune di riferimento relativo al diritto contrattuale. In passato è stato fatto un grande lavoro al riguardo e la nostra commissione auspica che anche in futuro il lavoro svolto sarà altrettanto importante, poiché si tratta di un punto fondamentale del parere che abbiamo emesso.</p>
      <p sl="en">Il progetto “Diritto europeo dei contratti” è alla base del “legiferare meglio”, e la presente revisione dell’acquis dovrebbe esserne il fiore all’occhiello. Essi sono inscindibili l’uno dall’altro e, anche se gli Stati membri sono reticenti per quanto riguarda il progetto “Diritto europeo dei contratti” nel suo complesso, il Parlamento non lo è, né lo sarà in futuro, e confida nel fatto che la Commissione proseguirà questo lavoro in cooperazione con esso.</p>
      <p sl="en">Ovviamente, trattandosi di diritto commerciale, è una tematica molto complessa. Abbiamo detto tutti che vogliamo una maggior armonizzazione, e ciò sembra essere il tenore generale delle risposte ricevute. Ma il diritto dei consumatori deve essere perfettamente accessibile e comprensibile ai nostri cittadini se vogliamo che il mercato interno funzioni. Entrambe le parti in causa devono capire quali sono i loro diritti e doveri.</p>
      <p sl="en">A livello nazionale, il diritto dei consumatori si è rafforzato nel corso degli anni, in alcuni casi probabilmente a causa dell’esperienza maturata a livello nazionale – spesso esperienze negative, purtroppo – e anche in un certo contesto culturale. Ciò significa che il diritto dei consumatori che tutti conosciamo nel contesto nazionale è un diritto che ha un certo richiamo fra noi e i nostri concittadini, che lo fa accettare. I cittadini sanno di cosa si tratta. Ma come facciamo a ottenere la stessa risonanza, la stessa comprensione, la stessa accessibilità a livello europeo? E’ questo l’obiettivo che dobbiamo prefissarci in qualsiasi strumento orizzontale, se vogliamo che i consumatori, in tutto il mercato interno, acquistino la fiducia di cui adesso sono ancora privi, in modo che possano utilizzare il mercato interno molto più pienamente.</p>
      <p sl="en">E’ inoltre chiaro da quello che ho detto che ci poniamo l’obiettivo, come commissione, di fare in modo che l’acquis in materia di protezione dei consumatori funzioni congiuntamente ad altri strumenti giuridici comunitari, segnatamente gli strumenti di diritto internazionale privato come “Roma I”.</p>
      <p sl="en">Non possiamo continuare all’infinito a condurre questa battaglia su quale diritto applicare. E’ quindi necessario il progetto “Diritto europeo dei contratti”, il quadro comune di riferimento. Necessitiamo di uno strumento orizzontale, e dobbiamo aspirare a quella che qualcuno ha chiamato “bandiera blu”, la quale ci dia le clausole e le condizioni commerciali che faranno che il mercato interno funzioni veramente.</p>
    </intervention>
    <intervention id="4-011" speaker_id="4283" name="Kurt LECHNER" is_mep="True" mode="spoken" nationality="Germany" birth_date="26-10-1942" birth_place="Kaiserslautern" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, signora Commissario, onorevoli colleghi, vorrei anch’io innanzi tutto ringraziare l’onorevole Patrie per la buona cooperazione e per il lavoro svolto sulla presente relazione. Dalla nostra prospettiva, ritengo che avremmo potuto sostenere appieno l’esito del lavoro della commissione. La protezione dei consumatori è estremamente importante, soprattutto per il gruppo PPE-DE.</p>
      <p sl="de">Ho a disposizione tre minuti, per cui vorrei dire alcune cose importanti: in primo luogo, è assolutamente giusto, come ha appena detto anche l’onorevole Wallis, che vi è un bisogno di rivedere la riflessione comune, vale a dire la coerenza, delle varie direttive come parte dell’agenda di “legiferare meglio” e, in qualche misura, di consolidare gli elementi comuni allo scopo di effettuare una revisione sistematica. A tale riguardo però non vogliamo un’espansione verso un diritto contrattuale relativo ai consumatori, e inoltre gli sforzi devono essere strettamente coordinati col lavoro sul quadro comune di riferimento, che deve essere preso in considerazione. Dalla nostra prospettiva è inoltre importante fare in modo che vi sia assoluta coerenza con le disposizioni di “Roma I”, ovvero le disposizioni applicabili nel diritto internazionale privato.</p>
      <p sl="de">Per quanto riguarda le singole direttive, concordo appieno riguardo all’approccio dell’armonizzazione minima e su quanto ha detto l’onorevole Patrie, ma ciò non esclude la possibilità che i singoli settori debbano essere regolamentati in via conclusiva laddove possibile. Tuttavia, è necessario adottare in questo caso un approccio cauto, tenendo in considerazione le caratteristiche culturali e le circostanze nei singoli Stati membri; altrimenti, il risultato sarà una regolamentazione eccessiva.</p>
      <p sl="de">Vorrei solo richiamare l’attenzione sull’emendamento n. 4 presentato dal gruppo socialista, il quale afferma che nel quadro dell’armonizzazione in uno Stato membro non può essere abolita alcuna disposizione normativa. Ciò significherebbe che se l’armonizzazione avviene – in altre parole, se tutto alla fine viene messo insieme – allora l’esito sarebbe l’opposto di quello che lei, signora Commissario, ha giustamente invocato, ovvero una normativa chiara e semplice che funzioni per tutti. Invece, il risultato potrebbe essere una regolamentazione eccessiva, e questo non è ciò che vogliamo.</p>
      <p sl="de">Più in generale, la Commissione ha sollevato diverse questioni a volte molto serie sulle singole direttive, che richiedono una revisione molto attenta e alle quali abbiamo risposto individualmente. In particolare, rifiutiamo le azioni collettive: non vogliamo creare in Europa condizioni simili a quelle statunitensi. Rifiutiamo anche la responsabilità del produttore o la limitazione della libertà di contratto se delle clausole negoziate individualmente o il prezzo devono essere rivedute nel quadro delle clausole standard e delle condizioni commerciali, nonché nel quadro delle clausole abusive.</p>
      <p sl="de">Vorrei solo sottolineare che è fondamentale assumere un approccio integrato. I consumatori non sono solo tali, bensì sono anche imprenditori, dipendenti di imprese – potrebbe dirmi cortesemente quanto tempo ho ancora a disposizione, non stavo ascoltando prima: pensavo di avere tre minuti, per questo mi sto sbrigando – e anche loro hanno un interesse nello sviluppo delle loro imprese. Un approccio olistico è dunque di importanza fondamentale. Sono certo che la Commissione condivide questo punto di vista. Non possiamo valutare la questione da un’unica prospettiva. Non si presta un buon servizio ai consumatori se si presenta una normativa di ampio respiro che alla fine dei conti distrugge le opportunità esistenti per l’economia e per le loro attività.</p>
      <p sl="de">Su questa nota, vorrei rinnovare il mio ringraziamento a tutti coloro che hanno preso parte a queste consultazioni.</p>
    </intervention>
    <intervention id="4-012" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">a nome del gruppo PSE . – Signor Presidente, vorrei anch’io esprimere il mio sentito ringraziamento non solo al Commissario Kuneva, che ha presentato un ottimo testo, ma anche alla relatrice, l’onorevole Patrie, che ha svolto un eccellente lavoro e ha portato avanti il dossier in settori di importanza fondamentale, il che in generale, nonostante le molte divergenze sorte in seno alla nostra commissione, ci ha messo sulla strada di una buona normativa, cosa di cui le sono grata.</p>
      <p sl="de">Qual è il significato dell’approccio prescelto? Il compito, dopotutto, è di fare qualcosa per i consumatori, e di rendere la legge più semplice, chiara e comprensibile. E’ questo l’obiettivo che vogliamo raggiungere, ed è per tale motivo che l’approccio misto è esattamente quello giusto. Gli aspetti orizzontali, l’armonizzazione totale ove possibile, per esempio per quello che riguarda la definizione di consumatore o la definizione di impresa, sono questi gli aspetti al centro della questione, così come lo è l’attuazione dei Trattati dell’Unione europea, i quali consentono agli Stati membri di mantenere o elevare il grado giuridico, qualora lo ritengano opportuno. Tale normativa deve ovviamente essere rispettata.</p>
      <p sl="de">Per quanto riguarda il riconoscimento reciproco, esso è sinonimo di fiducia fra i cittadini, nonché di fiducia fra i consumatori. E’ questo il punto al centro della nostra attenzione, ed è questo che dobbiamo sviluppare. Sostengo appieno quanto detto dall’onorevole Wallis: dobbiamo far sì che il diritto internazionale privato, così come è definito da “Roma I”, ad esempio, sia rispettato, altrimenti si creerà nuovamente questo mosaico che porta aduna mancanza di chiarezza e all’incertezza giuridica, cosa che non vogliamo. Per tale ragione, il mio gruppo oppone un netto rifiuto a questa strana clausola sul mercato interno che viene sostenuta sempre da alcuni deputati di quest’Assemblea. Nessuno di loro è riuscito finora a spiegarmi qual è in realtà il loro obiettivo. Tuttavia, il mio sospetto è che sia un tentativo di mettere ancora una volta in discussione le disposizioni di “Roma I”. Opponiamo un netto rifiuto a tutto questo, ed è per tale motivo che respingiamo la disposizione.</p>
      <p sl="de">Per quanto riguarda le azioni collettive, onorevole Lechner, mi viene ormai da sorridere quando la sento dire che non vogliamo condizioni all’americana. Certo che non le vogliamo. Vogliamo azioni collettive che siano di aiuto ai nostri cittadini nell’affermare i loro diritti ma rispettino allo stesso tempo le tradizioni e la cultura dell’Unione europea. Va da sé che non vogliamo condizioni all’americana. Non è questo il punto. Il punto è che vogliamo mettere i nostri cittadini nelle condizioni di esercitare i loro diritti. Ritengo che sia motivo di grande rammarico che il suo gruppo insista nell’opporsi a questo punto. Dovreste riflettere seriamente su quello che volete veramente ottenere.</p>
      <p sl="de">Vogliamo più chiarezza, in altre parole, vogliamo ridurre la mancanza di chiarezza in campo normativo, in modo da garantire l’applicazione dei principi sanciti nei Trattati dell’Unione europea senza che vi sia alcun ostacolo, e vogliamo onorare gli accordi internazionali da noi stipulati. E’ questa la base che consentirà ai consumatori di essere veramente tutelati, di essere consapevoli dei propri diritti e di essere dotati dei mezzi per far valere tali diritti. Commissario Kuneva, onorevole Patrie, se riusciremo a realizzare questo obiettivo, avremo ottenuto un grande risultato e vorrà dire che stiamo facendo grandi passi avanti.</p>
    </intervention>
    <intervention id="4-013" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE . – Soddisfare le esigenze degli individui, dei consumatori, rappresenta uno dei principali obiettivi dell’integrazione economica dell’Unione europea. Il mercato interno non è funzionale a se stesso, pertanto è necessario garantire i diritti dei consumatori in tutti gli Stati membri garantendo dei solidi mercati delle merci, dei servizi, dei capitali e del lavoro. Il mercato del lavoro dell’Unione europea, regolamentato dall’acquis , in pratica non è efficiente. Alla luce di tutto ciò, la Commissione si prefigge l’obiettivo di realizzare un vero e proprio mercato interno costituito da consumatori, mantenendo un equilibrio fra un alto livello di protezione dei consumatori e la competitività delle imprese. Occorre un approccio sostenibile che non crei alcun conflitto di interessi fra i consumatori e gli operatori economici, approccio sostenibile che ancora non c’è. Spesso gli Stati membri si avvalgono del loro diritto di applicare normative che assicurano un livello superiore di protezione dei consumatori. A mio avviso la revisione dell’acquis deve portare a livelli paritari di protezione dei consumatori, indipendentemente dal paese di residenza del consumatore o dal paese dove vengono acquistate le merci o i servizi. Pertanto, approvo la proposta di un metodo orizzontale, che deve essere applicato a tutti gli accordi relativi ai consumatori che riguardano transazioni sia a livello locale che internazionale. Tuttavia, parlando degli interessi dei consumatori e degli operatori economici, gli interessi di questi ultimi spesso prevalgono. I consumatori sono costretti ad accettare quasi l’intera responsabilità di una transazione, e sono soggetti a condizioni supplementari e aumenti dei prezzi nel corso della fornitura di un servizio; i contratti possono essere risolti ex parte . Questo vale soprattutto per i settori non coordinati, come l’edilizia residenziale. I consumatori sono costretti a rivolgersi alla magistratura per risolvere contenziosi con i fornitori, e sono privati di qualsiasi risarcimento significativo per danni morali o materiali. Pertanto, ritengo che sia opportuno avviare controlli antifrode per quanto riguarda l’oggetto principale del contratto, nonché controlli relativi all’adeguatezza dei prezzi. Inoltre, per quanto riguarda la violazione dei contratti ai sensi della misura orizzontale, approvo l’introduzione del diritto generale dei consumatori a ottenere risarcimenti per danni materiali e morali. Inoltre, ritengo che non solo il diritto dei consumatori debba essere legato al diritto civile e commerciale, ma che debbano anche essere adottati dei provvedimenti per limitare la penetrazione nel mercato di prodotti e servizi di bassa qualità.</p>
    </intervention>
    <intervention id="4-014" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">a nome del gruppo UEN . – Signor Presidente, la revisione dell’acquis in materia di protezione dei consumatori è di particolare importanza per lo sviluppo e il funzionamento del mercato unico. L’eliminazione di barriere e soluzioni inefficienti nel campo della protezione dei consumatori renderebbe più semplice la vita per i milioni di cittadini che si spostano fra gli Stati membri dell’Unione.</p>
      <p sl="pl">Disposizioni chiare e di facile comprensione, che siano quindi facilmente attuabili, contribuiscono a incrementare la fiducia dei consumatori nel funzionamento del mercato unico. Esse hanno inoltre un impatto positivo sull’acquisto di beni e servizi. Attualmente è di fondamentale importanza definire un calendario ed è urgente attuare il contenuto del Libro verde e la relazione sulla revisione dell’acquis in materia di protezione dei consumatori. Vorrei ringraziare sentitamente l’onorevole Patrie per aver redatto una relazione esauriente e metodica.</p>
    </intervention>
    <intervention id="4-015" speaker_id="28236" name="Gisela KALLENBACH" is_mep="True" mode="spoken" nationality="Germany" birth_date="28-03-1944" birth_place="Soldin" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, signora Commissario, onorevoli colleghi, anch’io mi unisco ai sentiti ringraziamenti rivolti all’onorevole Patrie per la valida cooperazione che vi è stata fin dall’inizio. Devo ammettere che il primo progetto da lei presentato ci ha reso difficile avanzare emendamenti sostanziali. Purtroppo, la situazione però è un po’ cambiata. La discussione all’interno della commissione per il mercato interno e la protezione dei consumatori nonché le proposte, le quali provenivano perlopiù dai deputati del gruppo PPE-DE e del gruppo ALDE, inviano il segnale sbagliato alla Commissione, che è adesso incaricata di sviluppare i successivi passi veramente concreti a partire dal Libro verde.</p>
      <p sl="de">L’esito della discussione in seno alla commissione per il mercato interno invia tuttavia il segnale sbagliato soprattutto per quanto riguarda la protezione dei consumatori. Per noi la tutela degli interessi dei consumatori ha la priorità. Mi si consenta ricordare i recenti sviluppi, ossia il ritiro di giocattoli dal mercato: deve essere chiaro a ognuno di noi che vi è un urgente bisogno di agire. La commissione per il mercato interno ha votato contro la relazione perché a nostro avviso sotto certi aspetti puntava nella direzione sbagliata. Ancora una volta, l’onorevole Patrie si è adoperata notevolmente a favore di emendamenti di compromesso. Vorrei dire fin da ora che l’orientamento di voto e la raccomandazione al nostro gruppo dipenderanno in gran parte dall’esito della votazione di oggi.</p>
      <p sl="de">Vorrei individuare quelli che possono essere considerati i nostri “punti dolenti”. Non vogliamo che un’armonizzazione totale sfoci nell’eliminazione delle rigorose norme in materia di protezione dei consumatori in atto in alcuni Stati membri. Al di là delle questioni di carattere giuridico e delle definizioni giuridiche – e l’onorevole Gebhardt ha ribadito questo punto – riteniamo che un’armonizzazione minima sia più appropriata. Tuttavia, a nostro avviso ciò non deve andare di pari passo col principio del riconoscimento reciproco. Nel caso dei contratti transnazionali, ciò potrebbe significare che i consumatori avranno a che fare con 27 sistemi giuridici differenti, il che sarebbe a mio parere opprimente. Inoltre, l’introduzione indiretta del principio del paese di origine è a nostro avviso anch’essa inadeguata come strumento di tutela degli interessi dei consumatori.</p>
      <p sl="de">Per quanto riguarda l’esclusione delle clausole abusive nei contratti, vogliamo che la direttiva sulle clausole abusive nei contratti stipulati con i consumatori siano applicabili anche alle clausole negoziate individualmente. Riteniamo inoltre che l’introduzione della responsabilità del produttore incoraggerà i consumatori a utilizzare maggiormente i vantaggi offerti dal mercato interno, poiché li renderà più sicuri del fatto che i loro diritti saranno davvero fatti valere, anche nei confronti di un produttore in un altro Stato membro. L’onorevole Wallis ha attribuito un’importanza particolare a questo aspetto.</p>
      <p sl="de">Infine, vi esorto a sostenere l’emendamento n. 16, nel quale dichiariamo che saremmo lieti se venisse condotta una valutazione accademica e giuridica dello strumento delle azioni collettive. Tale richiesta ha già ottenuto l’avallo della maggioranza della commissione per i problemi economici e monetari, il che dovrebbe indurre la maggior parte di noi a sostenere l’emendamento. A tale proposito, nonostante tutto mi auspico l’introduzione di condizioni all’americana in Europa.</p>
    </intervention>
    <intervention id="4-016" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL . – Signor Presidente, vorrei ringraziare la relatrice per aver prodotto un lavoro ambizioso. La domanda che dobbiamo porci è la seguente: cosa è più importante in un programma per i consumatori, i diritti dei consumatori o i diritti delle imprese? A mio avviso la risposta è semplice. Dobbiamo rafforzare i diritti dei consumatori e le imprese devono assumersi la responsabilità dei propri prodotti.</p>
      <p sl="sv">Il Libro verde indica come un quadro normativo migliore incrementerà il commercio fra paesi, ma la priorità assoluta di un quadro normativo relativo ai consumatori deve sempre essere il rafforzamento dei diritti dei consumatori. Il problema maggiore di cui sono attualmente vittime i consumatori è la difficoltà che un contenzioso riguardante i diritti dei consumatori sia preso in esame fra diversi paesi, perché non esiste alcun organo incaricato di dirimere le controversie transfrontalierie. Tuttavia, questo problema in sostanza non viene affrontato dal Libro verde.</p>
      <p sl="sv">Innanzi tutto, l’Unione europea deve sviluppare organi incaricati di dirimere contenziosi del genere, e non adottare nuove normative comunitarie. Questo approccio è sostenuto anche dall’organizzazione europea per i diritti dei consumatori BUC. Le regole attualmente vigenti sono improntate all’armonizzazione minima, ovverosia è condiviso un livello comune minimo al di sotto del quale nessun paese può scendere. Allo stesso tempo, è possibile per gli Stati membri avere una normativa più rigorosa. Optare per un’armonizzazione totale a livello europeo significa andare contro il principio di sussidiarietà da molti così declamato, fra cui la Commissione.</p>
      <p sl="sv">Il gruppo GUE/NGL è contrario alla proposta della relazione di combinare una normativa minima col principio del riconoscimento reciproco. Il riconoscimento reciproco è analogo al principio del paese di origine. Esiste il rischio che si scateni una corsa al livello più basso di protezione dei consumatori. Le imprese potrebbero essere tentate di stabilirsi in paesi con un livello di protezione dei consumatori inferiore. Lo scopo del Libro verde è ovviamente quello di rafforzare la posizione dei consumatori nel mercato interno. Ma se facciamo sul serio per quanto riguarda il potenziamento della protezione dei consumatori, dobbiamo votare a favore dell’emendamento presentato dal gruppo GUE/NGL, in base al quale deve essere applicata la normativa del paese ospite, ovvero del paese in cui le merci vengono acquistate.</p>
      <p sl="sv">Devo dire purtroppo che in ampie parti della relazione vengono prima gli interessi dell’industria e si promuove la liberalizzazione del mercato interno. Ciò rappresenta una minaccia per gli standard e i livelli già esistenti in molti Stati membri. La relazione introduce nella normativa relativa ai consumatori il principio del riconoscimento reciproco, cosa che va contro tutti gli sforzi volti a migliorare la protezione dei consumatori. Pertanto, per il bene della protezione dei consumatori, io e il gruppo GUE/NGL votiamo contro la relazione.</p>
    </intervention>
    <intervention id="4-017" speaker_id="33976" name="Dumitru Gheorghe Mircea COȘEA" is_mep="True" mode="spoken" nationality="Romania" birth_date="09-06-1942" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="ro">a nome del gruppo ITS . – Signor Presidente, signora Commissario, onorevoli colleghi, vorrei esprimere il mio apprezzamento per la relazione dell’onorevole Patrie. Mi sia consentito congratularmi con lei sentitamente. A mio parere una revisione dell’acquis communautaire nel campo della protezione dei consumatori è necessaria non solo a causa dell’evolversi del mercato interno e dei rapporti fra produttori e consumatori, ma anche a causa dei problemi che sono venuti a crearsi in seguito all’allargamento dell’Unione europea.</p>
      <p sl="ro">Da quest’ultimo punto di vista, vorrei richiamare la vostra attenzione su una situazione incresciosa riscontrabile nel campo della protezione dei consumatori nei nuovi Stati membri. Vorrei sottolineare le grandi lacune e il grande ritardo nel processo di etichettatura delle merci nelle lingue dei nuovi Stati membri che, a partire dal 1° gennaio 2007, sono divenute lingue ufficiali dell’Unione europea.</p>
      <p sl="ro">Per esempio, la maggior parte delle merci importate dall’Unione europea in Romania non sono etichettate in rumeno, e sono fonte di gravi preconcetti da parte dei consumatori per quanto riguarda la qualità, le caratteristiche, le istruzioni per l’uso e le date di scadenza. A mio avviso, questo rappresenta una discriminazione nei confronti di una parte della popolazione dell’Unione europea, la quale non è in grado di orientare i propri consumi in base a informazioni corrette.</p>
      <p sl="ro">E’ per questo motivo che il processo di revisione dell’acquis nel campo della protezione dei consumatori deve prendere in considerazione tale questione, al fine di eliminare questo ritardo e tutelare tutti i consumatori europei, indipendentemente dallo Stato membro in cui risiedono.</p>
    </intervention>
    <intervention id="4-018" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, il mercato comune europeo rappresenta attualmente un dato di fatto incontestabile. E’ per tale motivo che la protezione dei consumatori è percepita negli Stati membri come una questione così importante. Sono decisamente contrario all’utilizzo della revisione dell’acquis communautaire come base per ampliare la sfera di applicazione delle direttive settoriali vigenti o per introdurne di nuove. Pur essendo tali strumenti importanti per i diritti dei consumatori, essi possono disturbare un certo ordine giuridico.</p>
      <p sl="pl">Il ruolo della Commissione europea è di garantire che i meccanismi per la protezione dei consumatori proposti nella relazione servano a incrementare la fiducia dei consumatori. E’ inoltre importante garantire che tali meccanismi non impongano un onere inutile alle imprese, in particolare le piccole e medie imprese, e che non portino alla creazione di ulteriori, inefficienti disposizioni comunitarie.</p>
    </intervention>
    <intervention id="4-019" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Signor Presidente, signora Commissario, onorevoli colleghi, sono lieta del fatto che il Parlamento abbia la possibilità di esprimere oggi la sua posizione relativamente al Libro verde sulla revisione dell’acquis in materia di protezione dei consumatori e vorrei dire inoltre che disponiamo di una buona relazione al riguardo.</p>
      <p sl="nl">A partire dagli anni ‘70, l’Unione europea si è posta degli obiettivi ambiziosi nel campo della protezione dei consumatori e abbiamo compiuto notevoli progressi a tale riguardo. Tuttavia, dopo molti anni e molte normative, è ora di fermarsi e riflettere nuovamente su questo settore strategico che riguarda tutti gli europei, per aggiornarlo nei vari aspetti indicati nello stesso Libro verde e per renderlo più coerente per quanto riguarda sia le definizioni che i concetti. Il fatto che sia possibile avere questa discussione nella stessa settimana in cui abbiamo discussioni relative al riesame del mercato unico e sul principio di “legiferare meglio” è un fatto positivo.</p>
      <p sl="nl">La normativa in materia di protezione dei consumatori deve essere di buona qualità. La protezione dei consumatori e il mercato interno sono così interdipendenti, sia dal punto di vista giuridico che strategico, che sarebbe bene coordinare queste due revisioni. Comunque sia, è giunta l’ora di sfatare il mito che la realizzazione del mercato interno e la promozione della protezione dei consumatori sono obiettivi incompatibili. Dopotutto, la politica perseguita dall’Europa non solo rappresenta un valore aggiunto grazie a un livello superiore di protezione dei consumatori, bensì consente anche, e in misura significativa, agli stessi consumatori di godere appieno dei vantaggi del mercato interno. La fiducia, la certezza giuridica e le conoscenze specifiche sono fondamentali a tale riguardo. Mediante quello che viene chiamato l’approccio misto, approccio sul quale hanno già dato spiegazioni i miei colleghi, possiamo realizzare questi tre obiettivi. Ritengo inoltre che non dobbiamo temere di spingere per un’armonizzazione totale, ove ciò possa rivelarsi utile.</p>
      <p sl="nl">Infine, non dimentichiamo la questione dell’applicazione, che rappresenta l’elemento finale di una buona normativa. L’applicazione della normativa non è semplicemente una questione di richieste di indennizzo private, che siano individuali o azioni collettive; si tratta anche di qualcosa che gli Stati membri devono realizzare a livello strutturale mediante un’attenta supervisione e una cooperazione di gran lunga migliore fra le amministrazioni attraverso i confini. La recente comparsa sul nostro mercato di giocattoli pericolosi, fatto già citato da un mio collega, mostra come permangano minacce alla salute e alla sicurezza dei consumatori, nonché come gli Stati membri non affrontino questo compito con sufficiente serietà. Sarei inoltre molto lieta se la signora Commissario, di cui ho apprezzato l’intervento, ci spiegasse se intende fare qualcosa relativamente all’applicazione strutturale da parte degli Stati membri nell’ambito della revisione dell’acquis .</p>
    </intervention>
    <intervention id="4-020" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, in qualità di presidente della commissione per il mercato interno e la protezione dei consumatori, accolgo con favore l’importante discussione di quest’oggi come un primo passo nella revisione della politica europea in materia di consumatori nonché, a mio avviso, nel rinnovare il nostro impegno nei confronti dei consumatori. Siamo molto lieti del lavoro svolto dalla nostra relatrice, l’onorevole Patrie.</p>
      <p sl="en">Com’è stato detto a più riprese, era ora che tenessimo questa discussione, alla luce delle notizie di quest’estate, e di nuovo questa settimana, di un ritiro di prodotti pericolosi provenienti dalla Cina che erano in vendita col marchio CE, inducendo i nostri consumatori a credere che tali prodotti siano sicuri e soddisfino gli standard europei. La questione al centro della nostra discussione e l’obiettivo principale della nostra politica in materia di consumatori deve essere la tutela della salute e della sicurezza dei consumatori, soprattutto per quanto riguarda i consumatori vulnerabili e i bambini. Dobbiamo garantire ai consumatori diritti e vie di ricorso nel caso in cui qualcosa non vada per il verso giusto.</p>
      <p sl="en">Vorrei approfittare di questa discussione per sottolineare l’importanza dell’applicazione della normativa, come ha già fatto l’onorevole Thyssen. Sulla carta abbiamo una normativa, ma gli Stati membri non dimostrano sufficiente impegno per quanto riguarda il recepimento di tale normativa. I lunghi ritardi negano ai consumatori i loro diritti. Dove la normativa sui consumatori è stata recepita, la sua applicazione lascia spesso a desiderare. La relazione RAPEX, nel caso della notifica dell’esistenza di prodotti pericolosi, indica che non tutti gli Stati membri partecipano al sistema di notifica. Vi è una sempre più diffusa consapevolezza riguardo alla sicurezza dei prodotti, ma è necessario agire con più determinazione, signora Commissario. Il ritiro dei pericolosi giocattoli di importazione cinese può essere solo l’ultima risorsa.</p>
      <p sl="en">Disponiamo di una normativa generale sulla sicurezza dei prodotti, nonché di una normativa sulla sicurezza dei giocattoli, ma dobbiamo intensificare l’attività di controllo e di vigilanza. E’ questo l’unico modo per garantire che i consumatori godano di una protezione reale ed efficace. E’ per questo motivo, signora Commissario, che la incoraggio a creare un quadro di valutazione dei mercati dei beni di consumo che faccia da strumento per riferire sulle attività degli Stati membri nel campo della protezione dei consumatori e per consentire a noi, rappresentanti eletti del popolo, di monitorare l’insufficiente attività di vigilanza e i ritardi nel recepimento.</p>
      <p sl="en">Infine, signora Commissario, vorrei ringraziarla per avere discusso direttamente con me, che sono presidente della commissione, della questione della sicurezza dei giocattoli.</p>
      <p sl="en">Vorrei esortare la nostra commissione a lavorare con lei per dare un giro di vite alle importazioni di giocattoli pericolosi, per rafforzare i controlli alle nostre frontiere e intercettare tali prodotti, per ottenere regimi di ispezione e applicazione più severi a livello nazionale, per fare in modo che tali prodotti non finiscano sugli scaffali dei nostri negozi e, ovviamente, per agire di comune accordo con gli Stati Uniti per costringere la Cina a elevare i propri standard , in modo da soddisfare i livelli di sicurezza europei. Con la presente revisione, a mio avviso, l’Unione europea ha l’opportunità di dimostrare il suo impegno a favore dei consumatori europei e di offrire gli standard più elevati possibili, nonché di ergersi a faro della protezione dei consumatori per il resto del mondo.</p>
    </intervention>
    <intervention id="4-021" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signor Presidente, accolgo con interesse il Libro verde della Commissione sulla revisione dell’acquis in materia di protezione dei consumatori. La semplificazione e il miglioramento dell’ambiente normativo sono degni di particolare attenzione per quanto riguarda l’impatto che hanno sui consumatori e le imprese. Ciò è vero in particolare per quanto riguarda queste ultime, perché il 90 per cento delle aziende è formato da piccole e medie imprese, le quali costituiscono la base di molte economie a rapido sviluppo.</p>
      <p sl="pl">E’ inoltre importante stabilire un nesso fra i problemi relativi ai contratti stipulati con i consumatori con il lavoro sul diritto contrattuale nel suo complesso, nell’ambito del processo in corso volto a sviluppare dei quadri comuni per il diritto contrattuale europeo. Sostengo anche la posizione secondo la quale l’armonizzazione deve portare a un analogo livello di protezione dei consumatori in tutti gli Stati membri, senza un’armonizzazione totale di tutte le disposizioni nazionali. Optare per quest’ultima soluzione potrebbe significare dover attendere molto più a lungo prima che gli effetti desiderati si facciano sentire nel campo in questione.</p>
      <p sl="pl">Vorrei ringraziare sentitamente la relatrice per aver affrontato la problematica in modo preciso e dettagliato. La sua relazione ha ci ha consentito di comprendere molti problemi fondamentali e ha chiarito diverse questioni.</p>
    </intervention>
    <intervention id="4-022" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, la semplificazione della normativa non deve sminuire i diritti dei consumatori. Quello che dobbiamo fare è non soltanto mantenere tali diritti nell’attuale normativa, fra cui i diritti relativi ai servizi finanziari, ma anche migliorarli nei settori non coperti a sufficienza, come ad esempio le telecomunicazioni e l’energia.</p>
      <p sl="pt">Come sottolineato nelle proposte presentate dal mio gruppo, qualsiasi strumento orizzontale in questo settore deve cimentarsi con la definizione di un insieme circoscritto di regole generali comuni a tutti gli strumenti verticali per la protezione dei consumatori, il che garantirebbe un elevato grado di protezione dei consumatori utilizzando il metodo approvato dell’armonizzazione minima, unitamente al principio del paese di destinazione, in modo da non compromettere la legislazione esistente a livello nazionale.</p>
      <p sl="pt">Sarebbe inaccettabile per una direttiva sui diritti dei consumatori tornare a un qualsivoglia principio di paese di origine come regola generale, come si è tentato di fare nella versione iniziale della direttiva sulla liberalizzazione dei servizi.</p>
      <p sl="pt">Deve prevalere la libertà dei consumatori di scegliere la legislazione più favorevole. Tuttavia, la presente relazione contiene molte contraddizioni che devono essere corrette dagli emendamenti sui quali siamo chiamati a votare. In tal modo possiamo tutelare il principio fondamentale di far sì che le regole generali vincolanti sulla protezione dei diritti dei consumatori rispettino i diritti che esistono in ogni paese e che non sono di intralcio al miglioramento di tali diritti, anzi, devono essere in grado di promuovere e migliorare tutti i diritti esistenti.</p>
      <p sl="pt">Occorre inoltre approfittare dell’opportunità di applicare le norme sulle clausole abusive a tutti i contratti negoziati che contengano clausole abusive, anche se sono stati negoziati su base individuale. Le norme che regolano la responsabilità diretta del produttore debbono essere mantenute anche relativamente a quei casi in cui i contratti non garantiscono al consumatore alcuna protezione. Ecco cosa stiamo cercando di realizzare, e se non ci riusciremo, come abbiamo già detto, voteremo contro la relazione.</p>
    </intervention>
    <intervention id="4-023" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, accolgo con grande favore il lavoro prodotto dall’onorevole Patrie e dai colleghi della commissione, una relazione estremamente equilibrata e chiara per la Commissione, che a mio parere sarà certamente di aiuto al Commissario Kuneva nel procedere quanto più rapidamente possibile con la proposta per le prime fasi della cosiddetta “direttiva orizzontale”.</p>
      <p sl="en">Vorrei ringraziare in particolare l’onorevole Patrie per il suo contributo a tale riguardo. Lavoro da molti anni con lei nella commissione per il mercato interno e la protezione dei consumatori su questioni inerenti alla protezione dei consumatori, e posso dire che è una persona con grandi conoscenze, il che ha dato i suoi frutti in questo campo. Sono spiacente che non sia qui, ma la relazione è la prova del suo impegno in questo campo.</p>
      <p sl="en">Vorrei inoltre ringraziare la signora Commissario per la sua vigorosa promozione della protezione dei consumatori e per il profilo che sta dando a questa tematica. L’onorevole McCarthy ha citato espressamente le questioni relative ai prodotti e ai giocattoli. Essi non rientrano nel merito della presente discussione, ma avremo modo di discuterne con la signora Commissario durante la riunione della commissione prevista per la settimana prossima.</p>
      <p sl="en">Vorrei soffermarmi su un’iniziativa precedente in cui siamo stati tutti coinvolti ma di cui non si è fatto alcuna menzione finora, ovvero la direttiva sulle pratiche commerciali sleali, la quale ha rappresentato una pietra miliare per la normativa in materia di protezione dei consumatori, perché, per la prima volta, ha enunciato le regole armonizzate sulle pratiche commerciali sleali da applicare in tutta l’Unione europea. In molti paesi, tutto il settore relativo alle pratiche sleali non era assolutamente sviluppato nella legislazione nazionale.</p>
      <p sl="en">Alcuni colleghi hanno fatto riferimento alla questione dell’ottemperanza, e non dimentichiamo che si tratta di un principio basilare che è ancora in via di recepimento da parte di molti Stati membri, fra cui il Regno Unito. Per questo dobbiamo mantenere alta la pressione a questo riguardo, insieme al seguito da dare al Libro verde. Vorrei evidenziare il fatto che la signora Commissario riceverà – ne sono certo – un chiaro indirizzo dal voto di oggi del Parlamento, ovvero di procedere con solerzia sulla direttiva orizzontale, punto sul quale vi è un netto consenso. Vi sono ovviamente altri ambiti di cui vorremmo discutere, in particolare la questione dei costi e del rispetto degli standard dei diversi mercati. E’ bene ricordare che, da un lato, vogliamo garantire la fiducia dei consumatori, come la signora Commissario ha sottolineato nel suo intervento, e vogliamo che i consumatori sentano che hanno un insieme ben sviluppato di diritti di grande valore. Tuttavia, vogliamo allo stesso tempo incoraggiare le imprese giovani e innovative a presentare i loro prodotti e servizi sul mercato ed evitare che siano dissuase dal regime giuridico che si trovano a fronteggiare. Devo dire che in merito ad alcune delle questioni – e ho sollevato questo punto con la signora Commissario –che sono all’ordine del giorno in altri ambiti, relativamente alla riforma di “Roma I”, ad esempio, le piccole imprese sono estremamente preoccupate dai potenziali costi associati all’ottemperanza alle ampie prescrizioni esistenti in 27 giurisdizioni diverse. Se offriamo ai consumatori un elevato livello di protezione ma dissuadiamo le imprese dal fare il loro ingresso su questi mercati, allora non stiamo facendo un favore ai consumatori. E’ questo l’equilibrio che vogliamo raggiungere.</p>
      <p sl="en">Sono lieto che la signora Commissario abbia menzionato esplicitamente che il riconoscimento reciproco sarà un aspetto importante di questa tematica. Per quanto riguarda le pratiche commerciali sleali, abbiamo spinto per una clausola sul mercato interna che è stata approvata. Siamo stati completamente coerenti a questo riguardo. Ciò costituisce parte dell’equilibrio cui aspiriamo, e sono convinto che possiamo raggiungerlo.</p>
    </intervention>
    <intervention id="4-024" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">Signor Presidente, vorrei esprimere i miei sentiti ringraziamenti all’onorevole Patrie per il suo assiduo lavoro, nonché i miei ringraziamenti alla Commissione. Il Libro verde rappresenta un ottimo strumento per identificare i problemi dell’acquis in materia di protezione dei consumatori e le relative soluzioni. Una delle soluzioni proposte dall’onorevole Patrie è un approccio combinato all’acquis in materia di protezione che comporti un’armonizzazione totale delle definizioni trasversali e un’armonizzazione minima a livello settoriale. Posso comprendere tale approccio, e lo sostengo, ma a mio avviso, occorre anche fare in modo che l’armonizzazione dell’acquis in materia di protezione dei consumatori non porti a un declino del livello di protezione, sia anche per un solo consumatore. Pertanto, quando abbiamo discusso di tale questione in seno alla commissione per il mercato interno e la protezione dei consumatori, ho presentato una proposta relativa a quello che va sotto il nome di “garanzia in materia di protezione dei consumatori”. Purtroppo, la proposta è stata respinta dalla commissione, ma adesso il gruppo socialista del Parlamento europeo l’ha ripresentata così che possiamo votarla qui in plenaria.</p>
      <p sl="da">Il punto di questa proposta è di offrire a tutti i consumatori europei una garanzia che i diritti già ottenuti non saranno messi a rischio da un’eventuale armonizzazione normativa totale. A mio avviso si tratta di un aspetto di importanza fondamentale per rafforzare la fiducia dei consumatori nell’Unione europea, e per far comprendere la ragione per cui stiamo introducendo delle regole comuni europee. Dopotutto, in una serie di settori sono necessarie regole comuni , fra le altre cose per tenere il passo con la crescita e lo sviluppo del volume del commercio su Internet , ad esempio. In realtà, in alcuni Stati membri l’opinione pubblica è fortemente convinta che nel suo paese vi sia il livello più alto di protezione dei consumatori. La Danimarca è uno di questi paesi, e pertanto tutte le misure comunitarie inerenti alla legislazione in materia di consumatori vengono viste con preoccupazione. L’opinione pubblica teme semplicemente un abbassamento degli standard .</p>
      <p sl="da">Sono profondamente convinta che l’introduzione di una garanzia in materia di protezione dei consumatori, ovvero di una garanzia che nessuno sarà penalizzato nel futuro rispetto a oggi, ci consentirà veramente sia di dissipare questi timori e far capire che adottare norme comunitarie è utile. Ciò avverrà soltanto al livello più alto, e non a quello più basso. Pertanto, esorto tutti a votare a favore della nostra proposta n. 4 durante il turno di votazioni che si terrà nel corso della giornata.</p>
    </intervention>
    <intervention id="4-025" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, secondo l’indagine dell’Eurobarometro, metà dei cittadini dell’Unione europea sono più cauti nel fare acquisti transfrontalieri di quanto non lo siano quando si tratta di acquisti nazionali. Oltre il 70 per cento ritiene che i relativi problemi, come i reclami, siano di difficile soluzione quando si tratta di acquisti transfrontalieri. Una maggioranza netta dei consumatori si sente insicura per quanto riguarda la propria posizione quando si tratta di transazioni commerciali. Pertanto gli acquisti non progrediscono, e l’economia e il benessere dei consumatori che ne dipendono non crescono come potrebbero.</p>
      <p sl="fi">La Commissione afferma che la situazione ideale sarebbe se i consumatori europei potessero avere gli stessi diritti fondamentali ovunque si trovino nell’Unione e ovunque abbiano effettuato l’acquisto. Si tratta di bei propositi, ma ciò di cui abbiamo bisogno adesso è agire in modo ragionevole. Le attitudini cambiano lentamente e solo se una situazione migliora concretamente. Per il momento la realtà è dura e, per esempio, con molte catene, è possibile restituire le merci difettose soltanto al luogo dove l’acquisto è stato originariamente effettuato, anche se la catena ha un negozio nel luogo o nel paese dove il consumatore risiede.</p>
      <p sl="fi">Il consumatore deve avere la ragione dalla sua parte. Il diritto in materia di protezione dei consumatori deve tutelare i consumatori sul serio. La normativa deve essere pertanto aggiornata, armonizzata e, in parte, ampliata. E’ bizzarro, ad esempio, come il lungo braccio dell’Unione europea non raggiunga automaticamente le aste on line . Il livello di protezione dei consumatori a livello nazionale non deve abbassarsi a causa della normativa comunitaria.</p>
      <p sl="fi">Infine, occorre concentrarsi sul miglioramento della qualità dell’informazione e dell’educazione a favore dei consumatori. Vi sono molte altre opportunità al giorno d’oggi a disposizione delle imprese per far valere i loro diritti e per informarsi sui loro diritti e doveri, nonché sui diritti e doveri dei consumatori. Senza consumatori e senza la loro fiducia non vi è comunque nessun commercio.</p>
    </intervention>
    <intervention id="4-027" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signora Presidente, onorevoli colleghi, anch’io vorrei ringraziare sentitamente l’onorevole Patrie e soprattutto il nostro relatore ombra, l’onorevole Kurt Lechner, i cui commenti espressi in questa discussione hanno il mio pieno avallo. A mio avviso, signora Commissario, il processo decisionale e la presentazione del Libro verde sono un modello esemplare di buona cooperazione fra il Parlamento e la Commissione, dimostrando che questo genere di cooperazione efficace è necessaria anche in altri settori.</p>
      <p sl="de">Quello con cui abbiamo a che fare qui, con questa relazione di carattere più tecnico, è l’interfaccia fra la normativa europea in materia di consumatori e la normativa europea sul mercato interno, perché da un lato vi è lo sviluppo del quadro comune di riferimento, dove finora non abbiamo avuto un numero sufficiente di testi a disposizione. Le questioni che sono state sollevate sono “Roma I”, la regolamentazione in seno alla commissione affari giuridici e l’acquis in materia di protezione dei consumatori. Ritengo che tali provvedimenti debbano sempre essere visti in relazione gli uni con gli altri, in modo da giungere ad avere una normativa unificata e coerente che, come hanno già detto altri oratori, sia trasparente per i consumatori.</p>
      <p sl="de">Tuttavia, la trasparenza per i consumatori non significa necessariamente – come ha già affermato l’onorevole Lechner – che dobbiamo mescolare gli standard di ogni Stato membro per fare un pot-pourri europeo; dovremmo invece riflettere a livello europeo quale sia la strategia mirata da adottare per offrire ai consumatori una normativa europea in materia di protezione dei consumatori che sia chiara e coerente. La proposta di una “bandiera blu” per i consumatori europei, per gli acquirenti, potrebbe avere il suo fascino, ma ritengo che sarebbe ancora più importante e perfino meglio per il mercato interno se potessimo guidare gli Stati membri in una direzione unificata nel campo della legislazione nazionale.</p>
      <p sl="de">Ciò mi conduce alla questione dell’armonizzazione minima e massima. A mio parere – alcuni dei colleghi del mio gruppo lo hanno già detto – dobbiamo essere prudenti con le nostre argomentazioni. Il mercato interno prospera se i consumatori possono fare affidamento su quello che ritengono essere delle norme giuridiche valide. Naturalmente, ciò vale solo se tali norme giuridiche sono applicate ovunque. Accolgo perciò con favore il fatto che l’onorevole Gebhardt abbia detto che abbiamo bisogno di definizioni unificate della terminologia in molti settori, ad esempio.</p>
      <p sl="de">Tuttavia, ritengo inoltre che dobbiamo agire con prudenza relativamente ad altri aspetti e dobbiamo far presente agli Stati membri che, se vogliamo un mercato unico e delle disposizioni unificate in materia di protezione dei consumatori, ciò non può funzionare se ci atteniamo alla nozione che tutti possono aggiungere qualcosa, poiché ciò non fa altro che confondere i consumatori. E’ questa la strada che dobbiamo battere nella successiva votazione.</p>
      <p sl="de">Signora Commissario, i dati collettivi sono già stati citati. Siamo molto ben disposti verso le sue attività volte a beneficiare i consumatori, ivi compresa la questione delle azioni collettive. Tuttavia, deve anche essere chiaro che in Europa non vogliamo assolutamente condizioni all’americana, e ci rincuora il fatto che lei abbia intenzione di presentarci nel dettaglio ciò che ha in parte già detto e che possiamo fare affidamento sul fatto che lei esclude categoricamente l’introduzione di condizioni all’americana in Europa. Le azioni legali collettive –e il gruppo PPE-DE presenterà una proposta al riguardo – e i casi che fanno giurisprudenza sono assolutamente nell’interesse dei consumatori, e sono qualcosa a cui daremmo il nostro sostegno.</p>
    </intervention>
    <intervention id="4-028" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Signora Presidente, la relazione Patrie ha per argomento la protezione dei consumatori. Si tratta di una questione fondamentale per il Parlamento europeo e per l’Unione europea, come dimostrato in effetti dall’esistenza della commissione per il mercato interno e la protezione dei consumatori.</p>
      <p sl="pt">Vorremmo sottolineare che le priorità della Presidenza portoghese dell’Unione europea in relazione alla politica dei consumatori comprendono non solo la revisione della direttiva sulla multiproprietà, ma anche la revisione dell’acquis in materia di protezione dei consumatori oggetto dell’odierna discussione, oltre alla strategia comunitaria per la politica dei consumatori fino al 2013 e al quadro comune di riferimento in materia di diritto contrattuale europeo.</p>
      <p sl="pt">Onorevoli colleghi, quello che stiamo cercando di fare è creare un vero e proprio mercato interno per i consumatori e superare la diffidenza dei consumatori europei nei confronti del commercio transnazionale, in modo particolare, ma non solo, all’interno dell’Unione europea. Tuttavia, per conseguire questo obiettivo dobbiamo fare in modo, come ha ribadito l’onorevole Patrie, che i consumatori sappiano che, nel caso di un contenzioso, possono far valere con efficacia i loro diritti.</p>
      <p sl="pt">A tale riguardo, debbo sottolineare la pertinenza e l’importanza di alcuni punti contenuti nella presente proposta. Signora Presidente, il quadro giuridico sia per i professionisti che per i consumatori deve essere modernizzato, semplificato e migliorato in modo efficace, in modo da accrescere soprattutto la fiducia. E’ inoltre estremamente importante che in questo contesto le questioni derivanti da eventuali conflitti fra le convenzioni “Roma I” e “Roma II” siano risolte, nel rispetto dei diritti sanciti in entrambe queste convenzioni e nella direttiva sul commercio elettronico.</p>
      <p sl="pt">Lo studio delle questioni relative alla protezione dei consumatori è pertanto estremamente importante, soprattutto quando i consumatori firmano contratti di fornitura relativi a un contenuto digitale. La necessità di garantire l’efficacia del diritto al consumo è anche importante, perché aumenta la fiducia dei consumatori nel mercato interno, aspetto per noi fondamentale.</p>
      <p sl="pt">Signora Presidente, onorevoli colleghi, in conclusione devo dire che occorre creare un quadro giuridico più chiaro e integrato al fine di consolidare il mercato interno e far crescere la fiducia dei consumatori europei.</p>
    </intervention>
    <intervention id="4-029" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Vi sono quasi 500 milioni di consumatori europei che attualmente possono scegliere da un’ampia gamma di prodotti e servizi. Allo stesso tempo, tuttavia, questi consumatori devono prendere decisioni molto più complicate di quanto non facessero nel passato. Alla luce della necessità di migliorare l’efficacia del diritto in materia di protezione dei consumatori sul mercato interno, accolgo con favore l’intenzione della Commissione di rivedere le otto direttive settoriali per far sì che possano fornire risposte alle sfide del progresso tecnologico e, in particolare, offrire definizioni precise dei diritti e dei doveri in un ambiente on line .</p>
      <p sl="sk">Consumatori fiduciosi e informati sono al centro della dinamica del mercato interno europeo. Fintanto che i consumatori saranno certi dei loro diritti, mostreranno la stessa fiducia, sia che effettuino un acquisto in un negozio o su Internet , sia che lo facciano nel proprio paese o in un altro Stato dell’Unione. Quando i consumatori prendono decisioni relative agli acquisti, per loro gli aspetti più importanti sono la protezione dai prodotti pericolosi e dalle pratiche commerciali sleali, le garanzie giuridiche e commerciali e la possibilità di restituire le merci. Sia per i consumatori che per gli imprenditori è importante quindi che vi sia un insieme di norme comuni vigenti in tutta l’Unione europea.</p>
      <p sl="sk">Se i consumatori devono avere sufficiente fiducia nell’effettuare acquisti al di fuori del loro Stato membro e se devono beneficiare dei vantaggi del mercato interno, hanno bisogno della garanzia che, nel caso di un disguido, disporranno dei meccanismi efficaci per chiedere un risarcimento. I contenziosi in materia di consumo richiedono meccanismi ben oliati che non comportino costi e tempi sproporzionati rispetto al valore del prodotto o del servizio per il quale è stato presentato reclamo. I consumatori necessitano di informazioni precise per essere in grado di far valere i propri diritti. Essi possono utilizzare meccanismi informali come SOLVIT o servizi offerti dalle organizzazioni dei consumatori, le quali devono avere un personale e dei fondi adeguati. Ritengo che, quando esamineremo l’acquis in materia di protezione dei consumatori, non mancheremo l’occasione di preparare una normativa migliore, scritta in un linguaggio più semplice, di facile comprensione per i cittadini.</p>
      <p sl="sk">Onorevoli colleghi, per concludere vorrei esprimere la mia soddisfazione per la partecipazione a questa discussione di un gruppo di visitatori proveniente dalle regioni di Prešov e Košice, in Slovacchia, partecipazione di grandissimo valore per i consumatori europei. Inoltriamo loro un caloroso benvenuto nella nostra casa europea.</p>
    </intervention>
    <intervention id="4-030" speaker_id="33977" name="Gabriela CREȚU" is_mep="True" mode="spoken" nationality="Romania" birth_date="16-01-1965" birth_place="Târgu Frumos" p_group="Socialist Group in the European Parliament" m_state="RO">
      <p sl="ro">Durante la stesura della presente relazione – mi congratulo con l’onorevole Patrie – abbiamo discusso molto del livello di armonizzazione e della natura degli strumenti necessari per un’efficace protezione dei consumatori. Ma in molti casi era ovvio che le lacune non erano dovute al quadro giuridico europeo, bensì a una mancata attuazione o al suo recepimento inadeguato a livello nazionale, all’impronta del “copia-incolla”. Purtroppo, una normativa migliore non offrirà maggior sicurezza se non sarà attuata o se sarà attuata in maniera non corretta.</p>
      <p sl="ro">Esistono notevoli differenze fra gli Stati membri per quanto riguarda l’informazione e il livello di consapevolezza sui diritti dei consumatori e sulla capacità di utilizzare gli strumenti esistenti. Le istituzioni responsabili dell’applicazione della normativa e le associazioni dei consumatori hanno diversi livelli di efficienza. Tali differenze non sono trasversali alla corrente divisione fra vecchi e nuovi Stati membri, bensì sono legate a tradizioni e pratiche locali.</p>
      <p sl="ro">Una grande vulnerabilità dei consumatori crea il rischio che il mercato di un determinato paese diventi un luogo di transazione per merci di bassa qualità e pericolose provenienti da un altro paese, e quindi accentua lo scetticismo nei confronti dei vantaggi del mercato unico.</p>
      <p sl="ro">Esortiamo la Commissione a garantire l’attuazione adeguata della normativa e il rispetto delle norme vigenti, nonché di portare avanti le iniziative di carattere informativo rivolte ai cittadini. Consumatori consapevoli dei loro diritti sono un valore aggiunto per lo stesso mercato unico, dal momento che possono scegliere fra diversi fornitori di mercato, trasformando la concorrenza in un fattore di sviluppo.</p>
      <p sl="ro">Viviamo nella società dei servizi. Le proposte comprese nel Libro verde a volte danno l’impressione che le norme riguardino solo il commercio di beni. Anche il commercio elettronico è escluso dal campo di applicazione della revisione. Invitiamo la Commissione a tenere conto di tali questioni quando si tratterà di delineare i suoi progetti futuri, poiché l’aspetto invisibile delle merci, ovverosia i servizi, rende i consumatori più vulnerabili di quanto non lo siano nel caso delle merci. Dal momento che non abbiamo la capacità tecnica necessaria per controllare la qualità dei servizi, occorre creare un quadro giuridico che si occupi della loro tutela.</p>
    </intervention>
    <intervention id="4-031" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signora Presidente, vorrei soffermarmi su tre punti. Il primo è una specie di confessione: adoro fare acquisti. Adoro fare acquisti su Internet ; adoro fare acquisti nel mio paese e all’estero. Pertanto, potrei dire che ho un interesse personale quando si tratta di protezione dei consumatori.</p>
      <p sl="en">Conosciamo la situazione. Quando si acquista, le cose non vanno sempre bene. Si torna a casa, e il vestito non è così bello come doveva essere. Si compra qualcosa su Internet , e Amazon.com ti spedisce i libri sbagliati. Si cerca di contattare il negozio ma non si riceve alcuna risposta per e-mail . Si va al negozio, e di fronte allo sguardo del negoziante che ti guarda come se fossi un assassino si cerca di dire, “Beh, cosa credi che faccia? Forse che metto le dita nella presa elettrica? No, è che l’apparecchio non funziona!”</p>
      <p sl="en">Quindi, non si ottiene sempre il miglior servizio possibile. E’ di questo che stiamo discutendo oggi, cercando di fare in modo che le cose funzionino un po’ meglio. Sappiamo quindi qual è la sensazione quando le cose non vanno per il verso giusto.</p>
      <p sl="en">Il mio secondo punto è che sono assai pochi a essere consapevoli, e neanche il gruppo di visitatori dell’onorevole Pleštinská lo è, che l’Unione europea è a fianco dei consumatori.</p>
      <p sl="en">So che non suona molto allettante all’orecchio, ma cosa significa la “vendita di beni di consumo e garanzie”? Fondamentalmente significa che vi viene restituito il denaro oppure è possibile cambiare la merce entro due anni, se il contratto stipulato col venditore non soddisfa i criteri. Penso che sia una bella cosa. Per questo dico grazie all’Unione europea.</p>
      <p sl="en">Anche la direttiva sui contratti a distanza non sembra molto gradevole ma sostanzialmente comporta che, se si compra qualcosa su Internet , ad esempio dalla Germania, e quando si riceve la merce questa non è come la si voleva, è possibile rispedirla indietro entro sette giorni, e l’acquisto viene rimborsato.</p>
      <p sl="en">Ritengo inoltre che dobbiamo migliorare un po’ quando si tratta di “vendere” la protezione dei consumatori. Vi farò soltanto un esempio al riguardo. Concordo riguardo alla frase che porterò ad esempio, ma faccio l’avvocato del diavolo. Cosa direbbe mia suocera se leggesse quanto segue dalla motivazione della relazione: “lo strumento orizzontale sarebbe basato sul principio dell’armonizzazione massima, mentre gli strumenti settoriali resterebbero centrati su un principio di armonizzazione minima, ad eccezione delle direttive già adottate sulla base del principio di armonizzazione massima, come la direttiva sulle pratiche commerciali sleali”? Sono d’accordo, non ho niente da ridire. Tuttavia, poiché cerchiamo di occuparci di protezione dei consumatori, vediamo di introdurre un po’ di protezione dei consumatori anche in quello che scriviamo.</p>
      <p sl="en">Il mio terzo e ultimo punto è il seguente: a mio avviso la relazione è valida, ma credo che potremmo spingerci oltre. Sono completamente a favore di un’armonizzazione massima, in fin dei conti. La cosa buffa è che rivendichiamo sempre di avere la migliore protezione dei consumatori al mondo. Vorrei dire all’onorevole Harbour che la Finlandia ha una protezione dei consumatori migliore rispetto al Regno Unito, mentre costui mi dice di no, che non è assolutamente così. Credo quindi che abbiamo bisogno di un qualche equilibrio, ed è per questo che apprezzo la sua idea, in qualità di relatore sul riconoscimento reciproco, di cercare di pervenire a un qualche riconoscimento reciproco anche su questo punto.</p>
      <p sl="en">Infine, vorrei congratularmi con l’onorevole Patrie per una notevole relazione. Vorrei congratularmi col nuovo, dinamico Commissario per il grande lavoro realizzato sull’acquis . Ritengo che si tratti di un buon avvio, ma possiamo fare di più.</p>
    </intervention>
    <intervention id="4-032" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signora Presidente, accolgo con favore la revisione e vorrei esprimere i miei ringraziamenti all’onorevole Beatrice Patrie per la sua eccellente cooperazione. Vorrei inoltre ringraziare il Commissario Kuneva per il suo lavoro sul Libro verde. Ovviamente, le norme in materia di protezione dei consumatori riguardano in realtà tutte le decisioni politiche. La legislazione e la regolamentazione comunitaria influenza gli abitanti dell’Unione europea, abitanti che sono consumatori.</p>
      <p sl="sv">Noi socialdemocratici europei ci stiamo adoperando con assiduità affinché la protezione dei consumatori rimanga al centro dell’attenzione. Non possiamo avere un mercato interno perfettamente funzionante senza che i consumatori siano soddisfatti e si sentano sicuri. La normativa comunitaria attualmente si basa sul principio dell’armonizzazione minima, che è una naturale conseguenza del fatto che gli Stati membri si trovano in fasi diverse dello sviluppo della protezione dei consumatori, come abbiamo sentito oggi. Ritengo che sia importante per noi semplificare e migliorare il regime normativo, sia per i consumatori che per i professionisti, dal momento che ciò faciliterebbe il commercio transfrontaliero e un incremento della fiducia dei consumatori.</p>
      <p sl="sv">E’ tuttavia importante che la necessaria armonizzazione offra un alto livello di protezione dei consumatori e che sia condotta con prudenza. Dobbiamo anche prendere una decisione su una garanzia in materia di protezione dei consumatori che sancisca che nessun consumatore avrà un livello di protezione inferiore a quello che aveva prima dell’armonizzazione. Pertanto vi esorto a votare a favore degli emendamenti nn. 4 e 10 presentati dai socialdemocratici.</p>
      <p sl="sv">Infine, ritengo che l’obiettivo della revisione della normativa comunitaria in materia di consumatori debba essere quello di rafforzare la protezione dei consumatori, non di aumentare il commercio fra Stati membri. Anche se entrambi questi obiettivi vanno di pari passo, esiste una grande differenza fra fare della protezione dei consumatori la priorità e concentrarsi su considerazioni di tipo commerciale. Dobbiamo anteporre le persone al mercato.</p>
    </intervention>
    <intervention id="4-033" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, lo sviluppo di una società dell’informazione rappresenta uno degli obiettivi principali dell’Unione europea. Tuttavia, una società dell’informazione deve basarsi su ferree regole permanenti. La fiducia è una caratteristica fondamentale di questa società, e la fiducia deve poggiare su basi solide.</p>
      <p sl="pl">Ciò è vero di tutti i settori della politica europea, ed è una condizione sine qua non nelle questioni relative ai diritti dei consumatori, alla loro protezione e alla questione ad essi legata della sicurezza. L’esito della consultazione condotta sulla base delle domande allegate al Libro verde conferma questa posizione. I cittadini danno grande importanza alla propria sicurezza, e il sostegno per un livello di armonizzazione quanto più alto possibile nel campo legislativo deriva dal desiderio di garantire la sicurezza.</p>
      <p sl="pl">I fatti citati nella relazione sono fonte di preoccupazione. Vorrei ricordare all’Assemblea che oltre il 70 per cento degli europei ritiene che vi siano più probabilità che le transazioni transnazionali siano accompagnate da problemi di quanto non lo siano gli acquisti fatti localmente. La metà degli europei diffida degli acquisti transfrontalieri. Questi fatti quotidiani potrebbero sembrare banali dal punto di vista dell’alta politica, ma sono in realtà di enorme importanza per i cittadini, per quanto riguarda il loro senso di unità e il loro livello di integrazione.</p>
      <p sl="pl">La prossima questione è particolarmente scottante e non può a mio avviso essere lasciata all’autoregolamentazione. Mi riferisco alla protezione dei consumatori che si affidano al commercio elettronico, altrimenti noto come e-commerce . Mi ricordo ovviamente che è stata adottata una direttiva sul commercio elettronico nel giugno 2000, ma è bene anche ricordare che da allora sono passati sette anni. Vi prego di non fraintendermi, ma sette anni sono un’eternità se si tiene conto che questa pratica è nata solo circa 15 anni fa. Se ci chiedessero cosa è cambiato in questo periodo, la risposta sarebbe: “tutto”. Gli attentati terroristici dell’11 settembre 2001 ci hanno costretto a rivedere le nostre convinzioni in materia di sicurezza su Internet . L’Assemblea si ricorderà che vennero utilizzate tecniche avanzate nella preparazione di tali attentati.</p>
      <p sl="pl">I punti di vista che ho appena enunciato hanno un’influenza molto specifica sulla protezione dei diritti dei consumatori. Occorrono metodi chiari e sicuri per le transazioni su Internet . Dobbiamo concentrarci sull’attuazione dei metodi per la salvaguardia delle transazioni su Internet e rendere impossibile alle persone non autorizzate di ottenere l’accesso ai dati sui consumatori. Un metodo relativamente semplice sarebbe migliorare e introdurre norme di sicurezza europee per le transazioni su Internet .</p>
    </intervention>
    <intervention id="4-034" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signora Commissario, onorevoli colleghi, mi congratulo con voi per l’iniziativa del Libro verde sulla revisione dell’acquis . Ritengo che, se vogliamo che i nostri concittadini vedano nel mercato interno non soltanto una minaccia, allora dobbiamo far sì che i consumatori siano protetti in modo adeguato, soprattutto perché il mercato interno si applica a prodotti complessi: mi riferisco naturalmente ai mercati finanziari. Ogni giorno vi sono esempi, se ve ne fosse bisogno, della sfida che la protezione dei consumatori costituisce al riguardo.</p>
      <p sl="fr">A tale proposito, vorrei tornare a quello affermato ieri dal Commissario McCreevy: ha dato l’impressione che, se il mercato immobiliare americano era nelle condizioni in cui era, questo era dovuto al fatto che i soggetti che accendevano mutui non avevano alcuna preparazione nel campo finanziario. L’alfabetizzazione finanziaria è molto importante, ma non deve sostituire la vera e propria protezione dei consumatori, incorporata in tutta la nostra normativa. Ciò richiede una normativa orizzontale nonché leggi settoriali. Non dobbiamo sostituire l’opera di sensibilizzazione alla protezione dei consumatori e alla responsabilità dei professionisti quando si tratta di offrire prodotti che circolano liberamente nel mercato interno.</p>
      <p sl="fr">Il mio secondo punto riguarda il ricorso collettivo. Credo che il nostro relatore in seno alla commissione per i problemi economici e monetari, l’onorevole Sánchez Presedo, esprimerà i suoi commenti al riguardo, ma ritengo che vi sia ancora della strada da fare in questo campo. Nessuno in Europa pensava che volessimo importare il modello americano, ma esiste una differenza fra la situazione di oggi nel mercato interno dell’Unione europea e la situazione negli Stati Uniti, e sono certo, Commissario Kuneva, che lei interverrà in modo intelligente, da una prospettiva europea. E’ forse normale oggigiorno che non vi siano alcune conoscenze, alcuna trasparenza relativamente ai reclami che vengono presentati, alle sanzioni pecuniarie che vengono inflitte? Vorrei che avessimo un confronto trasparente e aperto su cosa in realtà riescono a recuperare queste azioni collettive e offriamo ai consumatori questo strumento così utile!</p>
      <p sl="fr">Se mi permette, signora Presidente, vorrei fare un’ultima osservazione. Le definizioni nette di consumatore e professionista proposte nella relazione sono importanti, ma dobbiamo fare attenzione a non creare confusione: nel campo dei servizi finanziari, ad esempio, la convinzione che certi prodotti possano essere riservati ai professionisti è un’illusione che potrebbe sminuire le garanzie offerte ai consumatori. Prima o poi tali merci circoleranno sul mercato e saranno offerte ad tutti i consumatori. Pertanto, dobbiamo avere una definizione, ma non deve essere l’obiettivo ultimo della protezione dei consumatori!</p>
    </intervention>
    <intervention id="4-035" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, vorrei unirmi a quanti si sono congratulati con la relatrice per il suo lavoro.</p>
      <p sl="en">Stiamo discutendo di come legiferare meglio. Quello che tentiamo di fare in realtà è offrire ai consumatori la certezza che, indipendentemente da dove faranno gli acquisti, godranno sempre degli stessi diritti. Tuttavia non stiamo riuscendo molto nel nostro intento, poiché metà dei nostri cittadini sono circospetti per quanto riguarda gli acquisti transfrontalieri, perché non credono che saranno tutelati, il che non ci sorprende. Penso che sia più facile fare acquisti a livello locale, e i consumatori sono più a loro agio a livello locale. Ma se si dà uno sguardo ai dettaglianti, la metà dice di volere il commercio transfrontaliero e, infatti il 29 per cento lo pratica. I dettaglianti ritengono che, se in questo campo ci fosse una normativa migliore, i consumatori farebbero più acquisti transfrontalieri.</p>
      <p sl="en">A dire il vero, ai consumatori non importa se abbiamo otto o venti direttive. In realtà non ne vogliono nemmeno sapere di quello che accade dietro le quinte. Vogliono semplicemente sentirsi sicuri e sapere che la normativa è improntata alla semplicità. E nel caso in cui le suocere si sentissero offese dall’esempio dell’onorevole Stubb, credo che se avesse letto quel passaggio ai deputati di quest’Assemblea, con termini come “strumenti orizzontali”, “strumenti”, “trasversale” e via dicendo, anche fra loro sarebbero stati in pochi a capire veramente.</p>
      <p sl="en">Il vero problema, come è stato sottolineato nella relazione, è che siamo in presenza di frammentazione e di un recepimento disomogeneo della normativa europea. Di recente ho presieduto una commissione d’inchiesta su Equitable Life , e abbiamo visto con molta chiarezza i problemi del recepimento disomogeneo nel settore dei settori finanziari nonché la necessità che la Commissione migliori la sua vigilanza. A tale riguardo abbiamo formulato una serie di raccomandazioni.</p>
      <p sl="en">La verità è che il divario fra quello che decidiamo qui e quello che accade negli Stati membri è troppo grande. Chiedo che il commercio elettronico sia incluso nel campo di applicazione della revisione, così come altre questioni come la commercializzazione a distanza di servizi finanziari, il credito al consumo e le pratiche commerciali sleali.</p>
      <p sl="en">Il paragrafo 49 è importante e riconosce la necessità di informare i consumatori continuamente. Penso che la rete di centri per i consumatori possano rivestire un ruolo in questo campo, perché due terzi dei consumatori dicono che non sanno dove ottenere informazioni e consigli sugli acquisti transfrontalieri. E’ semplicemente un dato eccessivamente grande.</p>
      <p sl="en">La questione dei risarcimenti e delle azioni collettive: accolgo con favore quello che l’onorevole Wallis dice a questo riguardo, anche alla luce delle sue conoscenze e della sua lungimiranza in ambito giuridico.</p>
      <p sl="en">Vorrei soffermarmi su due o tre questioni in particolare. La Guida europea delle città è un problema che si ripresenta frequentemente sia a me che a voi, eppure nessuno fa niente. A meno che non facciamo qualcosa, i consumatori penseranno che non facciamo altro che discutere, ignorando il problema. Dobbiamo veramente occuparcene seriamente. Se gli Stati membri non agiscono, allora bisogna spronarli ad assumere l’iniziativa.</p>
      <p sl="en">Per quanto riguarda i giocattoli e i prodotti non sicuri, l’onorevole McCarthy vi ha fatto cenno. I consumatori pensano di essere sicuri quando comprano merci sul mercato europeo. Per quanto riguarda invece le carni di manzo proveniente dal Brasile, nutriamo anche qui preoccupazioni. In quest’Assemblea vi è un divario fra quello che diciamo e quello che facciamo, ma ciò non toglie che la presente relazione sia un primo passo molto positivo verso il miglioramento della protezione dei consumatori.</p>
    </intervention>
    <intervention id="4-036" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, la revisione dell’acquis in materia di protezione dei consumatori the dovrebbe migliorare il funzionamento del mercato interno rafforzando la protezione dei consumatori e la competitività tra imprese.</p>
      <p sl="es">Aumentando la sicurezza e l’affidabilità del mercato è possibile ridurre i costi, incrementare il volume delle transazioni e attrarre investimenti; in breve, può contribuire a raggiungere gli obiettivi della strategia di Lisbona riveduta.</p>
      <p sl="es">Nel suo parere la commissione per i problemi economici e monetari ha sottolineato l’importanza di applicare norme ad hoc sulla protezione dei consumatori nel settore dei servizi finanziari e la necessità di avere in questo settore un approccio integrato, di ampio respiro e sistematico in tutta l’Unione europea. La commissione ha inoltre ribadito che la revisione deve essere condotta con la partecipazione delle parti in causa, in conformità ai principi del buon governo.</p>
      <p sl="es">Questo approccio si riflette in larga parte nella relazione, poiché vi si invoca un approccio di ampio respiro, un approccio misto o combinato che consista di uno strumento orizzontale e altri strumenti settoriali, e una rigorosa applicazione del principio “legiferare meglio”.</p>
      <p sl="es">La protezione dei consumatori può sradicare pratiche indesiderate nonché prevenire l’accumularsi di sperequazioni che portano a seri conflitti. Solo ieri abbiamo discusso della situazione venutasi a creare a causa dei mutui che negli Stati Uniti sono stati concessi a gruppi di persone con risorse limitate, a prezzi alti, in circostanze predatorie e con un’attività di promozione irresponsabile.</p>
      <p sl="es">La sicurezza finanziaria e la stabilità economica possono essere migliorate facendo in modo che i consumatori diano il loro assenso in piena libertà e sulla base di informazioni chiare e adeguate, avendo la possibilità di controllare le relazioni sulla situazione finanziaria delle società interessate e ottenere i dati rilevanti, al fine di ottenere dei consigli imparziali e, se opportuno, dei meccanismi reattivi che includano il ricorso al risarcimento collettivo, evitando naturalmente gli eccessi che si riscontrano negli Stati Uniti, ma garantendo chiaramente la protezione dei consumatori.</p>
      <p sl="es">Una relazione annuale sui reclami e i ricorsi presentati dagli utenti di servizi finanziari potrebbe essere uno strumento utile da affiancare a una migliore sensibilizzazione. Qualsiasi passo avanti in questo campo sarà molto positivo.</p>
    </intervention>
    <intervention id="4-037" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Signora Presidente, alla luce della globalizzazione e dei conseguenti rapidi cambiamenti sul mercato interno il legislatore è chiamato a creare una normativa migliore e più moderna che corrisponda alle esigenze dei consumatori e degli imprenditori nel XXI secolo. Ciò è particolarmente importante ai fini della revisione dell’acquis in materia di protezione dei consumatori, perché grazie alla più profonda integrazione le nostre società sono diventate più mobili. I cittadini europei effettuano sempre più spesso acquisti e ricorrono a servizi oltre frontiera. Pertanto, è molto importante adottare questa iniziativa, affinché i consumatori possano essere certi che godono dello stesso livello di protezione in tutta l’Unione europea.</p>
      <p sl="pl">A mio avviso, la proposta della Commissione è ben equilibrata, giacché garantisce un alto livello di protezione dei consumatori e al contempo sostiene la competitività dell’economia europea. Non è sufficiente mettere semplicemente a punto un insieme di norme di questo genere, bensì queste devono essere efficaci. E’ per tale motivo che sottolineo che i consumatori o altri attori del mercato interno devono avere la certezza giuridica relativamente alle proprie attività e alle proprie operazioni sul mercato. L’attuale normativa non ha fornito certezza in quanto non è stata applicata con uniformità in tutti gli Stati membri.</p>
      <p sl="pl">Nel suo Libro verde la Commissione europea propone di modernizzare, semplificare e migliorare la normativa, allo scopo di avere la certezza giuridica. La relatrice avalla questo punto quasi in toto nella sua relazione. Condivido l’approccio misto proposto, che comporta la semplificazione delle otto direttive sulla protezione dei consumatori. Lo strumento orizzontale deve basarsi su un’armonizzazione massima, mentre gli strumenti settoriali devono essere conformi al principio dell’armonizzazione minima. Condivido inoltre l’opinione della Commissione che i principi relativi al diritto di recesso debbano essere modernizzati e definiti in base ai giorni di calendario. Inoltre, sostengo l’appello della Commissione a introdurre un modulo standard per il ritiro da utilizzare in tutti gli Stati membri, cosa che contribuirebbe a semplificare le procedure che interessano le piccole imprese e i consumatori, innalzando allo stesso tempo il livello di attuazione dei principi di informazione.</p>
      <p sl="pl">Sono lieta che sia stato possibile sviluppare le definizioni di consumatore e professionista, e che definizioni siano soddisfacenti. Ritengo che lo strumento orizzontale contenga molte indicazioni utili sulla modernizzazione dell’acquis communautaire . Nel campo dei diritti dei consumatori e per quanto riguarda le clausole contrattuali, è una buona idea stilare una lista nera di clausole che sarebbero sleali in qualsiasi circostanza. E’ nell’interesse comune di tutti gli utenti del mercato interno che la presente relazione sia adottata e che il relativo acquis sia riveduto. La relazione contiene molte disposizioni degne di considerazione. Si tratta di una relazione ben fatta, e porgo le mie congratulazioni alla relatrice.</p>
    </intervention>
    <intervention id="4-038" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, signora Commissario, l’Unione europea non può essere fondata unicamente su criteri economici, bensì dovrebbe essere costruita sui diritti sociali dei cittadini. Spesso citiamo i servizi telefonici, dei trasporti, finanziari, medici e quelli nel campo dell’istruzione. Dobbiamo definire criteri di qualità per i servizi pubblici. L’economia europea non può svilupparsi se fra due città non esistono trasporti pubblici perché non sono vantaggiosi. La nuova normativa sul roaming rappresenta un successo.</p>
      <p sl="ro">La protezione dei consumatori significa anche che a ogni cittadino o a ciascuna famiglia europea è garantito il paniere giornaliero indispensabile. Come possiamo tutelare i pensionati, come possiamo tutelare i disabili o le persone vulnerabili in un mercato interno se quest’ultimo poggia unicamente su criteri economici?</p>
      <p sl="ro">Nonostante la normativa esistente, i cittadini europei come consumatori non sanno come e quindi, implicitamente, non sono in grado di far valere i propri diritti. I passeggeri non sanno cosa possono fare, e quindi non presentano domanda di risarcimento nel caso di ritardi o cancellazioni dei voli. Spero che queste forme di compensazione vengano introdotte anche per gli altri mezzi di trasporto.</p>
      <p sl="ro">Accolgo con favore la richiesta da parte della relatrice di stilare una lista nera di clausole vietate e una lista grigia di clausole eventualmente vietate che possono presentarsi quando si stipula un contratto. Inoltre, è assolutamente necessario che i cittadini siano meglio informati come consumatori.</p>
      <p sl="ro">Come facciamo a tutelare un partecipante ad un fondo investimento dalla decisione dell’azionista di investire in tipi di attività che il partecipante non condivide? Dal momento che la maggior parte dei cittadini europei consuma prodotti della società dell’informazione, esorto la Commissione europea a elaborare quanto prima una strategia e un piano di azione volti a garantire la sicurezza dei sistemi e dei servizi caratteristici della società dell’informazione. Mi congratulo con la relatrice.</p>
    </intervention>
    <intervention id="4-039" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, cercherò di organizzare il mio discorso nella maniera migliore, in modo da toccare tutte le questioni importanti, e sono molto grata per il prezioso contributo da voi dato alla presente discussione.</p>
      <p sl="en">Sono inoltre lieta del fatto che molti cittadini europei stiano ascoltando questo dibattito concernente una questione di grande rilievo per la nostra vita quotidiana, il cosiddetto Libro verde, che potrebbe sembrare un po’ altisonante, ma quando ci si rende conto che si è circondati da contratti stipulati con i consumatori, a partire dal primo mattino quando acquistiamo una tazza di caffè –si tratta già di un contratto di questo tipo – diventa evidente quanto sia importante quello di cui stiamo discutendo oggi per l’agenda dei cittadini dell’Unione europea. Vi sono molto grata per la dedizione con cui cercate di rendere il linguaggio veramente comprensibile e vicino ai cittadini.</p>
      <p sl="en">Vorrei partire da alcune osservazioni sulle questioni generali da voi sollevate. Innanzi tutto, per quanto riguarda il campo di applicazione della revisione: sono molto ben disposta nei confronti di una revisione più aperta dell’acquis , ma abbiamo già concordato con la Commissione che, in linea di principio, essa deve essere limitata alle otto direttive coperte dal Libro verde. Pertanto sarebbe necessario chiarire quale relazione intercorre fra qualsiasi strumento di controllo della normativa e gli altri strumenti comunitari.</p>
      <p sl="en">La Commissione valuterà se sarà necessario, e se sì, quando sarà opportuno redigere una relazione sulla direttiva relativa al commercio elettronico. Concordo pienamente: gli strumenti per i consumatori europei costituiscono un elemento molto importante per affrontare la presente questione, ma ciò non rientra veramente nel campo di applicazione di questa revisione. Di solito sono molto ambiziosa come politico e come Commissario per la protezione dei consumatori, ma attualmente non credo che possiamo includere la direttiva sul commercio elettronico nel campo di applicazione.</p>
      <p sl="en">Vi è una serie di direttive sulla protezione dei consumatori, come la direttiva 97/7/CE sulla protezione dei consumatori in materia di contratti a distanza, che copre i contratti stipulati con i consumatori elettronicamente, e in effetti la direttiva sul commercio elettronico afferma chiaramente che non ha alcun pregiudizio per quanto riguarda il livello di protezione per gli interessi dei consumatori così come stabilito dagli atti comunitari, tra cui l’acquis in materia di protezione dei consumatori.</p>
      <p sl="en">A tale riguardo, la direttiva sul commercio elettronico può essere riveduta separatamente dalla revisione dell’acquis in materia di protezione dei consumatori, e vi assicuro che seguirò questa problematica molto da vicino col Commissario McCreevy, nelle cui competenze rientra la direttiva sul commercio elettronico.</p>
      <p sl="en">A mio avviso inoltre abbiamo raggiunto un discreto consenso all’interno della Commissione sul fatto che la dimensione dei consumatori debba essere esaminata nell’ambito di molti altri portafogli, e non solo nell’ambito delle competenze del Commissario per la protezione dei consumatori. Ad esempio io sono coinvolta nel terzo pacchetto energia, che sarà prodotto alla fine di questo mese; sono inoltre coinvolta nella revisione del mercato interno, insieme al Commissario McCreevy sono la coautrice della revisione dei servizi finanziari. Non tralascerò la dimensione dei consumatori, molto importante. Abbiamo visto come la Direzione generale “Società dell’informazione” abbia registrato risultati positivi per quanto riguarda il rafforzamento della fiducia dei consumatori nel roaming , e siamo solo agli inizi.</p>
      <p sl="en">Molti di voi hanno fatto riferimento al livello della protezione dei consumatori. Mi si consenta di ribadire che l’importanza data dalla Commissione alle proposte sull’armonizzazione totale si baserà su un alto livello di protezione dei consumatori. Escludiamo pertanto a priori una corsa al ribasso. Tuttavia, non è nelle attese che tali proposte si basino sul più alto livello di protezione dei consumatori, il che è stato raggiunto da alcune legislazioni nazionali. Concordo con l’onorevole Wallis che dobbiamo avere un insieme di norme accessibili e comprensibili, il che significa che esamineremo come possiamo attuare tali norme in tutti i 27 Stati membri. Questa tematica non sarà assolutamente oggetto di una corsa al ribasso.</p>
      <p sl="en">Con tutto il rispetto per quegli Stati membri che applicano le migliori pratiche, credetemi, non vi è alcun paese ideale per quanto riguarda la protezione dei consumatori. Dopo aver visitato metà degli Stati membri, ho preso atto della situazione nei paesi più progrediti e, lo ripeto, alcuni di loro non hanno recepito la direttiva sulle pratiche commerciali sleali. Vi farò vedere il quadro di valutazione sull’attuazione della direttiva sulle pratiche commerciali sleali e sarete sorpresi dal vedere che persino i paladini della protezione dei consumatori non hanno recepito tale direttiva.</p>
      <p sl="en">Per quanto riguarda il quadro comune di riferimento (QCR), come l’onorevole Wallis sa, questo progetto mi sta a cuore, e la Commissione concorda col Parlamento europeo sul fatto che sia necessario garantire la coerenza fra il lavoro preparatorio del quadro comune di riferimento e la revisione dell’acquis in materia di protezione dei consumatori. Come giustamente sottolinea il Parlamento europeo, è fondamentale fare in modo che la revisione dell’acquis non sia frenata dal lavoro sul quadro comune di riferimento, che è un progetto più a lungo termine. Sono ansiosa di occuparmi di tale questione per rendermi conto, seminario dopo seminario, di quale sia l’esperienza accumulata, ma ritengo che il Libro verde costituisca un banco di prova. Se realizzeremo l’armonizzazione totale mirata attraverso il Libro verde, vorrà dire che possiamo lavorare su una buona base contrattuale per il futuro. Credo veramente nel futuro di questo progetto.</p>
      <p sl="en">Per quanto riguarda la necessità di garantire una pubblicazione efficace delle norme sulla protezione dei consumatori e di informare i consumatori – paragrafi 42, 43 e 47 – la Commissione sottolinea che spera che le recenti iniziative in questo campo daranno frutti nel prossimo futuro.</p>
      <p sl="en">Vorrei richiamare l’attenzione sul paragrafo 6; per quanto riguarda l’applicazione dello strumento futuro, una volta adottato, occorrerà valutarne l’efficacia. Ciò è molto importante per il principio “legiferare meglio” perché, se la miglior normativa rimane sulla carta, non farà che deludere i cittadini, resterà lettera morta, e la conseguenza sarà un’attitudine ancora più cinica nei confronti degli sforzi profusi dalla Commissione e dal Parlamento, motivo per cui i quadri di valutazione sull’applicazione e l’attuazione sono veramente molto importanti.</p>
      <p sl="en">La Commissione confida nel fatto che ogni proposta futura che dia seguito alla consultazione tenutasi relativamente al Libro verde sarà preceduta da un’esaustiva valutazione d’impatto, in conformità delle linee guida interne applicabili, anche come parte di un processo volto a migliorare la legislazione.</p>
      <p sl="en">Vorrei soffermarmi brevemente sui ricorsi collettivi, questione molto importante. Non so come fare per rassicurare coloro che ancora esitano che non si tratta di un’azione collettiva di stampo americano. Non so da dove siano partite queste voci, ovvero che ciò che stiamo cercando di introdurre è l’azione collettiva americana; forse dovrei parlare ex cathedra e fare un solenne giuramento. No, non si tratta di un’azione collettiva all’americana. Si tratta invece del nostro tentativo di dare una risposta alle esigenze dei cittadini europei. A novembre si terrà, durante la Presidenza portoghese, un’interessante conferenza sul ricorso collettivo e, se in futuro volete apportare un contributo alle nostre iniziative, vi prego, non usate il termine “azione collettiva”. Ciò di cui parliamo è il ricorso collettivo. A proposito, in 14 Stati membri europei esistono il ricorso collettivo, l’azione per la tutela di interessi collettivi, l’azione collettiva come in Francia e via dicendo. Fortunatamente, gli imprenditori stanno sempre più cambiando idea nei confronti del ricorso collettivo.</p>
      <p sl="en">Ho recentemente avuto un incontro interessante con il Mouvement des Entreprises de France . Vi sono stata invitata per un grande convegno, e le nostre posizioni iniziano ad avvicinarsi, pertanto ritengo che, se faremo il nostro lavoro come si deve, e se cercheremo di verificare, in modo aperto e franco, cosa esattamente è l’oggetto del ricorso collettivo, allora perverremo finalmente a una soluzione comune, esito nel quale personalmente credo.</p>
      <p sl="en">L’alfabetizzazione finanziaria e i servizi finanziari: un punto molto valido. La Commissione ha recentemente tenuto una conferenza sull’alfabetizzazione finanziaria per generare idee su quello che può fare in questo campo. La Commissione presenterà una comunicazione a tale riguardo verso la fine dell’anno, in cui enuncerà le proprie vedute e annuncerà una serie di iniziative volte a incoraggiare e a promuovere l’alfabetizzazione finanziaria negli Stati membri. Ancora una volta, vorrei ribadire che darò il mio contributo alla relazione del Commissario McCreevy sui servizi finanziari e cercherò di avvicinarmi quanto più possibile all’obiettivo di realizzare l’agenda per la protezione dei consumatori e per il mercato dei cittadini.</p>
      <p sl="en">Passiamo adesso alle questioni sollevate specificatamente nel Libro verde. Vorrei soffermarmi su alcune di esse. Per quanto riguarda il contenuto digitale e il software , la Commissione concorda sul fatto che tale questione richiede un’ulteriore riflessione. Come sapete, abbiamo sostenuto la relazione dell’onorevole Roithová. A mio parere, si tratta di una delle strade possibili per fare, proprio ora, cose importanti al fine di sensibilizzare, ma la Commissione lancerà un processo di raccolta delle informazioni al fine di determinare se i consumatori si sentono danneggiati dal fatto che il contenuto digitale e il software non sono coperti. Tale processo sarà separato dal seguito generale da dare al Libro verde.</p>
      <p sl="en">Per quanto riguarda la questione della proroga della garanzia giuridica, alcuni di voi hanno sottolineato quanto sia importante la responsabilità e la garanzia come processo legato alla protezione dei consumatori. La Commissione ritiene che in futuro occorra riflettere in merito, ma prende atto del sostegno dato a questo aspetto da molti intervistati nell’ambito della consultazione. Inoltre, la Commissione condivide la proposta di mantenere le attuali norme dell’onere della prova e del difetto di conformità.</p>
      <p sl="en">La Commissione prende atto dell’opposizione del Parlamento europeo all’introduzione della responsabilità diretta del produttore. Alla luce delle divergenze di opinione fra le parti in causa, è necessaria un’ulteriore riflessione su tale questione.</p>
      <p sl="en">Adesso per quanto riguarda il risarcimento collettivo, questione sollevata nella relazione dell’onorevole Patrie, nonché dall’onorevole Wallis. Concordo con l’onorevole Wallis sul fatto che occorre garantire la coerenza fra il lavoro di preparazione del quadro comune di riferimento e la revisione dell’acquis in materia di protezione dei consumatori, due processi che porteremo avanti alla stessa velocità. Onorevole Wallis, può contare sul fatto che non mancherò una sola occasione per parlare dell’importanza del quadro comune di riferimento nel futuro.</p>
      <p sl="en">L’onorevole Lechner ha anche sollecitamente menzionato quanto sia importante la coerenza. Essa è parte integrante della mia agenda volta a garantire la coerenza nel campo dell’acquis in materia di protezione dei consumatori.</p>
      <p sl="en">Per quanto riguarda le osservazioni dell’onorevole Kallenbach sui giocattoli: spero che, il 12 settembre, se non sbaglio, alla prossima riunione della commissione per il mercato interno e la protezione dei consumatori, avremo modo di discutere ulteriormente delle iniziative prese dalla Commissione. Ritengo che vi siano già alcuni risultati tangibili di cui poter discutere. Mi sono recata in Cina; questo problema non ci ha colti di sorpresa. Abbiamo il sistema RAPEX, che costituisce un eccellente esempio di solidarietà all’interno dell’Unione, per informare, nel caso in cui venga individuato un prodotto pericoloso sui nostri mercati, tutti i 27 paesi con rapidità. Il sistema funziona bene. Ho sottolineato con forza questo aspetto quando sono andata in Cina: immediatamente dopo la visita, ai due produttori cinesi dei giocattoli sono state ritirate le licenze. Ieri, ho avuto una lunga conversazione al telefono con il signor Eckert, amministratore delegato della Mattel .</p>
      <p sl="en">Ritengo che la questione dei giocattoli e la Cina possano essere utilizzate per spiegare come mai sia così importante avere un’armonizzazione totale mirata. Non è sufficiente che i consumatori siano tutelati adeguatamente in un solo paese. Non possiamo vivere su isole, ciò non sarebbe un mercato interno e neanche un’Unione europea unita. Credetemi, è molto difficile, anche per il paese più grande dell’Unione, convincere la Cina a prendere misure. Se vogliamo veramente avere più potere negoziale nelle nostre trattative con la Cina, dobbiamo rimanere uniti con un insieme chiaro di norme, e non con 27 mercati diversi, e dobbiamo inoltre insistere molto sull’applicazione. L’acquis in materia di protezione dei consumatori non è l’unico strumento. Dobbiamo essere in grado di vedere l’intero contesto. L’acquis è senza dubbio molto importante, essendo la nostra base, ma abbiamo anche la strategia per i consumatori 2007-2013, e ci adoperiamo molto per far sì che l’applicazione sia ovunque adeguata. Abbiamo la regolamentazione della cooperazione nel campo della protezione dei consumatori, e per la fine di settembre ho invitato tutte le autorità competenti in materia di protezione dei consumatori per discutere di alcune delle questioni nonché dei giocattoli pericolosi provenienti dalle fabbriche di giocattoli cinesi. Vi riferirò nuovamente sulla situazione.</p>
      <p sl="en">Inoltre, le reti europee dei centri per i consumatori sono utili e possono integrare quanto stiamo cercando di realizzare in termini di base normativa da attuare. Per quanto riguarda la Guida europea delle città, ho ricevuto molte lettere al riguardo. Purtroppo, sulla base delle mie prerogative di Commissario per la protezione dei consumatori, non posso fare molto. Pubblicherò sulla pagina iniziale del mio blog un avvertimento affinché i cittadini non adottino tali comportamenti illeciti e siano coscienti dei comportamenti illeciti riportati nella Guida europea delle città, ma gli unici a poter attuare l’eventuale protezione sono gli Stati membri.</p>
      <p sl="en">L’applicazione rappresenterà un aspetto cruciale nei prossimi mesi. Ho scritto personalmente a tutti i miei omologhi dei governi degli Stati membri per far loro presente che purtroppo il recepimento della direttiva sulle pratiche commerciali sleali non è soddisfacente. I miei ventisette omologhi hanno ricevuto lettere personali per metterli al corrente che le cose non stanno andando bene. Se non riusciremo nel recepimento dell’acquis , ciò rappresenterà un punto di partenza molto instabile per il futuro.</p>
      <p sl="en">La questione di “Roma I” è stata sollevata dagli onorevoli Wallis e Lechner. Posso rassicurarvi che, in questa fase, non vedo alcuna incoerenza fra la proposta di regolamento “Roma I” e un atto che armonizzerebbe pienamente alcuni aspetti della protezione dei consumatori o introdurrebbe una clausola sul riconoscimento reciproco per gli altri aspetti. Sono comunque a vostra disposizione per continuare la nostra discussione a questo riguardo. So quanto sia importante dal punto di vista degli sforzi continui finalizzati a rendere la base legislativa dell’Unione europea coerente.</p>
      <p sl="en">Vorrei ancora una volta ringraziarvi tutti. Ritengo, onorevole Patrie, che le sia stato riconosciuto il merito di aver lavorato con grande impegno. Per concludere, vorrei ringraziarvi tutti e dirvi che sono impaziente di proseguire il nostro lavoro su questa tematica così importante. Infine, grazie ai cittadini europei che hanno assistito a questa discussione.</p>
    </intervention>
    <intervention id="4-040" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà a mezzogiorno.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-041" speaker_id="33987" name="Monica Maria IACOB-RIDZI" is_mep="True" mode="written" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">L’acquis communautaire sui diritti dei consumatori si è arricchito di anno in anno di disposizioni finalizzate a tradurre il mercato unico europeo in realtà. Fra i recenti atti legislativi, la direttiva sul roaming indica che uno dei principali ostacoli alla libera circolazione percepito dai cittadini europei è stato eliminato.</p>
      <p sl="ro">La direttiva in materia di tasse relative alle autovetture si posiziona nella stessa scia. Purtroppo, una decisione del Consiglio è all’esame fin dal 2005, nonostante sia il Parlamento che il Comitato economico e sociale europeo abbiano dato parere favorevole nello scorso autunno. Tale documento è assolutamente necessario, poiché attualmente 16 Stati membri impongono una tassa a 16 livelli diversi, e si tratta di un ostacolo all’acquisto di un’autovettura presso un altro Stato membro dell’Unione. Nella maggior parte dei casi, i cittadini che cambiano residenza da uno Stato membro all’altro, quando presentano domanda per la tassa di immatricolazione, sono costretti a pagarla due volte.</p>
      <p sl="ro">Il Parlamento e la Commissione europea devono esortare i ministri delle Finanze degli Stati membri ad adottare questa direttiva in seno al Consiglio. Il concetto di cittadinanza europea sarà pienamente realizzato solo quando tutti i diritti definiti dal Trattato saranno attuati dall’Unione europea e dai suoi Stati membri.</p>
    </intervention>
  </section>
  <section id="creitem3" title="3. Impiego di primati negli esperimenti scientifici (dichiarazione scritta): vedasi processo verbale"/>
  <section id="creitem4" title="4. Numero di emergenza europeo 112 (dichiarazione scritta): vedasi processo verbale">
    <intervention id="4-047" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, in realtà non posso citare nessun articolo. Le volevo però dire che ieri Lei ha dichiarato che l’Unione europea non si deve immischiare del regime fiscale della Chiesa. Ha detto anche di dire queste cose a titolo personale. Io ritengo che su questioni che riguardano la competenza della Commissione dell’Unione europea, il Presidente del Parlamento europeo non si esprime a livello personale e quindi le volevo dire che ho considerato queste sue dichiarazioni particolarmente inopportune, perché Lei è anche il mio Presidente e ritengo che questa questione del regime fiscale della Chiese debba essere chiarita alla luce delle regole europee.</p>
      <a text="(Applausi)"/>
    </intervention>
    <intervention id="4-048" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Frassoni, le posso dire che non vi era niente di drammatico in quello che ho detto. Mi è stato chiesto nel corso di un’intervista di esprimere la mia opinione sulle questioni che lei ha citato, e ho detto che dobbiamo considerare il principio di solidarietà con grande attenzione prima di prendere provvedimenti a livello europeo. Non ho discusso ulteriormente la questione.</p>
      <a text="(Applausi)"/>
    </intervention>
    <intervention id="4-049" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, mi scuso se insisto, mi riferisco al regolamento che le attribuisce la rappresentanza di questa Camera, ma anche alle regole che prevedono la correttezza dei rapporti tra istituzioni europee.</p>
      <p sl="it">Il problema, al contrario di quello che Lei ha detto ora, è che c’è un’inchiesta in corso, un’indagine in corso della Commissione europea, la quale ha chiesto informazioni al governo italiano sul rischio della violazione della concorrenza, è un compito che riguarda non la sussidiarietà ma le regole dell’Unione europea. Lei ha detto testualmente che dovremmo lasciare questo alle autorità italiane. Ma come fa Lei ad affermare questo se l’indagine riguarda esattamente la possibile violazione del diritto comunitario da parte delle autorità italiane? Qui sta la contraddizione in quello che Lei ha dichiarato.</p>
      <a text="(Applausi)"/>
    </intervention>
    <intervention id="4-050" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Cappato, abbiamo discusso anche di altre questioni che le stavano particolarmente a cuore. Il punto qui è di affermare alcuni principi generali. Non abbiamo assolutamente discusso di dettagli. La mia raccomandazione è di non farsi ossessionare dalla questione. Per inciso, nessuno più di me difenderà la normativa europea con la stessa risolutezza. Per me la normativa europea rappresenta sempre il punto di riferimento. Vorrei per adesso abbandonare questo tema.</p>
    </intervention>
    <intervention id="4-051" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, volevo soltanto ribadire la correttezza dell’intervento del Presidente del Parlamento, Poettering, che ha detto di parlare a titolo personale. Voglio ricordare all’onorevole Cappato che l’Unione europea non è competente in materia di concorrenza quando si tratta di erogazione di servizi pubblici.</p>
    </intervention>
    <intervention id="4-052" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, onorevole Tajani, ma vorrei concludere questo punto.</p>
    </intervention>
  </section>
  <section id="creitem5" title="5. Turno di votazioni">
    <intervention id="4-056" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Prevenzione e informazione in materia di droga (2007-2013) (votazione)">
    <intervention id="4-059" speaker_id="photo_generic" name="Viviane Reding" is_mep="True" mode="spoken">
      <p sl="fr">Membro della Commissione . − Signor Presidente, vorrei fare una dichiarazione a nome della Commissione prima della votazione.</p>
      <p sl="fr">Per quanto riguarda le misure volte ad attuare la decisione del Parlamento e del Consiglio che istituisce per il periodo 2007-2013 il programma specifico “Prevenzione e informazione in materia di droga”, la Commissione è d’accordo di trasmettere quanto prima in via eccezionale i progetti dei programmi di lavoro annuali relativi al presente programma specifico al presidente della commissione competente, oltre che a inviarli tramite il registro di comitatologia. La Commissione informerà il Parlamento non appena possibile di eventuali emendamenti apportati ai testi in seguito alle riunioni della commissione.</p>
    </intervention>
    <intervention id="4-060" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, Commissario Reding. Dal momento che non sono state presentate proposte di respingere la posizione comune e non vi sono emendamenti, dichiaro la posizione comune approvata.</p>
    </intervention>
  </section>
  <section id="creitem7" title="5.2. Regolamento sanitario internazionale (votazione)"/>
  <section id="creitem8" title="5.3. Convenzione sulla lotta alla desertificazione (votazione)"/>
  <section id="creitem9" title="5.4. Funzionamento dei dialoghi e delle consultazioni sui diritti umani con i paesi terzi (votazione)"/>
  <section id="creitem10" title="5.5. Conseguimento della sostenibilità della pesca tramite l’applicazione del rendimento massimo sostenibile (votazione)"/>
  <section id="creitem11" title="5.6. Libro verde sulla revisione dell’acquis in materia di protezione dei consumatori (votazione)"/>
  <section id="creitem12" title="6. Dichiarazioni di voto">
    <intervention id="4-075" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Sono lieto che la commissione per le libertà civili, la giustizia e gli affari interni abbia approvato all’unanimità la posizione comune del Consiglio sul programma specifico “Prevenzione e informazione in materia di droga” come parte del programma generale “Diritti fondamentali e giustizia”, in linea con la raccomandazione dell’onorevole Inger Segelström.</p>
      <p sl="fr">Mi dispiace che il Consiglio, pur accettando le posizioni del Parlamento, abbia respinto gli emendamenti volti a dare al Parlamento la possibilità di bloccare le decisioni della Commissione sull’attuazione del programma, ovvero in fase di individuazione delle priorità annuali. Mi spiace inoltre che nella sua dichiarazione in plenaria la Commissione europea abbia ritenuto opportuno dichiarare che il suo impegno a trasmettere al Parlamento europeo le necessarie informazioni relative ai progetti dei programmi di lavoro annuali rappresentava una misura eccezionale. Il presente programma deve essere lanciato quanto prima ed è di buon auspicio che la commissione abbia approvato la posizione comune.</p>
    </intervention>
    <intervention id="4-076" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Il problema della tossicodipendenza richiede l’adozione di un insieme di politiche trasversali che comprendano, fra le altre cose, la prevenzione, la cura e il reinserimento, nonché la lotta contro il traffico di stupefacenti, la criminalità organizzata e il riciclaggio di denaro.</p>
      <p sl="pt">Tali politiche pubbliche rappresentano priorità assolute, poiché la tossicodipendenza ha conseguenze gravi dal punto di vista umano e sociale, soprattutto fra le generazioni più giovani.</p>
      <p sl="pt">Vi si devono affiancare altre politiche pubbliche finalizzate a migliorare le condizioni di vita delle persone garantendo l’accesso all’assistenza sanitaria, all’alimentazione, agli alloggi, al sistema scolastico, al profitto scolastico e al lavoro stabile, nonché tutelando il diritto a una retribuzione equa, alla libertà creativa e di fruizione culturale, e all’attività sportiva.</p>
      <p sl="pt">Tenendo conto dei propri obiettivi e delle proprie iniziative, il programma specifico “Prevenzione e informazione in materia di droga” sviluppato a livello europeo può contribuire ad aumentare le conoscenze, migliorare lo scambio di informazioni e prevenire l’uso di stupefacenti, sostenendo e integrando le misure adottate da ogni Stato membro. La cifra (inadeguata) di quasi 21 milioni di euro, destinata ai 27 Stati membri per il periodo 2007-2013, sarà fatta fruttare a pieno e concretamente.</p>
    </intervention>
    <intervention id="4-078" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato ha favore dell’eccellente relazione dell’onorevole Miroslav Ouzký, sul regolamento sanitario internazionale, riveduta nel 2005 dall’Assemblea generale dell’Organizzazione mondiale della sanità (OMS). Lo scopo di tale regolamento è quello di prevenire il diffondersi delle malattie e di tutelare i cittadini da queste malattie senza creare inutili e costose interferenze con il commercio internazionale. Il meccanismo sanitario internazionale deve essere attuato urgentemente in modo coordinato con la Comunità europea, perché le malattie infettive, come sottolineato dall’onorevole Françoise Grossetête, rappresentano una minaccia e una sfida per qualsiasi paese.</p>
      <p sl="fr">Tali aspetti di ordine sanitario solleveranno ancora una volta la questione della qualità di controlli alle nostre frontiere esterne, sia per quanto riguarda le persone che le merci. E’ fondamentale sostenere lo sviluppo del Centro europeo per la prevenzione e il controllo delle malattie (CEPCM), istituito nel 2004, nonché il sistema europeo di allarme rapido e di reazione contro le minacce per la salute pubblica, che deve promuovere un’attuazione rapida e coerente negli Stati membri dell’Unione europea del regolamento sanitario internazionale.</p>
    </intervention>
    <intervention id="4-079" speaker_id="28196" name="Irena BELOHORSKÁ" is_mep="True" mode="written" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Poiché non abbiamo avuto una discussione sulla relazione dell’onorevole Ouzký sul regolamento sanitario internazionale, vorrei esprimere la mia opinione sul tema almeno in questa forma.</p>
      <p sl="sk">La crescita del commercio internazionale e l’aumento della mobilità all’interno dell’Unione europea elevano il rischio di diffusione di malattie infettive all’interno dell’Unione o della loro trasmissione in Europa da continenti lontani. La risposta a tali epidemie, facendo ricorso a metodi difensivi, deve essere integrata e coordinata per essere efficace. Oggi nell’Unione europea abbiamo il Centro europeo per la prevenzione e il controllo delle malattie (CEPCM), fra i cui compiti vi è la lotta contro le epidemie di massa. Allo stesso tempo, gli Stati membri sono anche membri dell’Organizzazione mondiale della sanità, che ha pubblicato il regolamento sanitario internazionale: anch’essi si occupano della lotta contro le malattie che possono diffondersi da un paese all’altro.</p>
      <p sl="sk">Esiste una decisione della Commissione sul sistema di allarme rapido e di reazione per la prevenzione e il controllo delle malattie trasmissibili. L’Unione europea dispone inoltre di alcuni strumenti finanziari, come ad esempio il Fondo europeo di solidarietà e il programma d’azione nel campo della sanità pubblica, che costituiscono un nuovo strumento di allarme rapido e reazione nel caso di gravi emergenze. Allo stesso tempo, in conformità del principio di sussidiarietà, gli Stati membri hanno il controllo dei propri servizi sanitari.</p>
      <p sl="sk">Visto questo complesso sistema di legislazione doviziosa a diversi livelli, sarà difficile rispondere in modo rapido e coordinato se si presenterà un rischio di epidemia. I sistemi dell’Unione europea e degli Stati membri devono essere meglio collegati gli uni con gli altri, in modo da non ritrovarsi in una situazione in cui la normativa europea non è all’altezza del livello di preparazione degli Stati membri.</p>
    </intervention>
    <intervention id="4-080" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il regolamento sanitario internazionale adottato dall’Organizzazione mondiale della sanità rappresenta un nuovo strumento finalizzato alla tutela della salute mondiale, che sostituisce il precedente regolamento risalente al dopoguerra, con controlli concentrati sulle frontiere, segnatamente con controlli sanitari nei confronti delle navi e degli equipaggi, e che include il vaccino internazionale contro la febbre gialla, al quale altre vaccinazioni sono state aggiunte successivamente. Le questioni emergenti nel campo della salute pubblica, come la tubercolosi e la malaria e persino nuovi vaccini come l’influenza aviaria e il rischio delle epidemie di influenza hanno reso la cooperazione internazionale e l’informazione sulla salute pubblica sempre più urgente.</p>
      <p sl="pt">Le recenti minacce legate a epidemie e pandemie hanno dimostrato che nessun paese o nessuna regione è immune dai problemi sanitari, e che non è possibile garantire questo. Il nuovo regolamento promuove lo scambio di informazioni e spinge i paesi a coordinare le loro risposte alle minacce globali, riconoscendo che tutti i paesi sono importanti e che è fondamentale offrirsi reciprocamente assistenza.</p>
      <p sl="pt">In Portogallo la sorveglianza sanitaria delle frontiere, i vaccini internazionali e le consulenze ai viaggiatori hanno ottenuto sempre meno attenzione, in particolare a causa della chiusura da parte del governo dei centri regionali di sanità pubblica. Senza un adeguato sistema nazionale di sorveglianza, l’attenzione riservata a questi settori continuerà ad essere insufficiente.</p>
    </intervention>
    <intervention id="4-081" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ho votato a favore della presente relazione. Vent’anni fa le malattie infettive non venivano percepite come una minaccia seria, mentre oggi rappresentano un rischio e una sfida per tutti i paesi. Le minacce come le epidemie di influenza, malaria e tubercolosi rappresentano un rischio per la salute a causa delle mutazioni dei virus, dell’aumento della resistenza agli antibiotici e a sistemi sanitari deboli.</p>
      <p sl="fr">I nuovi rischi per la salute includono inoltre le malattie di origine alimentare, gli incidenti o gli attacchi chimici, biologici e nucleari, l’inquinamento industriale e il cambiamento climatico. Tali minacce potrebbero mettere a repentaglio le vite di milioni di persone in diversi paesi.</p>
      <p sl="fr">La diffusione della globalizzazione e la crescita dei flussi e del commercio internazionali rappresentano dei fattori aggravanti. La cooperazione internazionale volta a controllare le malattie infettive è pertanto di importanza vitale. A tale fine, è fondamentale eliminare qualsiasi inutile ingerenza con il traffico e il commercio internazionali.</p>
      <p sl="fr">La presente relazione fornisce agli Stati membri un ulteriore incentivo per sviluppare altre iniziative comuni che si basino sullo scambio di migliori pratiche. L’introduzione di sistemi di allarme rapido nel caso di pandemie gravi nei paesi limitrofi e nei paesi terzi è parimenti di importanza vitale.</p>
    </intervention>
    <intervention id="4-082" speaker_id="28178" name="Miroslav MIKOLÁŠIK" is_mep="True" mode="written" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Vorrei formulare alcune osservazioni in merito alla relazione dell’onorevole Ouzký concernente il regolamento sanitario internazionale, documento a cui ho dato il mio voto.</p>
      <p sl="sk">Il presente strumento giuridico è necessario al fine di garantire in maniera mirata la prevenzione, la tutela e in modo particolare il controllo nei casi di diffusione di una malattia. Allo stesso tempo questo strumento farà in modo che la risposta da parte della sanità pubblica sia proporzionata ai rischi venutisi a creare.</p>
      <p sl="sk">Questo standard , che fu adottato in primo luogo dai paesi membri dell’Organizzazione mondiale della sanità (1951), è stato modificato da allora in quattro occasioni. La sua graduale attuazione cominciò nella sua forma attuale nel giugno 2007.</p>
      <p sl="sk">Il presente testo fornisce l’interpretazione definita chiaramente della posizione adottata dalla Commissione, e chiarisce il ruolo dell’Unione europea nell’attuazione del regolamento sanitario internazionale. Esso esamina altresì l’esistenza e il ruolo del Centro europeo per la prevenzione e il controllo delle malattie (CEPCM) e il sistema europeo di allarme rapido e di reazione contro le minacce per la salute pubblica (sistema ARR).</p>
      <p sl="sk">Inoltre contribuirà alla tutela della salute dei nostri cittadini, e per tale ragione accolgo con favore la sua adozione.</p>
    </intervention>
    <intervention id="4-084" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della proposta di risoluzione presentata da diversi gruppi politici, fra cui il gruppo del Partito popolare europeo (Democratici cristiani) e dei Democratici europei (PPE-DE) sugli obiettivi dell’Unione europea per l’ottava riunione della conferenza delle Parti alla Convenzione delle Nazioni Unite sulla lotta contro la desertificazione, che si sta tenendo a Madrid, dal 3 al 14 settembre 2007. Una conseguenza importante del riscaldamento del pianeta attualmente in corso è il prosciugamento delle sorgenti per evaporazione e la riduzione del flusso dei livelli idrometrici dei fiumi e dei bacini di acqua di falda, distruggendo in tal modo la struttura superficiale del suolo. Secondo il Programma delle Nazioni Unite per l’ambiente (UNEP), la desertificazione attualmente interessa circa il 25-30 per cento dell’area complessiva di terre del mondo, e fra 1,2 e 2 miliardi di persone in almeno 100 Stati sono a rischio. A livello globale, la desertificazione sta aumentando, provocando povertà, migrazioni forzate e conflitti. A mio parere, l’Unione europea deve attuare quanto prima una politica europea in materia di acque, non solo per quanto riguarda la qualità ma anche per quanto riguarda la quantità.</p>
    </intervention>
    <intervention id="4-085" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Sostengo la presente risoluzione comune relativa alla Convenzione delle Nazioni Unite sulla lotta contro la desertificazione e alla riunione in corso a Madrid. Come sappiamo, la desertificazione interessa il 20-30 per cento dell’area complessiva di terre del mondo e da 1,2 a 2 miliardi di persone, molte delle quali vivono in povertà assoluta, in almeno 100 Stati.</p>
      <p sl="en">In conseguenza del cambiamento climatico e dell’intervento dell’uomo, che assume la forma del disboscamento e dell’eccessiva coltivazione dei terreni, il mondo sta divenendo sempre più un deserto, il che causa a sua volta povertà, migrazione forzata e conflitti. Un esempio lampante è il Darfur, dove la desertificazione ha innescato un complesso conflitto fra pastori e agricoltori, poiché gli agricoltori sono stati spinti ad est nel territorio dei pastori, dando così origine a centinaia di migliaia di profughi, stupri, massacri e uccisioni. Solo un’azione determinata e rapida della comunità internazionale può impedire che il Darfur diventi il primo di una lunga serie di conflitti analoghi, la cui causa primaria è la desertificazione.</p>
    </intervention>
    <intervention id="4-086" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">A parte il disaccordo in campo scientifico sulle questioni ambientali, non vi è alcun dubbio che, come rilevato nella risoluzione, gli eventi climatici estremi come le inondazioni e i periodi di siccità legati al cambiamento climatico stiano divenendo più frequenti e più distruttivi, elevando quindi il livello di rischio e le ripercussioni negative in campo economico e sociale della desertificazione.</p>
      <p sl="pt">Non vi è neppure alcun dubbio che tali ripercussioni negative si facciano sentire sia nei paesi direttamente colpiti che nei paesi limitrofi. Se non altro per questa ragione, visto che l’Unione europea deve tenere presente che le sue zone di frontiera stanno subendo un processo di desertificazione, il prossimo vertice UE-Africa dovrà affrontare la questione in modo scrupoloso e coerente.</p>
      <p sl="pt">Inoltre, su un altro livello di certo degno di essere citato, la questione della desertificazione è rilevante anche all’interno della stessa Unione europea. E’ per questo il motivo per cui la fondamentale riforma della politica agricola comune, assolutamente necessaria, deve prendere atto del fatto che occorre combattere la desertificazione, al cui fine è fondamentale anche attuare una politica mirata a far insediare le persone nelle regioni rurali.</p>
      <p sl="pt">E’ auspicabile che sia la politica che i politici ragioneranno sul lungo periodo, affinché i problemi affrontati possano essere risolti in tempo. Ciò è vero per quanto riguarda la desertificazione: i libri di storia sono pieni di lezioni che dobbiamo imparare in tempo.</p>
    </intervention>
    <intervention id="4-087" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La desertificazione costituisce un problema grave che concerne molte parti del mondo ed è importante che il problema sia affrontato su scala globale.</p>
      <p sl="en">Un’eventuale inazione sarà causa di problemi gravi per molte persone, in particolare nei paesi in via di sviluppo, ragion per cui le Nazioni Unite, forti del nostro sostegno, devono agire adesso.</p>
      <p sl="en">Voterò a favore della risoluzione comune, ma spero che questo sia l’inizio di un processo in cui si affronti questo problema, e che negli anni a venire non ci pentiremo del fatto di non aver agito quando avevamo la possibilità di farlo.</p>
      <p sl="en">La desertificazione è una calamità che dobbiamo evitare; la presente risoluzione è un primo passo in questo senso. Noi dell’Unione europea dobbiamo assumere la guida nel cercare di invertire questa tendenza.</p>
    </intervention>
    <intervention id="4-088" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione con l’obiettivo di esercitare pressione affinché si prendano ulteriori iniziative per affrontare questo problema sempre più serio. In particolare, temo che molte persone nei paesi in via di sviluppo siano tenute all’oscuro del problema, poiché le ripercussioni spesso riguardano proprio questi paesi. Il Darfur è un esempio di un conflitto causato dalla desertificazione.</p>
    </intervention>
    <intervention id="4-090" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, il Parlamento avrà anche dato il massimo dei voti alla politica dell’Europa ufficiale in materia di diritti umani, ma la realtà è che le clausole sui diritti umani contenute in accordi siglati con molti paesi arabi e africani rimangono spesso lettera morta e non vi è alcuna politica attiva e coerente nel campo dei diritti umani.</p>
      <p sl="nl">Inoltre, cosa dire della politica nei confronti della Cina, dove è chiaro a tutti che gli interessi commerciali ed economici dell’Unione e dei suoi Stati membri hanno la precedenza sui diritti umani?</p>
      <p sl="nl">La cosa più grave però è ovviamente la politica nei confronti della Turchia. Mentre la relazione fa continuamente riferimento ai diritti delle donne, l’Europa continua a tenere la porta spalancata a questo paese musulmano dove la situazione in materia di diritti delle donne non ha fatto che peggiorare da quando l’AKP è giunto al potere. Comunque sia il nostro gruppo e il partito Vlaams Belang non intende più partecipare a questa ipocrisia.</p>
    </intervention>
    <intervention id="4-091" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, l’onorevole Dillen ha appena sottolineato a ragione il grande divario fra la retorica ufficiale dell’Unione europea, da un lato, e la politica che persegue in concreto nel campo dei diritti umani, dall’altro.</p>
      <p sl="nl">Vorrei aggiungere qualcosa al riguardo. Mentre l’Europa propaganda in tutto il mondo i valori di una società occidentale aperta e, soprattutto, della libertà di parola, mediante il dialogo sui diritti umani tanto acclamato qui ma che avviene senza paletti, scopriamo che nella stessa capitale ufficiale dell’Europa, Bruxelles, gli stessi difensori della libertà di parola europea vengono messi a tacere. Ritengo che il Parlamento e il suo Presidente debbano prendere posizione contro i diktat del sindaco di Bruxelles Thielemans, membro del Parti Socialiste , che vieta manifestazioni contro l’avanzata dell’islam intollerante nella nostra capitale europea e in tutti i paesi europei. Comunque sia, martedì 11 settembre sarò davanti al Parlamento europeo a manifestare con altri in sostegno alla libertà di parola e contro l’avanzata dell’islam .</p>
    </intervention>
    <intervention id="4-092" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione dell’onorevole Elena Valenciano Martínez-Orozco sul funzionamento dei dialoghi e delle consultazioni sui diritti umani con i paesi terzi. I diritti umani fanno parte dei valori fondamentali dell’Unione europea ed è molto importante garantire che siano messi automaticamente al centro dei dialoghi politici dell’Unione con i paesi terzi. Il Consiglio deve applicare sistematicamente la clausola sui diritti umani e sulla democrazia in tutti gli accordi e in tutte le relazioni dell’Unione europea con i paesi terzi.</p>
      <p sl="fr">Pertanto, sostengo l’idea di rafforzare la coerenza interistituzionale e cercare modi per migliorare il coordinamento fra le diverse istituzioni comunitarie (il Consiglio, la Commissione e il Parlamento) istituendo un trilogo interistituzionale sul dialogo politico e sui dialoghi e le consultazioni sui diritti umani. In un momento in cui i valori vengono erosi in un mondo che diventa sempre più complesso, l’Unione europea deve garantire il rispetto dei valori legati ai diritti e alla democrazia in tutti i suoi progetti e programmi, specialmente quelli relativi agli aiuti allo sviluppo e alla cooperazione tecnica, commerciale e finanziaria.</p>
    </intervention>
    <intervention id="4-093" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">La relazione dell’onorevole Elena Valenciano sul funzionamento dei dialoghi e delle consultazioni sui diritti umani con i paesi terzi è appena stata adottata con una grande maggioranza e mi congratulo con la relatrice per il suo lavoro esauriente.</p>
      <p sl="fr">La relazione afferma giustamente che le questioni legate ai diritti umani devono essere affrontate nel quadro del dialogo politico generale condotto con i paesi terzi. Infatti, la promozione dei diritti umani è una parte fondamentale della politica estera e allo sviluppo dell’Unione europea.</p>
      <p sl="fr">Sono inoltre lieto che la relazione esorti il Consiglio e la Commissione a snellire le procedure applicate per i dialoghi e le consultazioni. Una maggior coerenza e cooperazione interistituzionale conferirebbe alla politica dell’Unione europea in materia di diritti umani più credibilità a livello internazionale. Sarebbero opportuni anche una valutazione e un controllo obiettivi.</p>
      <p sl="fr">Infine, la relazione sottolinea l’importanza di garantire la trasparenza di tali dialoghi a livello europeo e di consolidare il ruolo del Parlamento europeo in tale campo. Per tutti questi motivi ho sostenuto l’adozione della presente relazione durante la votazione finale in plenaria.</p>
    </intervention>
    <intervention id="4-094" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">E’ senza dubbio fondamentale promuovere l’universalità e l’indivisibilità dei diritti umani, “intendendo con questi ultimi non soltanto i diritti civili e politici ma anche i diritti sociali, ambientali, economici e culturali”.</p>
      <p sl="pt">Tuttavia, vi sono alcune contraddizioni nella relazione: ad esempio, pur affermando che il dialogo con un paese terzo sui diritti umani sarà condotto in accordo con quest’ultimo, allo stesso tempo paventa la possibilità che, nel caso in cui questi rifiuti il dialogo, l’Unione europea prenda in considerazione delle iniziative specifiche in tale paese, utilizzando a tal fine lo “strumento finanziario per la promozione della democrazia e dei diritti umani nel mondo”.</p>
      <p sl="pt">Gli Stati membri saranno d’accordo nell’applicare reciprocamente questa misura? Ovvio che non lo saranno, perché il “dialogo” sui diritti umani con i paesi terzi non è pensato per discutere i diritti umani nell’Unione europea, bensì in tali paesi.</p>
      <p sl="pt">L’esempio aiuta a illustrare il vero obiettivo, che è quello di tentare di utilizzare i diritti umani come uno strumento di pressione e ingerenza, alla mercé e negli interessi delle principali potenze europee. La relazione, conscia di questa eventualità, che in realtà non sostiene, sottolinea l’esigenza di “coerenza” e “credibilità” da parte dell’Unione europea. Il silenzio sui voli illegali della CIA parla da solo.</p>
    </intervention>
    <intervention id="4-095" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della presente relazione, che esorta la Commissione e il Consiglio a garantire un più elevato livello di coerenza nel campo dei dialoghi dell’Unione europea sui diritti umani con i paesi terzi. In particolare, sostengo l’appello a coinvolgere maggiormente il Parlamento sul contenuto dei dialoghi in corso, e invito a utilizzare dei criteri e dei meccanismi di monitoraggio più rigorosi.</p>
    </intervention>
    <intervention id="4-096" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ho votato a favore dell’adozione della relazione sul funzionamento dei dialoghi e delle consultazioni sui diritti umani con i paesi terzi.</p>
      <p sl="pl">La relazione ha sollevato una questione molto importante, ovvero che il Parlamento europeo sia rappresentato in maniera adeguata nei dialoghi e nelle consultazioni con i paesi terzi. Le questioni legate ai diritti umani devono ovviamente far parte dal programma di lavoro dell’Unione europea. Inoltre, dobbiamo far sì che il Parlamento europeo sia adeguatamente coinvolto in tutte le questioni relative ai diritti umani.</p>
    </intervention>
    <intervention id="4-098" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="sv">Abbiamo scelto di non sostenere la relazione, poiché cerca di minare alcune delle buone intenzioni della Commissione finalizzate a creare una pesca più sostenibile.</p>
      <p sl="sv">La pesca nell’Unione europea deve diventare più sostenibile dal punto di vista ambientale, al fine di tutelare sia gli ambienti marini che la redditività a lungo termine dell’industria della pesca.</p>
    </intervention>
    <intervention id="4-099" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dell’ottima relazione d’iniziativa dell’onorevole Carmen Fraga Estévez in risposta alla comunicazione della Commissione sul conseguimento della sostenibilità della pesca tramite l’applicazione del rendimento massimo sostenibile.</p>
      <p sl="fr">Al pari dell’onorevole Fraga Estévez, mi fa piacere che la Commissione riconosca che l’attuale politica di gestione della pesca ha fallito, e accolgo con favore la sua proposta di creare un nuovo modello di gestione che garantisca la ricostituzione degli stock , adatti lo sforzo di pesca alla realtà del settore, e che migliori l’affidabilità e la stabilità della flotta peschereccia.</p>
      <p sl="fr">Ciononostante, è importante adottare un approccio prudente e considerare le nostre capacità di pesca in relazione ai requisiti europei e mondiali in materia di consumo, nonché in relazione all’urgente bisogno di ricercare altre risorse. Inoltre, qualsiasi modifica alla politica della pesca dell’Unione dovrà includere meccanismi di compensazione adeguati e accettabili dal punto di vista finanziario, che richiederanno una valutazione dell’impatto giuridico e socioeconomico della proposta definitiva.</p>
    </intervention>
    <intervention id="4-100" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La sostenibilità delle risorse ittiche è essenziale per garantire l’attività di pesca e la redditività della pesca a lungo termine.</p>
      <p sl="pt">La salvaguardia della sostenibilità delle risorse attraverso l’attuazione di piani a lungo termine e misure a breve termine deve essere ovviamente affiancata da una valutazione delle ripercussioni socioeconomiche e, pertanto, lo stanziamento di risorse finanziarie che garantiscano il perdurare dei pescherecci, dell’occupazione e del reddito dell’industria e dei pescatori. A nostro avviso, questa è la relazione che esprime meglio il principio del rendimento massimo sostenibile e che deve esserne alla base.</p>
      <p sl="pt">In altre parole, il rendimento massimo sostenibile non deve essere utilizzato come uno strumento per promuovere ulteriormente la demolizione di pescherecci e la distruzione di posti di lavoro.</p>
      <p sl="pt">I piani e le misure per garantire la sostenibilità delle risorse devono basarsi sulla ricerca scientifica, senza trascurare altre misure che tengano conto delle conseguenze dei fattori naturali e di quelle dovute alle attività dell’uomo che hanno un impatto sugli ecosistemi marini. E’ per questo motivo che abbiamo proposto l’introduzione nella relazione della necessità di aumentare gli stanziamenti relativi alla ricerca scientifica nel campo della pesca nell’ambito del Settimo programma quadro per azioni di ricerca e sviluppo tecnologico.</p>
      <p sl="pt">Infine, dobbiamo sottolineare che la partecipazione dei pescatori alla definizione di tutte queste politiche è fondamentale.</p>
    </intervention>
    <intervention id="4-102" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, ho dato il mio sostegno alla posizione di compromesso del Parlamento europeo sulla revisione dell’acquis in materia di protezione dei consumatori all’interno dell’Unione europea.</p>
      <p sl="cs">La relazione propone miglioramenti per mezzo miliardo di persone ogniqualvolta queste ultime esercitano i rispettivi diritti in merito al recesso da un contratto, alla fornitura delle merci, alla garanzia legale, ai metodi di calcolo del periodo di recesso, alle clausole contrattuali sleali, ai contratti di fornitura di contenuto digitale e alle aste on line .</p>
      <p sl="cs">Nonostante abbia dato il mio sostegno, ritengo che, visto che la Commissione sta preparando la più ampia revisione dell’acquis condotta finora, il Parlamento avrebbe potuto sollecitare modifiche più moderne, innovative e capillari, soprattutto nei seguenti settori prioritari:</p>
      <p sl="cs">un livello più alto di protezione dei consumatori nell’ambito del commercio elettronico;</p>
      <p sl="cs">una semplificazione delle transazioni transfrontaliere per i consumatori e gli imprenditori;</p>
      <p sl="cs">un’applicazione adeguata e il rispetto delle norme europee da parte degli Stati membri;</p>
      <p sl="cs">una miglior formazione dei consumatori e</p>
      <p sl="cs">un corretto esercizio dei diritti dei consumatori attraverso le frontiere.</p>
      <p sl="cs">Spero che la proposta della Commissione oserà di più. So che il Commissario Kuneva ha assunto l’impegno di affrontare un compito così difficile.</p>
    </intervention>
    <intervention id="4-999" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione d’iniziativa dell’onorevole Béatrice Patrie sul Libro verde sulla revisione dell’acquis in materia di protezione dei consumatori, tenendo in particolar modo conto dell’obiettivo dichiarato di modernizzare, semplificare e migliorare il quadro normativo per i professionisti e i privati, facilitando in tal modo il commercio transfrontaliero e una maggiore fiducia da parte dei consumatori. E’ opportuno chiederci periodicamente, soprattutto con lo sviluppo del commercio elettronico, se il normale funzionamento del mercato interno crei un equilibrio adeguato fra un alto livello di protezione dei consumatori e la competitività delle imprese, unitamente al rispetto del principio di sussidiarietà. Questa relazione propone alcune idee interessanti per quanto riguarda l’approccio legislativo generale, le restrizioni relative alle clausole sleali, l’armonizzazione della normativa, il diritto di recesso, la vendita di beni di consumo e, infine, l’applicazione efficace del diritto dei consumatori.</p>
    </intervention>
    <intervention id="4-103" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ci rammarichiamo del fatto che, in seno al Parlamento europeo, una maggioranza abbia respinto le proposte presentate. Ciò significa che la semplificazione della normativa in materia di diritti dei consumatori sarà un percorso a ostacoli. Potrebbe esservi un tentativo di ridurre e limitare tali diritti, in particolare nei paesi che sono più progrediti.</p>
      <p sl="pt">Ci rammarichiamo del fatto che le proposte avanzate dal mio gruppo siano state respinte, in particolare la definizione di un insieme limitato di norme generali comuni a tutti gli strumenti verticali della protezione dei consumatori: ciò garantirebbe un alto livello di protezione dei consumatori con l’attuazione del metodo approvato dell’armonizzazione minima abbinata al principio del paese di destinazione, in modo da non compromettere la legislazione nazionale vigente.</p>
      <p sl="pt">Come abbiamo detto, non sarebbe accettabile per una direttiva sui diritti dei consumatori tornare al principio del paese di origine come regola generale, come si è tentato di fare nella versione iniziale della direttiva sulla liberalizzazione dei servizi.</p>
      <p sl="pt">Dato che la relazione contiene ancora diverse contraddizioni e aspetti negativi, abbiamo espresso voto contrario e seguiremo attentamente l’evolversi della situazione.</p>
    </intervention>
    <intervention id="4-104" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="en">Un po’ di coerenza nel campo della politica per i consumatori, come l’introduzione di livelli minimi di protezione dei consumatori, può stimolare la volontà dei consumatori di acquistare merci e servizi da altri Stati membri dell’Unione e promuovere così lo sviluppo di un mercato interno che funzioni in modo armonioso. Ciononostante, vorremmo sottolineare che i consumatori acquistano anche molte merci da paesi e regioni al di fuori dell’Unione europea, come gli Stati Uniti e l’Asia. A tale riguardo, il ruolo delle istituzioni europee non deve quindi essere esagerato.</p>
      <p sl="en">E’ fondamentale che le misure adottate dall’Unione siano proporzionali e che il principio di sussidiarietà sia pienamente rispettato in tutte le circostanze. Siamo pertanto contrari a diverse delle proposte presentate precedentemente nel Parlamento europeo, come le campagne informative lanciate dall’Unione per i consumatori, l’informazione dei consumatori a livello europeo (che può essere gestita a livello nazionale o mediante la cooperazione volontaria fra le autorità esistenti negli Stati membri), nonché le autorità e gli istituti finanziati dall’Unione europea.</p>
      <p sl="en">Ciononostante, la presente relazione del Parlamento europeo e il Libro verde della Commissione sulla revisione dell’acquis in materia di protezione di consumatori sono fondamentalmente equilibrati, e creano un quadro normativo più semplice e prevedibile. Abbiamo pertanto deciso di esprimere voto favorevole nella votazione finale.</p>
    </intervention>
    <intervention id="4-105" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Accogliamo con favore la revisione dell’acquis in materia di protezione di consumatori e riteniamo che sia un passo positivo il fatto che proponiamo di indagare sulle sperequazioni, i divari e le direttive aventi un oggetto analogo. Non vediamo alcun problema di fondo relativo all’armonizzazione, la quale, fintanto che significa che non dobbiamo ridurre il nostro livello di protezione dei consumatori, che deriva da un’antica tradizione svedese di protezione dei consumatori, semplifica il quadro e avvantaggia i consumatori e i professionisti europei. Avremmo quindi voluto che vi fosse una garanzia a protezione dei consumatori e ci rammarichiamo del fatto che il Parlamento non abbia condiviso la nostra posizione.</p>
    </intervention>
    <intervention id="4-106" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Non ho potuto votare a favore della relazione Patrie a causa del testo del paragrafo 2, che raccomanda di riesaminare la direttiva 2000/31/CE relativa a taluni aspetti giuridici dei servizi della società dell’informazione, in particolare il commercio elettronico. A mio avviso, l’attuale direttiva, che stipula, inter alia , che il tasso dell’IVA sia quello del paese di origine, funziona molto bene nella pratica.</p>
      <p sl="fr">Perché dovremmo modificare questa eccellente direttiva per introdurre un sistema in cui i consumatori devono pagare l’IVA per i servizi ottenuti nel paese di destinazione? Ciò porterebbe al caos totale per tutte le parti interessate: sia per le autorità in campo fiscale, che dovranno gestire importi IVA di società con base in 27 paesi diversi, che per le imprese interessate, che dovranno applicare fino a 27 diversi regimi IVA.</p>
      <p sl="fr">Una tale situazione sarebbe inaccettabile e impedirebbe la libera circolazione di merci, creando così un ostacolo quasi insormontabile per il mercato unico dei servizi elettronici.</p>
    </intervention>
    <intervention id="4-107" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Signor Presidente, volevo semplicemente dichiarare che durante la votazione elettronica sulla relazione Patrie ho tentato per due volte di votare a favore di un emendamento, ma purtroppo il mio dispositivo di voto non ha funzionato. Vorrei che se ne prendesse nota.</p>
    </intervention>
    <intervention id="4-108" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, onorevole Libicki. Ne sarà presa nota nel processo verbale.</p>
    </intervention>
  </section>
  <section id="creitem13" title="7. Correzioni e intenzioni di voto: vedasi processo verbale"/>
  <section id="creitem14" title="8. Comunicazione delle posizioni comuni del Consiglio: vedasi processo verbale"/>
  <section id="creitem15" title="9. Approvazione del processo verbale della seduta precedente: vedasi processo verbale"/>
  <section id="creitem16" title="10. Discussioni su casi di violazione dei diritti umani, della democrazia e dello Stato di diritto"/>
  <section id="creitem17" title="10.1. Birmania">
    <intervention id="4-116" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sulla Birmania .</p>
    </intervention>
    <intervention id="4-117" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">autore. – Mediante la presente discussione e la risoluzione su cui si voterà fra breve, il Parlamento europeo richiama l’attenzione degli Stati membri dell’Unione europea, delle altre istituzioni europee e della comunità internazionale sulla situazione dei diritti umani in Birmania. Il paese viene spesso definito un paradiso per i turisti, ma è tutt’altro che un paradiso per le persone che ci vivono. L’ultima provocazione del regime al potere nei confronti dei cittadini è stata l’incremento dei prezzi dei carburanti del 500 per cento il mese scorso. Non è una sorpresa che una tale decisione abbia creato malcontento e proteste pubbliche, le quali sono state e tuttora vengono brutalmente represse. Decine di manifestanti sono stati picchiati e arrestati e, per rendersi conto della misura in cui questo regime reprime i propri cittadini e di cosa è capace, basti ricordare gli avvenimenti del 1988, la situazione del Premio Nobel http://nobelprize.org/nobel_prizes/peace/laureates/1991, l’attentato alla sua vita del 2003, e il fatto che dal 1996 il regime ha distrutto più di 3 000 villaggi e trasferito a forza più di un milione di persone. Questo regime si caratterizza per una straordinaria brutalità; nel suo repertorio di crimini si annoverano lo stupro, la tortura, il lavoro forzato e l’uso di bambini soldato. La comunità internazionale è senza dubbio consapevole di quello che avviene, e non dobbiamo permettere che i recenti avvenimenti evolvano in repressioni su più vasta scala.</p>
      <p sl="lt">I crimini e le violazioni dei diritti umani da parte del regime al potere in Birmania sono degni della nostra ferma condanna. Esprimiamo la nostra solidarietà al popolo birmano e chiediamo che i manifestanti arrestati siano immediatamente rilasciati e che a http://nobelprize.org/nobel_prizes/peace/laureates/1991sia consentito vivere una vita dignitosa e che le sia data libertà di azione. Attualmente alcuni paesi della regione, come Cina e India, hanno una responsabilità importante, poiché possono esercitare la loro influenza al fine di pervenire ad una soluzione civile del conflitto in Birmania.</p>
    </intervention>
    <intervention id="4-118" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">autore . – Signor Presidente, signora Commissario, onorevoli colleghi, quattro anni fa, in questa Aula, ebbi l’opportunità di esprimere la mia protesta relativamente alle flagranti violazioni dei diritti umani in Birmania nonché la mia speranza che avremmo visto miglioramenti in futuro.</p>
      <p sl="pt">Ciò purtroppo non è avvenuto: anche se le violazioni dei diritti umani in Birmania sono mutate in qualche misura, la situazione in realtà è peggiorata notevolmente. L’espulsione della Croce Rossa internazionale ha un valore altamente simbolico, poiché dimostra che ci troviamo di fronte a un regime assolutamente intollerabile. Tuttavia, noi dell’Unione europea dobbiamo dare uno sguardo alla nostra politica nei confronti di tali violazioni: è difficile credere al fatto che in sette anni non vi sia stato un vertice con l’Africa sullo Zimbabwe, dove vi è un regime estremamente violento che non rispetta i diritti umani. Tuttavia, quando si tratta della Birmania, non si può dire lo stesso: è ovvio che gli interessi commerciali in Asia sono molto più importanti di quelli in Africa! Questo non mi sembra accettabile.</p>
    </intervention>
    <intervention id="4-119" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . – Signor Presidente, la Birmania detiene il vergognoso record di essere governata da una delle dittature militari più longeve. La Birmania infatti si trova sotto un regime militare totalitario da 45 anni. Una volta colonia britannica, il paese ha attraversato un periodo postcoloniale traumatico, che è stato un terreno fertile per lo stabilirsi di una giunta militare.</p>
      <p sl="en">Dal 1962 il paese è governato da generali dell’esercito e i birmani hanno subito gravi abusi dei loro diritti umani. Inoltre, i generali, a causa della loro incompetenza, hanno reso la Birmania uno dei paesi più poveri d’Asia, nonché una nazione in cui la corruzione ha assunto proporzioni gigantesche. Inoltre, il paese è diventato una piaga per il resto del mondo, essendo pesantemente coinvolto nel traffico su larga scala dell’eroina nonché un grande esportatore di questa droga letale.</p>
      <p sl="en">La persona che detiene il potere oggi in Birmania è il generale Than Shwe, un uomo sulla cui stabilità psichica vi sono dubbi, del quale si dice che sia introverso, malizioso e superstizioso e che prende decisioni importanti dopo aver consultato gli astrologi. Eppure la Birmania è un paese dotato di una bellezza naturale senza pari, di una terra incredibilmente fertile e di ricche risorse minerarie, nonché di notevoli riserve di gas e petrolio. Tutte queste risorse sono state al centro dell’attenzione degli investitori stranieri, ma purtroppo tali investimenti non hanno raggiunto i cittadini birmani, e sono finiti in gran parte nelle tasche dei dittatori e dei loro collaboratori.</p>
      <p sl="en">La speranza che ritornasse un governo democratico emerse nel 1990 quando la Lega nazionale per la democrazia vinse le elezioni nazionali, ma il generale represse tutti i tentativi di democratizzazione e alla leader della Lega nazionale per la democrazia, Aung San Suu Kyi, venne non solo impedito di assumere il potere, ma venne anche sottoposta agli arresti domiciliari, e questo nonostante l’indignazione internazionale.</p>
      <p sl="en">La Birmania è stata al centro di risoluzioni sui diritti umani adottate da quest’Assemblea in numerose occasioni nel passato, e alcune sanzioni sono in vigore da anni. Tutto ciò è stato però invano, principalmente perché il regime al potere gode del sostegno della Cina. La verità è che, se davvero vogliamo contribuire alla democrazia in Birmania, dobbiamo attribuire la colpa e concentrare la nostra attenzione sul governo cinese. Possiamo mettere pressione sui cinesi, ad esempio minacciando sanzioni commerciali e un embargo sugli investimenti nei confronti della Cina. Se avremo abbastanza coraggio da fare questo, allora abbiamo una possibilità di cambiare le cose per il meglio in Birmania. Altrimenti temo che la presente risoluzione, come tutte quelle precedenti, finirà nel cestino del generale Than Shwe.</p>
    </intervention>
    <intervention id="4-120" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . – Signor Presidente, come sempre, il giovedì pomeriggio ci ritroviamo a discutere di casi di violazioni dei diritti umani nel mondo. Se elencassimo tutti gli innumerevoli paesi, società e nazioni che hanno violato i diritti umani e sono perciò oggetto delle nostre discussioni, essi rappresenterebbero una parte consistente del nostro pianeta. E’ opportuno notare che le violazioni dei diritti umani non avvengono soltanto nei paesi poveri. Spesso si verificano anche nei paesi in via di sviluppo che magari non sono particolarmente ricchi ma si stanno sviluppando, come la Russia. Alcuni di questi paesi si legittimano persino con elezioni democratiche. Le violazioni dei diritti umani possono anche verificarsi in paesi come la Cina, che sta rapidamente scalando le classifiche mondiali relative alla ricchezza. Allo stesso tempo dobbiamo anche occuparci dei paesi più poveri.</p>
      <p sl="pl">Signor Presidente, a mio avviso dobbiamo considerare se sia il caso per una volta rinunciare alla nostra discussione e chiedere alla Commissione europea di presentare delle idee su come affrontare le violazioni dei diritti umani nel mondo. Faccio questa proposta perché discutiamo di queste violazioni ogni giovedì, non facciamo che indignarci, ma a che pro? Le violazioni dei diritti umani naturalmente si trascinano dietro una fitta ragnatela di ripercussioni. Una di queste ripercussioni riguarda la cooperazione fra diverse grandi istituzioni finanziarie ed economiche perfettamente legali e i regimi criminali al potere nei paesi in questione.</p>
      <p sl="pl">E’ emerso che vi è un gruppo di grandi società finanziarie che collabora con diversi pezzi grossi e dittatori per opprimere i propri cittadini. Purtroppo, spesso tali paesi vivevano meglio durante il colonialismo. E’ vero, erano governati dalle potenze coloniali, ma i legami criminali fra le grandi istituzioni finanziarie occidentali e i regimi locali erano meno comuni. Come l’onorevole Matsakis ha giustamente sottolineato, legami di questo genere esistono in Birmania, giusto per fare un esempio. Non dovremmo intervenire in qualche modo al riguardo?</p>
    </intervention>
    <intervention id="4-121" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">autore . – Signor Presidente, questo pomeriggio discuteremo di tre Stati – la Birmania, la Sierra Leone e il Bangladesh – che sono da annoverare fra i più poveri del mondo, anche se in realtà ciò tocca le loro popolazioni, e non gli Stati di per sé. La ragione, ovviamente, è riconducibile alla mancanza di democrazia – anche se la situazione nei tre paesi varia notevolmente in questo campo –, allo sfruttamento della popolazione e soprattutto alle violazioni dei diritti umani di ogni genere. I contenuti dei considerando in questa prima risoluzione sulla Birmania sono particolarmente scioccanti. A dire il vero, sono terrificanti e, per noi europei privilegiati, dovrebbero essere uno scossone. Le violazioni perpetrate da questo regime militare nei confronti delle persone, in modo particolare nei confronti delle varie minoranze – vorrei qui menzionare i Karen – fanno accapponare la pelle. Non possiamo voltare lo sguardo dall’altra parte.</p>
      <p sl="de">Vorrei aggiungere qualcosa che non è molto evidenziato nella presente proposta. I Verdi danno volentieri il proprio sostegno ai contenuti di questa proposta, perché è perfettamente giustificata dal punto di vista della politica sociale e dal punto di vista dei diritti umani. Tuttavia, ritengo che le catastrofi ambientali causate da questo regime militare debbano essere sottolineate con più forza. Vorrei fare un esempio: esistono piani per costruire una diga gigantesca, che porteranno al trasferimento – pensateci un attimo – di 10 milioni di persone. Le attività di questo regime militare possono essere contrastate solo adottando delle misure comuni della massima severità da parte dell’Unione europea, delle Nazioni Unite e dell’intera comunità internazionale.</p>
    </intervention>
    <intervention id="4-122" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="ga">a nome del gruppo PPE-DE . – Signor Presidente, sono lieto di parlare al Parlamento per la prima volta su un tema così importante come i diritti umani.</p>
      <p sl="en">Oggi siamo chiamati, ancora una volta, a dare una risposta forte alle azioni inaccettabili della giunta militare in Birmania. L’ultima risoluzione urgente da noi approvata riguardo alla Birmania risale appena a giugno. Le recenti repressioni di manifestanti pacifici che rivendicavano il loro diritto di associazione si sono attirate un’ulteriore condanna del Parlamento europeo. La scarsa considerazione che il Consiglio di Stato per la pace e lo sviluppo ha per i propri cittadini è diventato tanto più palese con la recente imposizione di un aumento del prezzo dei carburanti del 500 per cento. Il Consiglio di Stato per la pace e lo sviluppo evidentemente vuole gettare il proprio popolo ulteriormente nella povertà. Ma i cittadini birmani hanno dimostrato un coraggio incommensurabile nel manifestare. Non solo dei manifestanti sono stati pestati brutalmente dalla polizia, ma sono stati eseguiti arresti e membri del gruppo Studenti della generazione dell’88 sono stati imprigionati. Lancio un appello per il rilascio immediato e incondizionato di tutti coloro che sono stati incarcerati da quando sono iniziate le proteste, nonché di Aung San Suu Kyi, probabilmente il leader democratico in prigione più famoso al mondo. Inoltre, la nuova costituzione recentemente redatta dalla Convenzione nazionale birmana è una vergogna per il semplice motivo che nessun rappresentante dell’opposizione democraticamente eletto sia stato coinvolto nel processo di stesura della costituzione. Quest’Assemblea guida attualmente l’appello per una riunione d’emergenza del Consiglio di sicurezza delle Nazioni Unite per considerare i recenti avvenimenti in Birmania. Occorre a questo livello una risoluzione forte e vincolante sulla Birmania, poiché questa crisi si riflette sulla sicurezza complessiva della regione. Paesi come la Cina e la Russia, che hanno impedito l’adozione dell’ultima risoluzione del Consiglio di sicurezza delle Nazioni Unite sulla Birmania e la Cina di quest’anno, devono rivestire un ruolo più responsabile in relazione a questo paese e devono dare il loro sostegno a qualsiasi risoluzione futura delle Nazioni Unite.</p>
      <p sl="en">Perché il male trionfi basta che i giusti non facciano niente. La comunità internazionale sta facendo poco, mentre la giunta militare birmana commette atrocità nei confronti del suo stesso popolo. Per quanto tempo possiamo tollerare questo male?</p>
    </intervention>
    <intervention id="4-124" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">a nome del gruppo PSE . – Signor Presidente, quasi dieci anni fa ho avuto il privilegio di far visita ad Aung San Suu Kyi agli arresti domicilari a Rangoon, e lei affermò con assoluta chiarezza che la strada che l’Unione europea doveva percorrere nei confronti della Birmania era quella di imporre rigide sanzioni al regime. A dieci anni di distanza, ben poco è cambiato. Le nostre sanzioni sono inefficaci. Aung San Suu Kyi è ancora agli arresti e, come abbiamo visto, l’economia continua a deteriorarsi.</p>
      <p sl="en">Accolgo con favore la dichiarazione rilasciata da Gordon Brown la settimana scorsa nella quale affermava che avrebbe assunto la guida nella risposta alla Birmania, e accolgo con favore il paragrafo 10 della nostra risoluzione, che riconosce l’importante ruolo che l’ASEAN riveste nei confronti della Birmania, nonché il paragrafo 14, il quale esige che la Cina, la Russia e l’India facciano del loro meglio per mettere pressione sull’attuale regime, e il paragrafo 20, che invoca una nuova risoluzione del Consiglio di sicurezza delle Nazioni Unite. Solo così riusciremo a rafforzare la risposta internazionale per mettere pressione sul regime, per far sì che questi ceda.</p>
    </intervention>
    <intervention id="4-125" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, è già la terza volta in questa legislatura che intervengo nel corso di una discussione sui diritti umani per parlare della situazione sociale e politica in Birmania. I diritti umani sono violati da molti anni in quel paese. Vi sono persecuzioni diffuse, non solo dei militanti della democrazia, bensì anche del resto della popolazione, il 30 per cento della quale vive sulla soglia di povertà. Le persone sono costrette a svolgere lavori forzati e vengono trasferite a forza.</p>
      <p sl="pl">Questa volta le proteste e le persecuzioni si sono intensificate a seguito di un aumento del 500 per cento del costo del carburante a causa del ritiro da parte del governo delle sue sovvenzioni. Le organizzazioni di difesa dei diritti umani inviano informazioni preoccupanti relative all’arresto di 100 militanti e alla detenzione illegale per un altro anno ancora di Aung San Suu Kyi, Premio Nobel per la pace.</p>
      <p sl="pl">Diamo il nostro sostegno alla risoluzione, che tuttavia non avranno alcun impatto sulla situazione in Birmania. Il regime attualmente al potere non reagisce ad alcun tipo di pressione, e sono pertanto necessarie misure più radicali.</p>
    </intervention>
    <intervention id="4-126" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, questa non è la prima discussione sui casi di violazioni dei diritti umani, sulla democrazia e sullo Stato di diritto in Birmania e certamente non sarà l’ultima. Quando ieri abbiamo discusso della risoluzione sulla Birmania in seno al gruppo PPE-DE, siamo giunti alla conclusione che la proposta di risoluzione è ottima ma la situazione in Birmania al contrario è pessima. Sono certo che molti di noi vorrebbero che fosse vero il contrario e che la situazione in Birmania fosse tale da non richiedere l’adozione di alcuna risoluzione.</p>
      <p sl="pl">In Birmania l’esercito sta “pacificando” le regioni abitate da minoranze etniche. Arresta regolarmente attivisti dell’opposizione e perseguita i cittadini che protestano contro l’aumento dei prezzi e l’ulteriore deterioramento di quello che è già un livello di vita terribilmente basso. Cosa possiamo fare al riguardo? Il Consiglio europeo deve effettuare uno studio dettagliato delle debolezze del sistema di sanzioni per fare di quest’ultimo un’arma veramente utile ed efficace nella guerra al regime politico in Birmania.</p>
      <p sl="pl">E’ fondamentale esercitare ulteriori pressioni sulla Cina e la Russia per far sì che se ne possa finalmente discutere al Consiglio di sicurezza delle Nazioni Unite. Inoltre, dobbiamo fare tutto il possibile affinché gli aiuti comunitari, che nei prossimi anni ammonteranno a 65 milioni di euro, vadano direttamente ai cittadini birmani e non a sostegno del regime.</p>
    </intervention>
    <intervention id="4-127" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, la dittatura militare in Birmania figura regolarmente nell’ordine del giorno del Parlamento europeo per le sue gravissime violazioni dei diritti umani. Come tutti gli oratori che mi hanno preceduto, ci rammarichiamo della repressione delle manifestazioni pacifiche contro l’aumento massiccio del prezzo dei carburanti del 500 per cento, aumento dovuto al raddoppiamento dei costi di trasporto e all’imponente aumento dei prezzi delle merci e dei servizi indispensabili, il tutto sullo sfondo di condizioni sociali disastrose in Birmania, dove il 90 per cento della popolazione vive al di sotto della soglia di povertà, avendo a disposizione meno di un dollaro al giorno, mentre un bambino su tre al di sotto dei cinque anni soffre di grave malnutrizione.</p>
      <p sl="de">Ci rammarichiamo degli attacchi violenti nei confronti dei civili, gli attacchi particolarmente brutali nei confronti delle donne e la detenzione di oltre 100 persone, e invochiamo il loro rilascio immediato e incondizionato, fra cui la scarcerazione dei leader del gruppo Studenti della generazione dell’88. Vorrei sottolineare che dobbiamo intensificare la pressione su Cina, India e Russia, affinché tali paesi esercitino la loro influenza sul regime birmano e interrompano le forniture di armi, così che possano essere conseguiti miglioramenti sostanziali.</p>
    </intervention>
    <intervention id="4-128" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, abbiamo un’ennesima risoluzione la quale ci riferisce delle terribili violazioni dei diritti umani che continuano a verificarsi in Birmania. Il recente rinnovo degli arresti domiciliari illegali cui è sottoposta una donna innocente è inaccettabile. La Birmania è in effetti un paese-prigione dove vige un sistema repressivo di governo militare.</p>
      <p sl="en">La Birmania è stata definita dagli Stati Uniti un “paese di particolare interesse” per la violazione della libertà religiosa. I militari birmani monitorano attentamente e impongono restrizioni alle organizzazioni, all’attività e all’espressione di tutte le religioni perché vedono in esse una minaccia alla cosiddetta “unità nazionale”. In particolare, gli abusi nei confronti dei cristiani in Birmania hanno un carattere diffuso e sistematico. I cristiani subiscono una campagna deliberata di discriminazione nel loro lavoro, restrizioni nei confronti delle chiese, delle riunioni e della letteratura, nonché l’arresto, la tortura e la carcerazione di preti e attivisti della chiesa. Il regime militare birmano non ha alcuna giustificazione morale o legale per le sue attività di qualsiasi genere.</p>
      <p sl="en">Queste violazioni dei diritti umani non possono continuare. Noi in Europa dobbiamo opporci ai regimi militari come quello birmano, indipendentemente dai vantaggi economici che possiamo trarre dalla Birmania o dai suoi mentori come la Cina, altrimenti le nostre risoluzioni rimarranno lettera morta.</p>
    </intervention>
    <intervention id="4-129" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Signor Presidente, la repressione delle proteste pacifiche dell’ultimo giorno di agosto hanno evidenziato di nuovo lo scandalo dei diritti umani in Birmania, e nella Commissione permane l’estrema preoccupazione a questo riguardo. Riteniamo che il regime militare sia una minaccia per la regione e, soprattutto, per il paese stesso e per i cittadini della Birmania.</p>
      <p sl="en">Un’ampia fascia della popolazione di 52 milioni di persone vive nel tormento e nella povertà, che sono il risultato del malgoverno politico ed economico.</p>
      <p sl="en">In un contesto di insicurezza politica, sociale ed economica, le questioni legate ai diritti umani passano purtroppo in secondo piano, e il recente arresto di attivisti politici ne è una dimostrazione.</p>
      <p sl="en">La sfida primaria per il governo, la riconciliazione nazionale e lo sviluppo economico, è ovvia. Ma per la comunità internazionale, facilitare la transizione della Birmania verso una società più aperta e più sviluppata che sia guidata da un governo legittimo e civile rimane l’obiettivo prioritario.</p>
      <p sl="en">Il processo della Convenzione nazionale, che è appena finito, ha rappresentato una procedura molto formale volta a consolidare il potere dell’attuale regime. Non si è certo trattato di un esercizio reale volto a redigere una nuova costituzione, e non è stato assolutamente inclusivo. E’ per questo motivo che la Commissione condivide appieno l’opinione del Segretario generale delle Nazioni Unite Ban Ki-moon, il quale ha chiesto al governo di intraprendere un processo inclusivo, partecipativo e trasparente, con lo scopo di consentire a tutte le parti interessate al processo di riconciliazione nazionale in Myanmar di contribuire appieno alla definizione del futuro del paese.</p>
      <p sl="en">Accogliamo inoltre con favore il lavoro di Ibrahim Gambari in qualità di inviato speciale per il Myanmar del Segretario generale delle Nazioni Unite. Ci auguriamo che i buoni uffici delle Nazioni Unite proseguano. Il professor Gambari visiterà il Myanmar prossimamente.</p>
      <p sl="en">Critichiamo nella fattispecie le condizioni in cui lavora la Croce Rossa nel paese. Il governo, nel suo proprio interesse e per rispetto nei confronti del diritto umanitario internazionale, deve consentire al Comitato internazionale della Croce Rossa di continuare la propria missione.</p>
      <p sl="en">Allo stesso tempo, è bene notare alcuni segnali incoraggianti. La Commissione spera che il recente accordo fra il governo della Birmania e l’Organizzazione internazionale del lavoro, che riguarda i reclami relativi al lavoro forzato, aiuterà le vittime. Prendiamo atto del fatto che il governo ha acconsentito ai primi di agosto con i suoi partner ASEAN all’inclusione di una commissione sui diritti umani nella programmata Carta ASEAN, il suo documento istitutivo.</p>
      <p sl="en">Cosa può fare l’Unione europea? Una politica efficace deve avere per obiettivo il ritorno del paese nella comunità internazionale, permettendone così lo sviluppo politico, sociale ed economico. La posizione comune dell’Unione europea riflette tale esigenza; si tratta di un documento equilibrato, che dettaglia le nostre critiche, richiamando il governo alle proprie responsabilità e offrendo assistenza ai cittadini.</p>
      <p sl="en">Per quanto riguarda la questione di instaurare un dialogo col regime, vi è consenso sul fatto che dobbiamo fare di più, non meno. L’isolamento farà soltanto far pagare un prezzo più alto alla popolazione. La Commissione ritiene che debbano essere tenuti aperti canali di comunicazione con il governo, in particolare per trasmettere le nostre preoccupazioni relativamente ai diritti umani e, a tale riguardo, la Commissione utilizza tutte le occasioni appropriate, ad esempio i vertici Europa/Asia e i vertici UE/ASEAN, per sottolineare la necessità di condurre un dialogo inclusivo fra tutte le parti interessate. Regolarmente facciamo pressioni affinché si raggiunga la riconciliazione nazionale e la liberazione dei detenuti politici.</p>
      <p sl="en">Per aiutare i birmani e, segnatamente, per aiutare le fasce più vulnerabili della popolazione, la Commissione sta potenziando i propri programmi di assistenza sia quantitativamente che qualitativamente. Una nuova strategia nazionale prevede il sostegno al sistema sanitario e all’istruzione primaria, per esempio il Three Diseases Fund , che è sostenuto dall’Unione europea ed è al contempo il suo partner , sta già lavorando bene per combattere l’AIDS, la malaria e la tubercolosi. Ciò si va a aggiungere ai nostri consistenti aiuti umanitari.</p>
      <p sl="en">In particolare, come previsto dalla posizione comune dell’Unione europea, l’Unione europea desidera coinvolgere il governo in un dialogo critico sulle sue responsabilità relative al conseguimento degli obiettivi dello sviluppo del millennio, e la Commissione spera di migliorare il dialogo nei settori dell’assistenza sanitaria e dell’istruzione, fra l’altro. Purtroppo, non riteniamo che ulteriori misure restrittive inducano il governo a prendere la direzione auspicata, né allevierebbero le sofferenze delle persone.</p>
    </intervention>
    <intervention id="4-130" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni di questo pomeriggio.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-131" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, nel 1990 la Lega nazionale per la democrazia vinse le elezioni democratiche in Birmania. Una giunta militare mise agli arresti militari la leader del partito, Aung San Suu Kyi. Nel 2007 il Consiglio di Stato per la pace e lo sviluppo del Myanmar prosegue la sua opera repressiva. Aung San Suu, che aveva vinto le elezioni, rimane agli arresti.</p>
      <p sl="fi">La Birmania è un esempio di come, fintanto che la volontà del popolo è oppressa per mezzo degli arresti domiciliari e dell’incarcerazione, la società ne soffre. I diritti umani e l’ordinamento giuridico soccombono. Il 90 per cento delle persone vive al di sotto della soglia di povertà. L’instabilità economica del paese, unita al suo curriculum negativo in campo umanitario, è nuovamente peggiorata quando la giunta del Myanmar ha alzato i prezzi dei carburanti in agosto.</p>
      <p sl="fi">Il ruolo dell’Unione europea nella ricerca di una soluzione in seno al Consiglio di sicurezza delle Nazioni Unite e del Consiglio per i diritti umani è molto importante. Gli Stati membri dell’Unione devono dare prova di forza e farsi carico delle sofferenze del popolo birmano.</p>
      <p sl="fi">Le chiavi della soluzione però sono principalmente nelle mani della Cina, della Russia e dell’India. La Cina si è già avvalsa del proprio diritto di veto nel Consiglio di sicurezza, bloccando una risoluzione sulla Birmania. Il rispetto in seno alla comunità internazionale non è un qualcosa che viene da sé, occorre guadagnarselo.</p>
      <p sl="fi">I tentativi da parte dell’Occidente di attuare una rapida democratizzazione di regimi dispotici nel mondo sono falliti. Si è detto che la democrazia non è un prodotto che può essere esportato. Qualcuno ne ha parlato come dell’illusione dell’uomo bianco. La gente si è chiesta se la democrazia sia persino il modo giusto di governare un paese. E’ una scelta valida ovunque?</p>
      <p sl="fi">Il problema nel mondo, tuttavia, non è che la democrazia si ottiene mettendo un paese a ferro e fuoco. Il problema è che viene oppressa mettendolo a ferro e fuoco.</p>
    </intervention>
  </section>
  <section id="creitem18" title="10.2. Bangladesh">
    <intervention id="4-133" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione sulle sei proposte di risoluzione sul Bangladesh .</p>
    </intervention>
    <intervention id="4-134" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">autore . – Signor Presidente, il Bangladesh è un paese che ho visitato molte volte, per il quale nutro una grande passione. In effetti, a Londra ho molti amici di origine bangladeshi e seguo con grande attenzione la situazione politica del paese.</p>
      <p sl="en">La presente risoluzione prende atto che negli ultimi mesi la situazione si è deteriorata notevolmente, a tal punto che adesso vi sono serie preoccupazioni riguardo all’ordine pubblico, ai diritti umani e alla sopravvivenza stessa della democrazia in quel paese, il che è sottolineato da questa risoluzione.</p>
      <p sl="en">Quando il processo elettorale fu interrotto a gennaio, penso che la maggioranza di noi sperasse che si sarebbe trattato di aspettare qualche settimana prima che potessero svolgersi le elezioni, ma le settimane sono diventate mesi, e i mesi sono ormai diventati anni, e ancora non vi è alcun governo democraticamente eletto.</p>
      <p sl="en">Nel frattempo, ci troviamo ad affrontare una situazione incostituzionale e insoddisfacente, in cui un governo provvisorio civile appoggiato dai militari cerca di mantenere l’ordine in un clima sempre più disperato e violento. Due ex primi ministri sono in carcere. Sono scoppiati scontri all’università, vi sono stati centinaia di arresti (fra cui docenti universitari) e presumibilmente aggressioni e torture.</p>
      <p sl="en">Ciò non può continuare e, come affermato dal paragrafo 11, sono certo che noi del Parlamento europeo saremo pronti a dare il nostro contributo per il ritorno della democrazia in Bangladesh quanto prima.</p>
    </intervention>
    <intervention id="4-135" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . – Signor Presidente, il Bangladesh dal punto di vista territoriale è grande circa quanto la Grecia e ha una popolazione che è quasi il doppio della Germania. Come nazione si è formato soltanto nel 1971 in seguito ad anni di guerra civile che coinvolsero le altre colonie ex britanniche Pakistan e India. Il Bangladesh è stato retto per 15 anni da una dittatura militare e anche se nel 1990 fu ripristinato il governo civile, il paese è ben lungi dall’avere una vera democrazia.</p>
      <p sl="en">Attualmente il Bangladesh è un paese molto povero, martoriato da una diffusa corruzione, ingerenze politiche da parte dei militari, gravi abusi dei diritti umani, messa al bando delle attività politiche, discriminazioni nei confronti delle donne, estremismo religioso e un lungo elenco di altri mali, alcuni dei quali sono citati nella presente relazione. Eppure, come viene affermato chiaramente nel considerando N: “l’Unione europea e il Bangladesh hanno da lungo tempo buone relazioni e importanti legami commerciali”. Ciò è vero, ma smettiamola parlare di come ci scegliamo gli amici e i partner e di come siamo bravi ad aiutare queste nazioni così amichevoli a migliorare il loro benessere, il loro grado di democrazia e lo Stato di diritto.</p>
      <p sl="en">In tutta onestà, l’Unione europea ha tentato di migliorare la situazione in Bangladesh, ma ha tentato con sufficiente tenacia? Gli aiuti stanziati a favore del Bangladesh sono stati impiegati bene al fine di migliorare l’infrastruttura produttiva del paese, oppure sono stati dirottati nelle tasche di funzionari corrotti? La pressione esercitata sui militari affinché questi smettano di interferire con la vita politica del paese è stata sufficientemente rigorosa e decisa, oppure è stata debole e inefficace?</p>
      <p sl="en">E’ possibile offrire diverse risposte a queste domande. Tuttavia, a mio avviso siamo lontani da quello che occorrerebbe fare; vi è un bisogno urgente di rivedere la nostra politica relativamente al Bangladesh, senza escludere l’attuazione di sanzioni e includendo senza dubbio dei severi moniti al Pakistan e all’India affinché questi non si lascino andare alla tentazione di interferire negli affari interni del Bangladesh.</p>
    </intervention>
    <intervention id="4-136" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore . – Signor Presidente, come l’onorevole Robert Evans, anch’io rappresento oltre 150 000 elettori di origine bangladeshi che vivono a Londra, nella nostra regione.</p>
      <p sl="en">Il Bangladesh è un grande paese dell’Asia meridionale, di importanza strategica, e purtroppo, ancora una volta, si è ritrovato sotto i riflettori per le manifestazioni di studenti ad agosto e per l’arresto di tre ex primi ministri in un processo finalizzato a combattere la corruzione, ma che purtroppo ha tutta l’aria di essere un tentativo di soffocare le classi politiche democratiche, anche se profondamente divise.</p>
      <p sl="en">Il governo provvisorio ha rassicurato l’Unione europea e gli Stati Uniti sul fatto che entro la fine del 2008 si terranno elezioni democratiche, una volta che il processo di registrazione elettorale sarà stato completato e sarà abbastanza consolidato per evitare brogli elettorali. Tuttavia, il calendario è molto dilatato, e vi sono sospetti che i militari, i quali hanno alzato il proprio profilo politico recentemente, siano intenzionati a cambiare i connotati politici del paese mettendo fuori combattimento i due principali contendenti, gli ex Primi Ministri Sheikh Hasina e Khaleda Zia. E’ difficile comprendere perché non vengano rilasciati su cauzione in attesa del processo, nonché perché gli arresti in primo luogo siano stati così esagerati e perché non siano stati rispettati i diritti della difesa previsti dallo stato di emergenza, di cui la presente risoluzione invoca giustamente la revoca, così come chiede che degli osservatori diplomatici dell’Unione europea siano presenti ai processi dei due ex primi ministri.</p>
      <p sl="en">Certamente, i donatori occidentali seguono le vicende in Bangladesh con molta attenzione, date le preoccupazioni suscitate dal deterioramento della situazione dei diritti umani negli ultimi anni, nonché la crescente radicalizzazione in chiave islamica della società e un allontanamento, purtroppo, dalla sua rotta originaria di democrazia secolare pluralistica, un modello che noi dell’Unione europea dobbiamo continuare a sostenere per questo paese.</p>
    </intervention>
    <intervention id="4-137" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . – Signor Presidente, il prossimo paese all’ordine del giorno di questa discussione pomeridiana è il Bangladesh, altro paese in cui i diritti fondamentali sono violati. Avendo appreso di tutti questi casi individuali, dobbiamo chiederci come possa esistere una situazione del genere in un mondo che è sempre più esposto alla cosiddetta globalizzazione, ossia sempre più avvolto nella rete delle organizzazioni economiche e ancor di più nella rete delle organizzazioni politiche, un mondo che ha visto la nascita delle Nazioni Unite e dell’Unione europea nel nostro continente, e un mondo in cui vi sono così tante organizzazioni che invocano il rispetto dei diritti umani. Potremmo chiederci perché non vi sia stata la globalizzazione dei principi umanitari fondamentali.</p>
      <p sl="pl">Sembra essere un problema che riguarda il nostro tempo e le nostre organizzazioni. Tutti siamo interessati alla politica e all’economia, ma quando si tratta di dare alla politica e all’economia una dimensione umana, in modo che non sia fatto alcun torto alla gente comune e umile, sembriamo non riuscire a far niente.</p>
      <p sl="pl">Il Commissario Reding ha affermato poc’anzi durante la discussione sulla Birmania che vi è il rischio che perderemo ogni influenza e che non saremo più in grado di reagire a tali ingiustizie. Dobbiamo comprendere tuttavia che devono essere compiuti certi passi e che vi è uno squilibrio fra l’entità delle nostre attività in campo politico ed economico e la misura in cui sono rispettati i diritti fondamentali.</p>
      <p sl="pl">Desidero inoltre richiamare l’attenzione su un’altra questione. Nella dichiarazione si fa riferimento all’emergere della persecuzione su basi religiose, fra l’altro. Vorrei sottolineare che le persecuzioni religiose sono dirette in generale, anche se non sempre, contro i cristiani, segnatamente contro i cattolici. A livello globale, i cattolici sono il gruppo attualmente più spesso perseguitato, i cui membri sono più frequentemente uccisi per la loro fede. Dobbiamo attenerci ai fatti e, quando facciamo riferimento alle persecuzioni, non dobbiamo dimenticare chi perseguita chi.</p>
    </intervention>
    <intervention id="4-138" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">autore . – Signor Presidente, a mio avviso il Bangladesh è stato un paese di grandi speranze. Gode di libertà religiosa, le donne nelle zone rurali hanno accesso al microcredito e un’economia locale potrebbe cominciare a svilupparsi.</p>
      <p sl="sv">Tuttavia, tali tendenze positive si sono rapidamente invertite, in un paese dove si sta diffondendo il terrore. Per affrontare la corruzione, il governo sta arrestando giornalisti, avvocati, politici e attivisti del movimento studentesco. Se mi è consentito, arrestare tutti è, a dir poco, un modo errato di affrontare la corruzione. Promettiamo che aiuteremo il Bangladesh sulla strada della democrazia, e vi deve essere buona volontà da parte del governo.</p>
      <p sl="sv">Prima di finire, vorrei sollevare una questione contemplata nella risoluzione, della quale però non molti parleranno, questione a mio parere importante, dal momento che ho passato molto tempo con la gente delle baraccopoli. Alcuni nel vecchio regime, nella classe al potere, si sono appropriate di terreni, ma quando il governo ha tentato di ottenere indietro quei terreni, milioni di persone povere, poveri contadini e abitanti delle baraccopoli sono state costrette a sgomberare le proprie case, a lasciare l’ultimo spiraglio di speranza che avevano su un piccolo appezzamento. Dobbiamo pensare anche a queste persone quando lottiamo per la democrazia in Bangladesh, poiché hanno meno influenza di tutti, hanno meno potere di tutti.</p>
    </intervention>
    <intervention id="4-139" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, la situazione in Bangladesh è senz’altro preoccupante. Tuttavia, sono stati compiuti alcuni passi per far sì che le elezioni si tengano nella data prestabilita. Ciononostante, il programma di lavoro della commissione elettorale presentato nel luglio 2007 non sarà completato in tempo. Non dobbiamo dimenticarci che la missione di osservazione dell’Unione europea è terminata il 22 gennaio, quando anche le Nazioni Unite hanno ritirato il loro sostegno.</p>
      <p sl="pl">Non possiamo abbandonare il Bangladesh a questo punto. Dobbiamo inviare osservatori con ampi poteri. Gli osservatori dovranno inoltre monitorare i procedimenti penali in corso e gli arresti di cittadini comuni. E’ particolarmente importante esercitare pressione sulle autorità per fare in modo che vengano liberati gli studenti arrestati durante le proteste del 28 agosto 2007. Dobbiamo reagire con prontezza, fornire aiuti di ampio respiro; se non vi riusciremo, non possiamo aspettarci che le elezioni si svolgano nella data prestabilita.</p>
    </intervention>
    <intervention id="4-140" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del PSE . – Signor Presidente, è passato quasi un anno dall’ultima risoluzione del Parlamento europeo sul Bangladesh. Nonostante le nostre speranze, la situazione nel paese è peggiorata. Le elezioni in programma per il mese di gennaio di quest’anno non si sono tenute e sono state rinviate alla fine del 2008. Con il sostegno dell’esercito, il governo ad interim ha dichiarato lo stato d’emergenza.</p>
      <p sl="pl">L’attuale leadership impone apertamente restrizioni a qualsiasi attività politica e alla libertà di stampa, nonché ad altri media . Fra le persone arrestate vi sono due ex primi ministri, 160 politici di spicco e più di 100 000 civili. La brutale repressione delle proteste studentesche contro l’esercito all’università di Dhaka ad agosto di quest’anno ha suscitato grave preoccupazione a livello internazionale.</p>
      <p sl="pl">Alla luce di tali avvenimenti, il Consiglio e la Commissione europea devono controllare attentamente la situazione. Essi devono fare soprattutto pressioni affinché in Bangladesh sia di nuovo permesso alle istituzioni indipendenti e ai partiti politici riprendere le proprie attività. E’ fondamentale inviare un’altra missione di osservazione e fornire assistenza tecnica, il che rappresenterebbe un contributo positivo in vista di elezioni libere e democratiche. Solo se tutte le parti in causa lavoreranno assieme sarà possibile stabilizzare la situazione in Bangladesh in modo efficace.</p>
    </intervention>
    <intervention id="4-141" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">a nome del gruppo ITS. – Signor Presidente, naturalmente è positivo che la situazione in materia di diritti umani in Bangladesh goda dell’attenzione del Nord del mondo. Dopotutto, abbiamo visto come l’attuale regime abbia tentato di mettere a tacere le legittime proteste politiche degli studenti e dei giornalisti ricorrendo ad arresti e a incarcerazioni arbitrarie. Da quando il nuovo governo ha preso il potere nel gennaio del 2007, più di 250 000 persone sono già finite in prigione. Da quando è stato proclamato lo stato d’emergenza, l’esercito si è reso responsabile di innumerevoli casi di tortura e omicidio.</p>
      <p sl="nl">Tuttavia, vorrei veramente sollevare un’altra questione, una questione endemica in quel paese, che permane a prescindere dagli avvicendamenti al governo. Si tratta di un aspetto che spesso viene trascurato da tutte le organizzazioni per i diritti umani, probabilmente perché è qualcosa di cui semplicemente non si può parlare. Mi riferisco alle sevizie di gruppo sistematiche che si verificano in Bangladesh. La violenza nei confronti delle donne e delle ragazze è una delle più efferate violazioni dei diritti umani che hanno luogo in quel paese musulmano. Questo genere di violenza abbraccia la violenza sessuale e la violenza domestica, le sevizie di gruppo, l’acido gettato addosso alle donne e i delitti di onore. Che la gente ne voglia sentire parlare o meno, è innegabile che mediante tali atrocità i fondamentalisti islamici vogliono epurare il Bangladesh dalle sue minoranze religiose, al fine di trasformare il paese in uno Stato islamico monolitico. Tutti i governi del Bangladesh si sono dimostrati incapaci di agire e questa è una vera e propria disgrazia. Il Bangladesh ha ratificato la Convenzione delle Nazioni Unite sull’eliminazione di tutte le forme di discriminazione nei confronti della donna nel 1984. E’ ora che il Parlamento invii un segnale molto chiaro al governo del Bangladesh per richiamarlo alle sue responsabilità.</p>
    </intervention>
    <intervention id="4-142" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, né l’Unione europea né le Nazioni Unite sospendono facilmente le loro missioni di osservazione; purtroppo in Bangladesh abbiamo dovuto farlo. A gennaio la democrazia è stata sospesa con l’appoggio dei militari, in un paese in cui i due principali partiti, caso unico al mondo, hanno a capo due donne.</p>
      <p sl="et">Riconosco che la lotta contro la coercizione e la corruzione è importante per un’economia e una politica efficienti, anche se, per raggiungere questo fine, non è lecito ricorrere a metodi sporchi come la repressione di manifestazioni, l’imbavagliamento della stampa e l’impedire che i processi si volgano regolarmente. Da quasi venticinque anni il Bangladesh si muove verso il modello europeo. Il laicismo, mano nella mano con la tolleranza religiosa, i diritti umani e la libertà di parola sono valori che il nostro Parlamento sostiene con ogni mezzo.</p>
      <p sl="et">Dobbiamo pertanto fare tutto il possibile affinché il Bangladesh riprenda la strada della democrazia. L’assistenza tecnica per organizzare le elezioni e i gruppi di lavoro bipartitici sono il minimo che l’Unione europea possa fare. Chiediamo che venga posta immediatamente fine allo stato d’emergenza e all’intervento militare.</p>
    </intervention>
    <intervention id="4-143" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Signor Presidente, la Commissione europea condivide la preoccupazione relativa alla situazione dei diritti umani in Bangladesh espressa nelle proposte di risoluzione parlamentari. L’Unione europea, a proposito, ha alle spalle una storia meritevole di impegno costruttivo nel campo dei diritti umani e della democrazia in Bangladesh, e la decisione di inviare una missione di osservazione elettorale dell’Unione europea per indagare sulle mancate elezioni del 2007 e la decisione di sospendere la missione alla luce del boicottaggio della Lega Awami e degli evidenti tentativi di falsificare i risultati elettorali sono esempi di tale impegno.</p>
      <p sl="en">All’indomani della formazione del governo provvisorio sostenuto dai militari e della proclamazione dello stato d’emergenza nel gennaio del 2007, l’Unione europea ha cercato di equilibrare un forte sostegno al ripristino della democrazia nel 2008 con un monitoraggio rigoroso della situazione dei diritti umani, il che è riflesso nell’intenzione della Commissione europea di ampliare il suo già notevole sostegno, insieme a otto altri partner nel campo dello sviluppo internazionale, per elaborare un elenco votanti corredato di fotografie. Il Parlamento si ricorderà che il profondo malcontento riguardo all’elenco preparato in vista delle elezioni del 2007 ha rivestito un ruolo essenziale nel rinvio delle elezioni.</p>
      <p sl="en">La delegazione della Commissione europea a Dhaka segue da vicino il progetto pilota relativo all’elenco di votanti e si è espressa molto positivamente sul processo. L’Unione europea, tuttavia, ha fatto notare a più riprese che il progresso nell’ambito dei preparativi tecnici per le elezioni deve andare di pari passo con il progresso nel campo delle riforme politiche, e come ha sottolineato la troika dell’Unione recatasi in visita a Dhaka in giugno, i partiti politici devono essere coinvolti nel processo di riforma quanto prima.</p>
      <p sl="en">Con un’iniziativa di buon auspicio, la commissione elettorale del Bangladesh ha annunciato un calendario per le consultazioni con i 15 principali partiti del paese.</p>
      <p sl="en">L’Unione europea ha ribadito al governo del Bangladesh, e ai militari, la necessità di garantire il rispetto per i diritti umani e dei diritti di difesa; l’ultima volta è stata l’8 agosto, quando una troika locale dell’Unione europea ha espresso la sua preoccupazione ai consiglieri del ministero degli Affari esteri. Nella stessa occasione sono stati inoltre sollevati sette casi individuali di violazioni dei diritti umani.</p>
      <p sl="en">Il governo ha fornito risposte dettagliate ad alcuni di questi casi. I capi missione dell’Unione europea continueranno a esprimere le preoccupazioni relative ai diritti umani presso le autorità, affinché coloro che hanno commesso abusi siano puniti adeguatamente e gli altri siano rilasciati. Per quanto riguarda il caso specifico del relatore speciale delle Nazioni Unite Sigma Huda, il capo della delegazione della Commissione europea a Dhaka ha espresso la sua preoccupazione relativamente alle sue condizioni di salute e alle sue cure dinanzi al ministero degli Affari esteri. Dalle informazioni a mia disposizione, Sigma Huda ha intenzione di impugnare la sentenza del tribunale, e la Commissione europea seguirà il caso molto attentamente.</p>
      <p sl="en">Il sostegno ai diritti umani e il buon governo costituiscono anch’essi una delle tre priorità dell’assistenza finanziaria della Commissione europea al Bangladesh nell’ambito della strategia per paese per il periodo 2007-2013, unitamente allo sviluppo umano e sociale nonché al commercio e allo sviluppo economico. 55 milioni di euro sono stati stanziati per le misure da adottare nell’ambito di tale priorità per il periodo 2007-2010.</p>
      <p sl="en">In conclusione, la Commissione europea rimane ottimista sul fatto che il Bangladesh possa tenere elezioni parlamentari credibili nel 2008. Stiamo ampliando gli aiuti politici e finanziari sostanziali per includere tale obiettivo, rimanendo però –e vorrei sottolinearlo –molto vigili sul tema dei diritti umani e su altre questioni.</p>
    </intervention>
    <intervention id="4-144" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni di questo pomeriggio.</p>
    </intervention>
  </section>
  <section id="creitem19" title="10.3. Finanziamento del Tribunale speciale per la Sierra Leone">
    <intervention id="4-146" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione sulle sei proposte di risoluzione sul finanziamento del Tribunale speciale per la Sierra Leone .</p>
      <p sl="unknown">Vorrei sottolineare che alcuni nostri colleghi si trovano attualmente in Sierra Leone per monitorare le elezioni.</p>
    </intervention>
    <intervention id="4-147" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">autore . – Signor Presidente, lo sviluppo del diritto umanitario internazionale, unitamente all’istituzione di tribunali per giudicare criminali di guerra e persone accusate di crimini contro l’umanità hanno segnato un grande risultato per la comunità internazionale dopo la Seconda guerra mondiale. Il ruolo di tali istituzioni si è ulteriormente evoluto nell’era della globalizzazione, specialmente nei campi dove i leader nazionali non riescono a consolidare un’autorità centrale intorno al governo sulla base dello Stato di diritto né riescono a garantire la sicurezza di fondo dei cittadini.</p>
      <p sl="pl">Il Tribunale speciale per la Sierra Leone sta contribuendo in modo significativo alla causa della pace e della giustizia nella regione del fiume Mano in Africa occidentale. Vorrei richiamare l’attenzione sul programma portato avanti dal Tribunale, che coinvolge l’archiviazione e la traduzione di documenti relativi al suo lavoro. Vorrei anche citare i programmi di protezione delle vittime istituiti dal Tribunale. Le attività di questo genere sono cruciali per l’instaurazione di governi che si basano sullo Stato di diritto a lungo termine in Africa occidentale.</p>
      <p sl="pl">Nella risoluzione odierna sul finanziamento al Tribunale speciale per la Sierra Leone il Parlamento europeo esorta la Commissione e tutte le istituzioni europee e degli Stati membri a garantire la base finanziaria per consentire al Tribunale di portare a termine il proprio lavoro in una maniera misurata e responsabile.</p>
    </intervention>
    <intervention id="4-148" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">autore . – Signor Presidente, si dà il caso che la prossima tornata di elezioni parlamentari si terrà in Sierra Leone il prossimo fine settimana. Non posso che esprimere il mio rammarico sul fatto che la delegazione del Parlamento europeo che era stata in precedenza programmata non sarà presente sul luogo.</p>
      <p sl="pl">Ci si potrebbe chiedere perché il Tribunale speciale per la Sierra Leone sia così importante. Non si tratta semplicemente dell’ennesimo paese africano con alle spalle una storia di stupri e uccisioni. Si tratta del prestigio e dello sviluppo dell’amministrazione della giustizia nel campo del diritto penale.</p>
      <p sl="pl">Siamo stati di recente testimoni di due fallimenti proprio di questo sistema, e dobbiamo essere sinceri con noi stessi e prenderne atto. Mi riferisco al fatto che non siamo riusciti a giudicare Slobodan Milošević e le circostanze estremamente controverse della morte di Saddam Hussein. Se all’indomani di questi avvenimenti di così grande risonanza si verificasse un nuovo fallimento, ovvero, se il Tribunale fosse costretto ad interrompere la sua attività a causa di una mancanza di risorse finanziarie, ciò equivarrebbe ad un colpo di grazia per l’amministrazione della giustizia nel campo del diritto penale.</p>
      <p sl="pl">Per entrare nel dettaglio, la posta in gioco è lo stanziamento di meno di 90 milioni di dollari per i prossimi due anni e tre mesi, con più di un terzo del totale da versare quest’anno. Questo è necessario al fine di garantire il proseguimento dell’attività del Tribunale. Il prestigio dell’amministrazione della giustizia transazionale dipende effettivamente dalla condanna da parte del Tribunale speciale per la Sierra Leone di Charles Taylor, l’ex Presidente della Liberia, e dall’inchiesta su 17 capi di accusa relativi a crimini contro l’umanità e crimini di guerra, fra cui omicidi e violenze sessuali.</p>
      <p sl="pl">Vorrei ringraziare pubblicamente due paesi, ovvero il Regno Unito e i Paesi Bassi, i quali hanno fornito all’attività del Tribunale un sostegno finanziario considerevole. Anche le Nazioni Unite devono rivestire un ruolo importante, poiché non possono fare come Ponzio Pilato e lavarsene semplicemente le mani. Sono lieto che il Parlamento europeo affronterà la questione unito.</p>
    </intervention>
    <intervention id="4-149" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . – Signor Presidente, coloro che sostengono con forza il rispetto dei diritti umani, fra cui i deputati di questa Assemblea, hanno combattuto per la creazione di un Tribunale speciale per la Sierra Leone e affinché famigerati assassini come Charles Taylor e la sua banda criminale fossero processati e puniti. Queste stesse persone assistono increduli alla lugubre eventualità che gli sforzi per giudicare Charles Taylor possano sfociare in una farsa per il fatto che il Tribunale speciale dell’Aia ha esaurito i fondi a metà del processo. Una tale eventualità sarà senza dubbio un grave smacco per la giustizia internazionale e farà perdere ai nostri cittadini qualsiasi fiducia nello Stato di diritto e nell’ordine. Inoltre, invierà un segnale di incoraggiamento molto chiaro a tutti i criminali del mondo a compiere senza paura i loro atti malvagi, come il genocidio e altri deplorevoli crimini contro l’umanità.</p>
      <p sl="en">Indipendentemente dall’esito dell’appello lanciato per mantenere in qualche modo in vita e in funzione questo Tribunale speciale per la Sierra Leone, non si possono non sollevare le seguenti questioni.</p>
      <p sl="en">In primo luogo, gli 89 milioni di dollari chiesti dal Tribunale per portare a compimento il proprio operato sono senza dubbio un importo notevole. Perché un importo così ingente? Sappiamo tutti che gli avvocati costano salato, ma questo è un salasso! Un tribunale del genere non potrebbe funzionare sulla base di un bilancio più efficiente dal punto di vista economico? Esistono forse stravaganze costose e grossolane inefficienze che portano a un notevole spreco di risorse finanziarie?</p>
      <p sl="en">In secondo luogo, quanto è costato ad un tribunale molto simile con base all’Aia processare, nella misura in cui lo ha fatto, Slobodan Milošević? Il bilancio non è stato soggetto a limitazioni e perché? E’ forse diverso commettere un crimine contro l’umanità in Europa piuttosto che in Africa?</p>
      <p sl="en">Tali questioni richiedono delle risposte che, sulla base della mia esperienza in questa Assemblea, so che non otterrò, e i nostri cittadini potrebbero vedersi costretti a pensare che lo Stato di diritto è un principio valido ma che il denaro ha l’ultima parola sulla legge.</p>
    </intervention>
    <intervention id="4-150" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">autore . – Signor Presidente, l’Africa occidentale una volta era conosciuta coma una regione dove vi erano molti sviluppi positivi. Oggi la Sierra Leone è diventata sinonimo gli orrori sui generis cui abbiamo assistito in tutta l’Africa negli anni passati. E’ per questo motivo che abbiamo la responsabilità di far sì che le prossime elezioni non solo contribuiscano al ritorno della democrazia, bensì, cosa molto più importante, al ripristino della giustizia e dello Stato di diritto. Ciò include il perseguimento dei crimini di massa che hanno avuto luogo in quel paese. Dopotutto, vi erano europei fra coloro che sfruttarono Taylor per arricchirsi per mezzo della Sierra Leone e in Sierra Leone.</p>
      <p sl="de">E’ per tale motivo che, a mio parere, non possiamo permettere che la giustizia non faccia il suo corso in relazione a questi crimini per mancanza di fondi. Noi europei abbiamo una responsabilità a tale riguardo, ma, ciononostante, credo che le questioni qui sollevate siano legittime. Sembra che nel lungo termine non faremo molta strada con i tribunali ad hoc , e sembra che ciò di cui vi è bisogno nel lungo termine sia un’unica giurisdizione universale che si occupi di questi dittatori criminali. Tuttavia, ciò non ci viene in aiuto ora come ora. La priorità adesso è portare avanti i processi che sono già iniziati e, in particolare, adoperarsi per assicurare alla giustizia Taylor, perché questo invierà un segnale di avvertimento ai criminali che si macchiano di crimini contro l’umanità oggi o che potrebbero farlo nel futuro: a tale riguardo citerei il dittatore dello Zimbabwe Mugabe. E’ necessario mostrare a Mugabe cosa potrebbe accadergli se dovesse proseguire con i suoi orrendi crimini. E’ per questo motivo che abbiamo bisogno di criteri uniformi e di istituzioni stabili per occuparci di questi crimini di massa.</p>
    </intervention>
    <intervention id="4-151" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">autore . – Signor Presidente, sono stato abbastanza fortunato da far parte della missione di osservazione elettorale che ha preso parte alle elezioni tenutesi ad agosto in Sierra Leone, e devo dire prima di tutto che siamo stati estremamente ben impressionati dalla professionalità con cui la missione, guidata dall’onorevole Isler Béguin, era gestita ed è ancora gestita.</p>
      <p sl="es">In tale veste ho avuto modo di visitare il Tribunale speciale in situ e di sentire direttamente dal cancelliere Mansaray cosa sta facendo tale giurisdizione. Durante la visita ci veniva detto in continuazione che senza giustizia non vi sarebbe stata la pace. E’ proprio per questo motivo che il Tribunale è così importante. Come affermato molte volte in questa risoluzione, è fondamentale per consolidare ulteriormente il processo di pace in Sierra Leone fare in modo che i crimini non rimangano impuniti.</p>
      <p sl="es">Tutto ciò è costato molto denaro e tuttora costa molto denaro, perché il lavoro del Tribunale è stato di proporzioni epiche: infatti, garantire il rispetto totale dello Stato di diritto in un paese che è stato devastato da una guerra civile è molto difficile. Il primo compito era di raccogliere tutte le deposizioni, impresa non da poco: occorreva convincere la popolazione che non vi sarebbero state ritorsioni e che non avrebbe subito altre umiliazioni.</p>
      <p sl="es">Il secondo compito consisteva nel convincere le persone che tutti coloro che erano stati coinvolti in violazioni dei diritti umani potevano essere processati, non solo i capi della guerriglia. Inoltre, devo sottolineare che la difesa degli imputati è stata rispettata scrupolosamente. Il Tribunale ha preso nel 2004 una decisione storica: rifiutare di riconoscere l’applicabilità di un’amnistia nazionale per le persone che avevano commesso crimini di guerra e contro l’umanità.</p>
      <p sl="es">Quindi, senza giustizia non vi è pace. E’ pertanto importante contribuire al finanziamento di questo Tribunale. Siamo chiamati a contribuire alla pace e alla stabilità nella regione del fiume Mano. Il Tribunale speciale di per sé è un esempio per la riforma del sistema giudiziario della Sierra Leone e vorrei esortare la Commissione a valutare la possibilità di fornire aiuti finanziari ai progetti condotti dalle Nazioni Unite, allo scopo di riformare il sistema giudiziario del paese.</p>
    </intervention>
    <intervention id="4-152" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, Tribunale speciale per la Sierra Leone deve poter contare sulla nostra particolare attenzione, dal momento che viene presentato giustamente come un nuovo modello, quasi perfetto, per garantire la giustizia. Inoltre, ha dimostrato che un tribunale internazionale incaricato di giudicare crimini di guerra può trovarsi nel paese dove tali crimini sono stati commessi, consentendo così alle persone del luogo di avere accesso diretto alla giustizia. Inoltre, se si confronta il Tribunale speciale per la Sierra Leone con organi simili in altre parti del mondo, è possibile vedere che questo aspetto ha permesso al Tribunale di essere del tutto efficiente facendo registrare costi significativamente inferiori.</p>
      <p sl="pl">Per la prima volta nella storia è stato possibile accusare di crimini contro l’umanità un capo di Stato in carica di un paese africano, Charles Taylor. E’ stato inoltre dimostrato che è possibile stabilire una definizione giuridica della nozione di bambini soldato e di matrimoni forzati, in modo da rendere possibile l’incriminazione di quanti si sono resi colpevoli di tali reati. Purtroppo, il Tribunale speciale per la Sierra Leone potrebbe essere costretto a chiudere i battenti, poiché sta esaurendo le sue risorse. L’importo richiesto per portare avanti i procedimenti nei confronti dei più famigerati criminali è meno di 90 milioni di dollari. Esorto tutti gli Stati membri e la Commissione a stanziare fondi per sostenere il Tribunale speciale per la Sierra Leone quanto prima. Il proseguimento del processo di pace e di riconciliazione in Sierra Leone e in tutta l’Africa occidentale sarà gravemente minacciato se non saranno messe a disposizione risorse finanziarie per il Tribunale.</p>
    </intervention>
    <intervention id="4-153" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">a nome del gruppo PSE . – Signor Presidente, signora Commissario, sostengo appieno tutti coloro che hanno lanciato un appello affinché si porti a termine questo lavoro e affinché la giustizia trionfi in Sierra Leone. Dobbiamo fare in modo che ciò avvenga. I criminali non devono credere che godranno dell’impunità, indipendentemente da dove vivono, che sia in Europa, Africa o in qualsiasi altra parte del mondo.</p>
      <p sl="pl">Tuttavia, vorrei approfittarne per evidenziare un problema particolare, che a mio parere è molto importante. Stiamo assistendo ad una proliferazione di tribunali istituiti dalle Nazioni Unite; la sensazione è che i tribunali penali spuntino come funghi. E’ stato istituito un Tribunale penale internazionale a Roma, un Tribunale penale internazionale per i crimini che sono stati commessi nell’ex Jugoslavia, e un altro per occuparsi dei crimini commessi in Rwanda. Adesso abbiamo il Tribunale speciale per la Sierra Leone. Capisco che tutti questi tribunali sono indispensabili, ma se devono essere istituiti il loro finanziamento deve essere garantito fin dall’inizio. Si tratta di una conditio sine qua non .</p>
      <p sl="pl">Pertanto esorto la Commissario a sollevare la questione del finanziamento di istituzioni di questo genere al prossimo vertice UE-Africa, che deve tenersi entro la fine di quest’anno. Tali istituzioni sono indispensabili e devono essere finanziate in modo adeguato. E’ imbarazzante dover discutere di somme di questa entità.</p>
    </intervention>
    <intervention id="4-154" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Signor Presidente, la Commissione europea si impegna fortemente ad assistere la Sierra Leone nella sua transizione da una situazione postconflittuale a una di sviluppo, così come sostiene i suoi sforzi volti a consolidare la pace, la stabilità e la democrazia.</p>
      <p sl="en">Abbiamo dato, diamo e daremo il nostro pieno sostegno alle iniziative del Tribunale volte ad assicurare alla giustizia i criminali di guerra, riconoscendo così il calvario patito dal popolo della Sierra Leone durante la guerra civile. Il lavoro del Tribunale speciale invia a tutti un segnale importante, cioè i crimini gravi contro l’umanità, il genocidio e i crimini di guerra non andranno più impuniti, a prescindere da dove abbiano avuto luogo.</p>
      <p sl="en">La Commissione ha fornito assistenza finanziaria al Tribunale fin dal 2002. Tale assistenza venne data indirettamente nel 2002, fornendo sostegno al progetto volto a identificare le violazioni dei diritti umani, sensibilizzare gli avvocati e fornire assistenza giudiziaria al governo della Sierra Leone per un importo di quasi 685 000 euro attraverso un consorzio di ONG guidato da No Peace Without Justice . Dal 2003, la Commissione ha stanziato fondi direttamente al Tribunale speciale, attraverso l’Iniziativa europea per la democrazia e i diritti dell’uomo, come è già stato sottolineato. E’ stato stanziato a favore del Tribunale un bilancio totale di circa 2,1 milioni di euro attraverso tre progetti “Giustizia per le vittime e memoria”. L’obiettivo generale di tali progetti era fra l’altro di fare in modo che il Tribunale speciale contribuisse ad una miglior comprensione della giustizia da parte delle vittime del conflitto. Inoltre, nel 2006, l’accento è stato posto sulla copertura e sull’avvicinarsi del processo a Charles Taylor, e ci si è concentrati sui gruppi della società civile e sui cittadini della Liberia e della sottoregione.</p>
      <p sl="en">Il Tribunale speciale sarà sostenuto nel 2008 dal nuovo strumento europeo per la democrazia e i diritti umani, adottato nel contesto del nuovo quadro finanziario 2007-2013. Nell’ambito del piano di azione annuale dal bilancio 2007 è stato stanziato l’importo di 600 000 euro. La Commissione sta conducendo negoziati con il Tribunale per individuare la proposta di progetto per il finanziamento relativo al 2007. Diversi deputati hanno affermato varie volte che vi sono difficoltà a trovare mezzi sufficienti per il finanziamento del Tribunale speciale. E’ per questo motivo che la Commissione sta valutando di sollevare tale questione con gli Stati membri e sta esaminando la possibilità di finanziare il Tribunale e le sue attività di sensibilizzazione attraverso altri strumenti.</p>
    </intervention>
    <intervention id="4-155" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni, in altre parole fra un attimo.</p>
    </intervention>
  </section>
  <section id="creitem20" title="11. Turno di votazioni">
    <intervention id="4-157" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem21" title="11.1. Birmania (votazione)"/>
  <section id="creitem22" title="11.2. Bangladesh (votazione)">
    <intervention id="4-164" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, ha preso atto del mio emendamento orale di includere il nome del terzo ex Primo Ministro, Moudud Ahmed, al testo originale? Avrebbe dovuto essere considerato per primo. Si trattava di una correzione tecnica. Non sono sicuro che l’ordine di votazione lo impedisca, ma avrebbe dovuto essere il primo a mio avviso, per poi passare alla votazione per parti separate.</p>
    </intervention>
    <intervention id="4-165" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Onorevole Tannock, in base alle indicazioni del Servizio sedute, il suo emendamento orale sarebbe stato presentato nel caso in cui l’emendamento n. 2 fosse stato respinto, che tuttavia è stato accolto. Pertanto, il suo emendamento, in linea di principio, decade. Detto questo, se i deputati ritengono che possiamo aggiungere il nome di Moudud Ahmed all’elenco del considerando F, io non ho niente in contrario.</p>
      <p sl="unknown">Vi sono obiezioni al presente emendamento orale?</p>
      <a text="(Il Parlamento accoglie l’emendamento orale)"/>
    </intervention>
  </section>
  <section id="creitem23" title="11.3. Finanziamento del Tribunale speciale per la Sierra Leone (votazione)">
    <intervention id="4-167" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="it">inanziamento del Tribunale speciale per la Sierra (RC-B6-0332/2007)</p>
      <p sl="it">Prima della votazione</p>
    </intervention>
    <intervention id="4-168" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, il mio gruppo ha deciso di richiedere le votazioni per appello nominale. A quanto sembra, a causa di un errore tecnico commesso da un nuovo membro del personale, ciò non le è stato trasmesso. Vorrei chiederle di dare seguito a questa richiesta di votare per appello nominale, dal momento che qualcosa, a quanto pare, non ha funzionato dal punto di vista tecnico.</p>
    </intervention>
    <intervention id="4-169" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Non istituiremo un tribunale speciale per giudicare il membro del personale. Quindi, se non vi sono obiezioni da parte dell’Assemblea, terremo una votazione per appello nominale durante la votazione finale.</p>
      <p sl="unknown">Prima della votazione sul paragrafo 8</p>
    </intervention>
    <intervention id="4-170" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Grazie. In assenza dell’onorevole Agnoletto, posso spostare l’emendamento al paragrafo 6 a suo nome? Penso che sia presente sulla lista di voto dei colleghi, ma qualora non lo fosse, esso recita così: “invita la Commissione ad assicurare che il finanziamento delle attività sia essenziali sia non essenziali del Tribunale speciale continuerà nel quadro dei prossimi programmi nazionali con la Sierra Leone; invita le autorità della Sierra Leone a considerare una giustizia capace di garantire la transizione (la cosiddetta transitional justice) e l’indipendenza della giustizia come priorità”.</p>
    </intervention>
    <intervention id="4-172" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, ho notato che sono cambiate le immagini per i voti. Per il voto nominale, tuttavia, mi sembra che le figure siano solo figure maschili e poiché qui votano anche le signore chiederei di adeguare alla realtà l’immagine.</p>
    </intervention>
    <intervention id="4-173" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Si tratta di un’osservazione pertinente, ma poiché vi sono solo tre immagini sarà difficile rendere giustizia a tutti. Dovremo pertanto prestare attenzione ai numeri delle immagini.</p>
    </intervention>
  </section>
  <section id="creitem24" title="12. Correzioni e intenzioni di voto: vedasi processo verbale"/>
  <section id="creitem25" title="13. Composizione delle commissioni e delle delegazioni: vedasi processo verbale"/>
  <section id="creitem26" title="14. Decisioni concernenti taluni documenti: vedasi processo verbale"/>
  <section id="creitem27" title="15. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem28" title="16. Trasmissione dei testi approvati nel corso della presente seduta: vedasi processo verbale"/>
  <section id="creitem29" title="17. Calendario delle prossime sedute: vedasi processo verbale"/>
  <section id="creitem30" title="18. Interruzione della sessione">
    <intervention id="4-181" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.20)"/>
    </intervention>
  </section>
</text>
