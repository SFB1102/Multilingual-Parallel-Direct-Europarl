<?xml version='1.0' encoding='utf-8'?>
<text id="20110203.IT" lang="it" date="2011-02-03" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Crisi dei rifiuti in Campania (proposte di risoluzione presentate): vedasi processo verbale"/>
  <section id="creitem4" title="4. Strumento per il finanziamento della cooperazione allo sviluppo - Strumento finanziario per la promozione della democrazia e dei diritti umani nel mondo (modifica del regolamento (CE) n. 1889/2006) - Strumento per il finanziamento della cooperazione allo sviluppo (modifica del regolamento (CE) n. 1905/2006) - Definizione di uno strumento finanziario di cooperazione con i paesi industrializzati (modifica del regolamento (CE) n. 1934/2006) (discussione)">
    <intervention id="4-008-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca, in discussione congiunta:</p>
      <p sl="unknown">la raccomandazione per la seconda lettura (A7-0009/2011), presentata dall’onorevole Goerens a nome della commissione per lo sviluppo, sulla posizione del Consiglio in prima lettura in vista dell’adozione del regolamento del Parlamento europeo e del Consiglio che modifica il regolamento (CE) n. 1905/2006 che istituisce uno strumento per il finanziamento della cooperazione allo sviluppo [16447/1/2010 - C7-0424/2010 - 2010/0059(COD) ];</p>
      <p sl="unknown">la raccomandazione per la seconda lettura (A7-0014/2011), presentata dalle onorevoli Lochbihler e Gál a nome della commissione per gli affari esteri, sulla posizione del Consiglio in prima lettura in vista dell’adozione del regolamento del Parlamento europeo e del Consiglio che modifica il regolamento (CE) n. 1889/2006 che istituisce uno strumento finanziario per la promozione della democrazia e dei diritti umani nel mondo [16446/1/2010 - C7-0427/2010 - 2009/0060B(COD) ];</p>
      <p sl="unknown">la raccomandazione per la seconda lettura (A7-0006/2011), presentata dall’onorevole Mitchell a nome della commissione per lo sviluppo, sulla posizione del Consiglio in prima lettura in vista dell’adozione del regolamento del Parlamento europeo e del Consiglio che modifica il regolamento (CE) n. 1905/2006 che istituisce uno strumento per il finanziamento della cooperazione allo sviluppo) [16442/1/2010 - C7-0426/2010 - 2009/0060A(COD) ];</p>
      <p sl="unknown">la raccomandazione per la seconda lettura (A7-0005/2011), presentata dall’onorevole Scholz a nome della commissione per il commercio internazionale, relativa alla posizione del Consiglio in prima lettura in vista dell’adozione del regolamento del Parlamento europeo e del Consiglio recante modifica del regolamento (CE) n. 1934/2006 del Consiglio che istituisce uno strumento finanziario per la cooperazione con paesi e territori industrializzati e altri paesi e territori ad alto reddito).</p>
    </intervention>
    <intervention id="4-009-000" speaker_id="840" name="Charles GOERENS" is_mep="True" mode="spoken" role="relatore" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signora Presidente, oggi viene presentata per la seconda lettura la proposta di regolamento che istituisce un programma di misure di accompagnamento per le banane dei paesi ACP.</p>
      <p sl="fr">Riassumendo per sommi capi l’iter di tale proposta, in prima lettura abbiamo chiesto il maggior numero possibile di misure di accompagnamento per i paesi ACP esportatori di banane, la cui situazione rischia di essere aggravata dall’entrata in vigore nell’ambito dell’OMC di un accordo con i produttori di Stati Uniti e America latina per porre fine alla controversia commerciale sui dazi doganali dovuti per le banane. Secondo l’accordo, entro il 2017, i dazi per l’importazione delle banane saranno progressivamente ridotti da 176 euro/tonnellata a 114 euro/tonnellata.</p>
      <p sl="fr">Le banane provenienti dai paesi ACP continueranno tuttavia a usufruire di un accesso in esenzione doganale nell’Unione europea poiché il deterioramento della situazione di tali paesi a seguito dell’entrata in vigore dell’accordo commerciale li ha indotti a negoziare con l’Unione misure di accompagnamento per le banane (MAB).</p>
      <p sl="fr">La nostra commissione per lo sviluppo, della quale sono relatore, è riuscita a garantire l’adozione in prima lettura delle seguenti migliorie apportate al testo iniziale.</p>
      <p sl="fr">In primo luogo, come obiettivi principali delle misure raccomandate, si è posto l’accento sull’eliminazione della povertà e il miglioramento delle condizioni di vita.</p>
      <p sl="fr">In secondo luogo, i piccoli coltivatori e le piccole aziende sono considerati i principali beneficiari di tali misure.</p>
      <p sl="fr">In terzo luogo, il regolamento presta particolare attenzione agli aspetti legati alle norme in materia di ambiente, salute e lavoro.</p>
      <p sl="fr">In quarto luogo, si sono introdotti criteri trasparenti per l’assegnazione dei fondi.</p>
      <p sl="fr">Infine, si è pervenuti a un accordo su una valutazione intermedia che dovrà essere condotta 18 mesi prima del termine di scadenza del programma.</p>
      <p sl="fr">Inoltre, Parlamento e Consiglio hanno convenuto la forma di finanziamento delle misure di accompagnamento per il 2010 e il 2011. Tali progressi rispondono tutti perfettamente alle aspettative dei paesi ACP. L’unico elemento di disaccordo riguarda la questione orizzontale dell’applicazione degli atti delegati allo strumento per il finanziamento della cooperazione allo sviluppo. La nostra interpretazione dell’articolo 290 del trattato di Lisbona ci conforta tuttavia nella nostra rivendicazione.</p>
      <p sl="fr">Il Parlamento europeo intende infatti intervenire nelle decisioni strategiche prese dalla Commissione in merito al finanziamento dell’azione esterna. Sinora il Consiglio non ha mai voluto concedere al Parlamento il ruolo che merita nel funzionamento degli strumenti finanziari.</p>
      <p sl="fr">Che sia chiaro, e insisterei con molta forza su questo punto: ci rifiutiamo di essere definiti guastafeste. Il Parlamento e la commissione per lo sviluppo lo dimostrano quotidianamente con il loro operato. Invito pertanto i colleghi a mantenere la posizione adottata in prima lettura ed esprimersi con un voto schiacciante a favore del testo che abbiamo appena sottoposto alla loro approvazione.</p>
    </intervention>
    <intervention id="4-010-000" speaker_id="96728" name="Barbara LOCHBIHLER" is_mep="True" mode="spoken" role="relatore" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">Signora Presidente, una forma di garanzia dei diritti umani, la promozione e lo sviluppo di strutture democratiche e la lotta alla corruzione sono le richieste essenziali di chi sta scendendo nelle strade in Tunisia, Egitto e Yemen con mezzi pacifici nella speranza di operare un cambiamento in maniera che le popolazioni del Maghreb e del mondo arabo possano affermare il proprio diritto alla libertà di espressione e stampa, a libere elezioni e alla partecipazione civile. L’attuazione di tali diritti è proprio ciò che il nostro strumento di finanziamento per la democrazia e i diritti umani intende promuovere; sinora ha avuto opportunità limitate di agire nei paesi appena citati perché lì le circostanze erano tali per cui, in generale, chi manifestava un’opinione diversa poteva aspettarsi soltanto persecuzione e tortura.</p>
      <p sl="de">Apprezzo moltissimo il fatto che ieri, all’interno del gruppo di lavoro, abbiamo udito la Commissione affermare che ha già elaborato piani dettagliati per avvalersi dello strumento finanziario in maniera che vi siano progetti a breve, medio e lungo termine utilizzabili per sostenere la trasformazione democratica in Tunisia. Sarebbe positivo se, in futuro, partendo da questa base, potessimo sviluppare un modello anche sfruttabile nel caso in cui una siffatta trasformazione fondamentale dovesse prodursi in altri Stati. Spero vivamente che la Commissione faccia propri i suggerimenti formulati dalla delegazione parlamentare in Tunisia come quelli riguardanti la riforma del sistema giudiziario.</p>
      <p sl="de">Lo strumento per la promozione della democrazia e dei diritti umani è articolato in modo tale da sostenere coloro che, nelle varie strutture civili, si adoperano per migliorare la situazione dei diritti umani. Potrebbe trattarsi di governi, istituzioni internazionali operanti nel campo dei diritti umani, come anche di singoli cittadini che hanno bisogno di sostegno in quanto difensori dei diritti umani. Nel complesso, la formula dello strumento è valida proprio perché consente, in talune situazioni, di intervenire senza il consenso del governo interessato, elemento che non considero in alcun modo un’ingerenza negli affari interni poiché l’esigenza di resistere alla coercizione dello Stato e alla sua violenza contro la popolazione, contro il singolo individuo, è intrinseca nella natura dei diritti umani.</p>
      <p sl="de">Come è ovvio, è necessario rivedere i diversi progetti, come pure le priorità dello strumento per la democrazia e i diritti umani, procedendo costantemente a una valutazione critica. Sinora lo strumento poteva reputarsi relativamente nuovo, per cui non avrebbe avuto senso condurre una valutazione che ci avrebbe fornito ben poche informazioni. Ora è invece importantissimo preparare e attuare l’imminente valutazione complessiva allo scopo di chiarire gli effetti delle singole misure per consentirci di ripensare, ove del caso, le priorità e i metodi di lavoro.</p>
      <p sl="de">Lo strumento di finanziamento condivide il principio di base secondo cui tutti gli strumenti di finanziamento dovrebbero essere complementari. Eppure ripetutamente nella pratica riscontriamo che questo strumento finanziario relativamente modesto è utilizzato per finanziare progetti che potrebbero essere chiaramente collegati a uno strumento geografico. La questione si pone anche nel caso dei dialoghi in tema di diritti umani. Per questo non dovremmo assolutamente accettare che questo modesto strumento sia tagliato in alcun modo adoperandoci anche affinché non sia utilizzato per finanziare progetti che di fatto non sono appropriati.</p>
      <p sl="de">Da ultimo, per quanto concerne gli atti delegati, aspetto sul quale non siamo pervenuti ad un accordo su alcuno strumento finanziario, in molti ambiti politici, come l’ambiente e il trasporto, non vi è dubbio in merito a ciò che può considerarsi un atto delegato. Nella politica estera, invece, la questione è estremamente controversa. È molto importante, nondimeno, soprattutto dopo il trattato di Lisbona, che il Parlamento goda anche di diritti di codecisione nella politica esterna a livello di attenzione strategica dei programmi relativi agli strumenti finanziari.</p>
    </intervention>
    <intervention id="4-011-000" speaker_id="28150" name="Kinga GÁL" is_mep="True" mode="spoken" role="relatore" nationality="Hungary" m_state="HU">
      <p sl="hu">Signora Presidente, signori Commissari, onorevoli colleghi, tutto ciò che ha affermato l’onorevole Lochbihler, mia correlatrice, riveste un’importanza estrema se consideriamo il fatto che la tensione dell’attuale situazione internazionale, e penso ai casi nordafricani che abbiamo discusso ieri della Tunisia e dell’Egitto, dimostra come l’attenzione che prestiamo, per esempio, a questo strumento finanziario per la promozione della democrazia e dei diritti umani effettivamente conta e l’impatto che concretamente genera in un luogo specifico può essere determinante. Questo è il primo motivo fondamentale per il quale il Parlamento chiede un diritto di controllo su tale strumento.</p>
      <p sl="hu">Per quanto concerne gli elementi sostanziali discussi nel corso del dibattito in prima lettura nell’ottobre dello scorso anno e volti a promuovere il funzionamento delle organizzazioni non governative locali di rilievo, le istituzioni sono state concordi. Ora, in seconda lettura, è necessario affrontare l’altro lato della medaglia, segnatamente l’accordo in merito alla discussione interistituzionale sul diritto di controllo democratico del Parlamento. È noto che la questione degli strumenti finanziari, tra cui quella del presente strumento finanziario per la promozione della democrazia e dei diritti umani, da un anno rientra nella battaglia interistituzionale.</p>
      <p sl="hu">Il trattato di Lisbona ha rafforzato il diritto di controllo democratico del Parlamento. Si tratta appunto dell’istituto degli atti delegati, che riteniamo debba essere introdotto e applicato nell’attuale situazione. Questo specifico pacchetto, il casus degli atti delegati, è ciò che potrebbe rappresentare il primo esempio significativo del fatto che il ruolo del Parlamento europeo è effettivamente cresciuto dal 1° dicembre 2009. Pertanto, in seconda lettura, anche noi stiamo combattendo per il riconoscimento del diritto di controllo democratico del Parlamento europeo, battaglia che con tutta probabilità proseguirà durante il successivo iter di accordo, e ritengo unitamente alla collega che ciò sia rilevante soprattutto nel caso dello strumento per il finanziamento della democrazia e dei diritti umani, ciò perché, come abbiamo appena udito, lo strumento intende porsi al servizio dei diritti umani, dello Stato di diritto e della tutela della democrazia, e stiamo promuovendo diritti specifici come la lotta per i diritti delle donne e dell’infanzia, nonché la lotta contro la pena capitale, la tortura e il trattamento crudele, inumano e umiliante. Il nostro obiettivo è aiutare i difensori dei diritti umani nel loro operato, anche nelle condizioni più impossibili, e questo è un altro motivo per il quale lo strumento è particolarmente importante. I suoi beneficiari sono organizzazioni non governative, che in alcuni paesi subiscono gravi svantaggi. Tutto ciò giustifica il fatto che il Parlamento possa dire la sua nel tracciare la strategia e i programmi quadro ed elaborare i piani futuri perché attraverso il monitoraggio annuale si possono adottare provvedimenti più seri rispetto alla consultazione del Parlamento con cadenza biennale prevista dalla programmazione finanziaria. Questo è ciò che vi chiediamo di appoggiare in modo che ora, nel periodo successivo al trattato di Lisbona, anche il Parlamento possa realmente agire nello spirito del trattato, e confido nel fatto che Commissione e Consiglio comprendano tale esigenza nell’imminente iter di accordo.</p>
    </intervention>
    <intervention id="4-012-000" speaker_id="96646" name="Helmut SCHOLZ" is_mep="True" mode="spoken" role="relatore" nationality="Germany" birth_date="21-06-1954" birth_place="Berlin" m_state="DE">
      <p sl="de">Signora Presidente, signor Commissario, onorevoli colleghi, lo strumento finanziario per la cooperazione con paesi e territori industrializzati e altri paesi e territori ad alto reddito è oggetto di radicali modifiche in questo mandato parlamentare. Intendiamo stanziare complessivamente un massimo di 348 milioni di euro per la cooperazione in ambiti quali scienza, scambi accademici, tra cui Erasmus Mundus, cultura, salvaguardia dell’ambiente ed energia rinnovabile, oltre a stimolare le relazioni commerciali bilaterali, campo nel quale occorre prestare particolare attenzione alle piccole e medie imprese.</p>
      <p sl="de">Il nuovo aspetto è quello noto come ICI Plus, ossia la possibilità di finanziare anche progetti nei paesi in via di sviluppo e specificamente progetti che non rientrano nella definizione generale di misure di assistenza allo sviluppo, tra cui progetti e misure come l’invio di studenti europei presso università in Africa, Asia o America latina, elemento completamente nuovo. In un’epoca in cui l’Unione europea è maggiormente responsabile del riallineamento della sua cooperazione nel partenariato con un numero crescente di Stati, consentire uno sviluppo autodeterminato svolge un ruolo specifico.</p>
      <p sl="de">La rifusione del regolamento deve individuare manifestamente opportunità e sfide che derivano dall’allargamento del suo ambito geografico. Al suo interno si indica con chiarezza chi può ottenere assistenza finanziaria, gli scopi per i quali può essere ottenuta e le condizioni applicabili. Un altro elemento nuovo dello strumento è rappresentato dal fatto che il regolamento specifica che lo stanziamento dei fondi deve garantire che i paesi partner si conformino alle norme di lavoro fondamentali dall’OIL e si adoperino per ridurre per emissioni di gas a effetto serra quale importante contributo alla lotta internazionale contro il cambiamento climatico.</p>
      <p sl="de">Parimenti importante è il fatto che lo Stato di diritto e la dignità umana nel lavoro sono innalzati a obiettivi della cooperazione. Poiché stiamo procedendo alla seconda lettura, permettetemi di ribadire che reputo essenziale assicurare che quando si eroga assistenza finanziaria non si facciano concessioni per quanto concerne i principi basilari dell’Unione europea. In futuro, promuovendo progetti nei paesi in via di sviluppo, dobbiamo prestare attenzione alla coerenza politica, segnatamente all’armonizzazione con le misure per combattere la crisi alimentare. Nel voto in plenaria in prima lettura si è deciso, per quanto con una maggioranza risicata, che nessun fondo sinora assegnato all’assistenza allo sviluppo debba essere stanziato per ICI Plus.</p>
      <p sl="de">Giungiamo alla seconda lettura con un ravvicinamento accelerato al riguardo, come per tutti gli strumenti finanziari. A seguito dei riusciti negoziati per pervenire a un compromesso tra Consiglio e Parlamento europeo, ICI Plus è stato adeguato alle sfide del futuro. Tutti gli elementi sostanziali sono stati approvati dalla maggioranza in plenaria. Tutto bene, dunque, finora, o perlomeno così pare. Resta tuttavia irrisolta la questione del modo in cui in futuro affronteremo la ripartizione dei poteri tra i due organi legislativi dell’Unione europea risultante dall’entrata in vigore del trattato di Lisbona, specialmente nel campo della politica commerciale internazionale comunitarizzata. In gioco vi è la democrazia, e specificamente quelli noti come atti delegati, aspetto sul quale Parlamento europeo, Commissione e Consiglio continuano ad avere opinioni differenti.</p>
      <p sl="de">Di che cosa si tratta? Noi intendiamo compiere quello che consideriamo il nostro dovere nei confronti dei nostri elettori. Vogliamo verificare se la pianificazione strategica pluriennale del servizio europeo per l’azione esterna e della Commissione per l’attuazione dei nostri regolamenti è conforme allo spirito del legislatore. Purtroppo, in passato troppo spesso la Commissione ha assunto un atteggiamento secondo cui sulla carta è possibile scrivere qualunque cosa si voglia. Il trattato di Lisbona ci conferisce un nuovo ruolo e dovere in veste di legislatore e chiediamo un diritto di veto. I relatori dei vari strumenti di finanziamento per la politica estera, le presidenze delle commissioni e i leader dei gruppi convengono tutti nell’affermare che dobbiamo lottare per questo diritto democratico.</p>
      <p sl="de">Signor Commissario, onorevoli colleghi, la condotta che sinora abbiamo tenuto dimostra che non tutti i tre organi dell’Unione europea hanno riconosciuto tale principio. Oggi stiamo dunque difendendo strenuamente il nostro diritto di controllo perché in futuro la Commissione basi la propria pianificazione su quanto disposto dal legislatore, non sulle proprie comunicazioni.</p>
    </intervention>
    <intervention id="4-013-000" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. − Signora Presidente, sono qui in luogo del collega Andris Piebalgs, che si trova all’estero per un impegno programmato da tempo, al fine di prendere parte alla seconda discussione sugli strumenti finanziari previsti per le relazioni esterne.</p>
      <p sl="en">Le mie prime parole sono di ringraziamento ai relatori, onorevoli Gál, Lochbihler, Mitchell, Scholz e Goerens. Abbiamo collaborato molto proficuamente su tali temi e, a parte gli atti delegati, vi è una sostanziale convergenza tra le tre istituzioni coinvolte.</p>
      <p sl="en">Le questioni rimaste pendenti dipendono dal rapporto interistituzionale più ampio instauratosi nel nuovo ambiente creato dal trattato. Stiamo vivendo una congiuntura politica e operativa difficile che i partner all’estero non comprendono perché l’attuazione degli atti di base è una questione interna dell’Unione europea.</p>
      <p sl="en">Sebbene in veste di Commissario per il commercio non sia responsabile di questi strumenti, comunque essi sostengono un’ampia serie di obiettivi politici comunitari, commercio compreso, e ci consentono di rimanere protagonisti della politica esterna.</p>
      <p sl="en">Dall’ultima discussione in ottobre, l’anno si è concluso senza un accordo in prima lettura. Conoscete la situazione. Il Parlamento si aspetta che l’articolo 290 del trattato in cui si definisce la procedura nota come atti delegati sia applicato all’adozione di documenti strategici e programmi di azione pluriennali. Tuttavia, nella sua posizione in prima lettura, il Consiglio ha respinto gli emendamenti parlamentari concernenti gli atti delegati.</p>
      <p sl="en">È fondamentale giungere presto a un accordo, soprattutto per ICI Plus e la proposta riguardante le misure di accompagnamento per le banane, altrimenti la Commissione non sarà in grado di dare esecuzione al corrispondente bilancio.</p>
      <p sl="en">Per quanto riguarda più specificamente ICI Plus, penso che tutti concordiamo nell’affermare che tale strumento è volto a promuovere gli interessi comunitari nei paesi industrializzati, di cui alcuni sono partner strategici determinanti, i quali non aspetteranno che siamo pronti da un punto di vista amministrativo. Altri sono in competizione per colmare i vuoti che creiamo, che si tratti di cooperazione in campo energetico, sostegno alle aziende, obiettivi dell’agenda digitale, eccetera.</p>
      <p sl="en">Per quel che riguarda le misure di accompagnamento ipotizzate per le banane, posso soltanto sottolineare, con una certa risonanza, spero, in quanto Commissario per il commercio, che sono indissolubilmente legate all’accordo di Ginevra con cui si è posto fine alla più lunga controversia apertasi in sede di OMC e GATT, durata quasi due decenni.</p>
      <p sl="en">Le misure di accompagnamento sono volte a sostenere 10 paesi ACP esportatori di banane nel loro adeguamento alla riduzione del margine preferenziale conseguente all’accordo di Ginevra. È pertanto della massima importanza preservare la credibilità dell’Unione come negoziatore commerciale internazionale onorando i nostri impegni, e nella fattispecie lo dobbiamo specialmente ai paesi ACP produttori di banane.</p>
      <p sl="en">Analizziamo l’attuale quadro più ampio del commercio mondiale di prodotti alimentari e le difficoltà incontrate da alcuni paesi che dipendono fortemente dai proventi delle esportazioni derivanti da uno o due prodotti di base. Percepisco realmente un senso di urgenza in tale ambito.</p>
      <p sl="en">Comprendo la preoccupazione del Parlamento di essere coinvolto nei documenti strategici e nella programmazione pluriennale. La Commissione ha formulato proposte per migliorare il controllo parlamentare e offre altre soluzioni di compromesso, che però non hanno trovato riscontro all’interno del Parlamento e del Consiglio.</p>
      <p sl="en">Oggi sono qui per ribadire l’impegno che Catherine Ashton e Andris Piebalgs hanno assunto nei vostri confronti lo scorso ottobre di ricercare soluzioni politiche. Invito Consiglio, Commissione e Parlamento a lavorare insieme per giungere ora, in seconda lettura, a esiti concordati impegnandoci tutti risolutamente al fine di realizzare tale obiettivo.</p>
      <p sl="en">Ulteriori ritardi inevitabilmente comporterebbero conseguenze politiche, giuridiche, di bilancio e persino socioeconomiche. Nel contempo, poiché il trattato di Lisbona ha modificato il sistema della comitatologia assegnando nuovi poteri al Parlamento europeo, ha conferito all’Unione un ruolo più forte e nuove strutture per attuare la politica esterna in maniera più coerente, completa e unita. Vi ringrazio per l’attenzione e attendo con ansia di seguire la discussione.</p>
    </intervention>
    <intervention id="4-014-000" speaker_id="96931" name="Maurice PONGA" is_mep="True" mode="spoken" nationality="France" birth_date="05-06-1947" birth_place="Kouaoua " p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signora Presidente, onorevoli colleghi, oggi il Parlamento europeo pronuncerà il suo verdetto per una seconda volta sulla modifica dello strumento per il finanziamento della cooperazione allo sviluppo che prevede l’introduzione di misure di accompagnamento per le banane a favore dei principali paesi ACP che le producono, misure che sono giustificate dalla riduzione delle preferenze tariffarie concesse ai paesi ACP a seguito della stipula, nel dicembre 2009, dell’accordo di Ginevra con gli Stati Uniti e taluni paesi dell’America latina. L’Unione europea all’epoca ha assunto l’impegno di stanziare 190 milioni di euro a sostegno dei paesi ACP per aiutarli ad affrontare questa nuova concorrenza.</p>
      <p sl="fr">In prima lettura abbiamo modificato sia la forma sia il contenuto della proposta della Commissione. Il Consiglio si è trovato in disaccordo con noi sulla forma, motivo per cui il regolamento viene oggi presentato in seconda lettura. Di fatto, il Consiglio si è rifiutato di accettare che la procedura degli atti delegati sia applicata a documenti strategici e programmi indicativi pluriennali, rifiutandosi pertanto di dare attuazione ai progressi sanciti dal trattato di Lisbona. Il Parlamento ha deciso di reagire rapidamente, e questo è fondamentale.</p>
      <p sl="fr">Stiamo dunque trasmettendo un messaggio politico forte ai paesi ACP. Il Parlamento europeo li sostiene e sta facendo tutto quanto in suo potere per garantire che i 190 milioni di euro siano svincolati il più rapidamente possibile. Stiamo altresì inviando un messaggio al Consiglio. Il Parlamento europeo sta difendendo le proprie prerogative definite nel trattato di Lisbona. Ora la palla è nel campo del Consiglio. L’Unione europea ha assunto un impegno nei confronti dei paesi ACP. Il Consiglio dovrebbe farsi carico dunque delle proprie responsabilità come ha fatto il Parlamento.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-015-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signora Presidente, è mai venuto in mente all’onorevole Ponga che il contribuente europeo, specialmente il contribuente britannico, potrebbe preferire un congelamento a tempo indeterminato dei 190 milioni di euro?</p>
    </intervention>
    <intervention id="4-016-000" speaker_id="96931" name="Maurice PONGA" is_mep="True" mode="spoken" nationality="France" birth_date="05-06-1947" birth_place="Kouaoua " p_group="Group of the European People's Party (Christian Democrats)" m_state="FR">
      <p sl="fr">La ringrazio per la domanda, Lord Dartmouth. Risponderei soltanto che esistono accordi internazionali, accordi che impongono all’Unione europea di investire nelle proprie relazioni con i paesi ACP, e questo è uno di quegli accordi ai quali l’Unione europea deve attribuire la priorità. Per quel che mi riguarda, non ho mai pensato che i 190 milioni di euro debbano essere congelati.</p>
    </intervention>
    <intervention id="4-017-000" speaker_id="97026" name="Patrice TIROLIEN" is_mep="True" mode="spoken" nationality="France" birth_date="17-03-1946" birth_place="Grand-Bourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo S&amp;D. – Signora Presidente, la posizione unanimemente adottata oggi dal nostro Parlamento ci dimostra quanto fondamentale sia la questione dell’attuazione dei poteri per questa Camera. Nondimeno, per tornare al tema delle misure di accompagnamento per le banane, l’accordo è imbarazzante nei confronti dei nostri partner ACP che le producono. Infatti, un anno dopo che tali paesi hanno legittimamente ottenuto una compensazione dalla Commissione, ancora non hanno ricevuto i fondi, malgrado il fatto che l’accordo di Ginevra li stia colpendo duramente.</p>
      <p sl="fr">Sono dunque questi paesi ai quali oggi nuovamente mi rivolgo quando dico che proprio perché vogliamo spingere ancora oltre le nostre richieste questa Camera deve potersi esprimere in merito alla strategia e agli orientamenti generali dell’Unione in tema di assistenza esterna. Siamo decisi a non cadere nella trappola tesa da Commissione e Consiglio. Al centro del nostro operato vi deve essere la trasparenza delle decisioni europee. Questo è esattamente lo spirito del trattato e l’essenza della storia.</p>
    </intervention>
    <intervention id="4-018-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, la questione impone considerazioni tecniche e anche umane, legate alla povertà. In questa discussione congiunta vorrei innanzi tutto dire al Consiglio che il Parlamento è qui per monitorare, controllare e analizzare con apertura, trasparenza e responsabilità il modo in cui spendiamo il denaro dei nostri contribuenti nel campo dello sviluppo internazionale.</p>
      <p sl="en">Se il Consiglio non è in grado di riconoscerlo, se non è in grado di riconoscere che gli atti delegati dovrebbero passare per procedure interne del Parlamento in maniera che quest’ultimo possa avvalersi del proprio diritto di controllo, mi domando che cosa siamo qui a fare. Perché siamo qui se non ci viene concesso di dimostrare la nostra responsabilità nei confronti dei nostri elettori, dei membri delle nostre circoscrizioni e dei contribuenti rispetto al denaro che ci affidano in buona fede per spenderlo, tramite la Commissione, per lo sviluppo internazionale?</p>
      <p sl="en">In secondo luogo, in merito al tema delle banane, per il quale anche le considerazioni del Parlamento dovrebbero essere tenute presenti, il contribuente europeo ha perso su ambedue i fronti. Avevamo un accordo di scambio più libero ora abbandonato e ci ritroviamo a dover compensare e indennizzare nuovamente i paesi produttori di banane.</p>
    </intervention>
    <intervention id="4-019-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signora Presidente, esiste una giustificazione credibile per ciascuno dei quattro strumenti finanziari oggi sottoposti alla nostra attenzione.</p>
      <p sl="en">Nondimeno, considerati nell’insieme, la loro finalità comune è far avanzare e promuovere l’agenda politica interna ed estera della Commissione europea. Il Commissario lo ha affermato molto apertamente con la precisione e la chiarezza che lo contraddistinguono e per le quali lo ringrazio.</p>
      <p sl="en">Ormai tutti sappiamo chi pagherà: il contribuente messo sotto pressione e, naturalmente, come sempre in maniera sproporzionata, il contribuente britannico. L’esatto costo di questi strumenti finanziari è ancora ignoto, malgrado gli enormi sforzi profusi dai miei colleghi ieri e all’inizio della mattinata.</p>
      <p sl="en">La Commissione nuovamente si dimostra dissoluta e irresponsabile con il denaro dei cittadini. Per questo contrasteremo ambedue le proposte.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-020-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, onorevole Dartmouth, mi colpisce il fatto che nei suoi interventi lei cerchi sempre di chiamare in causa il contribuente britannico. Mi piacerebbe sapere se lei effettivamente si considera il rappresentante di un gruppo ristretto di cittadini del Regno Unito o piuttosto un rappresentante dell’Unione europea?</p>
    </intervention>
    <intervention id="4-021-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signora Presidente, nel mio intervento ho fatto riferimento sia al contribuente comunitario sia al contribuente britannico. Sono stato tuttavia eletto dai cittadini britannici, non da altri, per cui ritengo che la mia prima responsabilità sia rappresentare il contribuente britannico. La mia solidarietà va anche ai contribuenti europei sotto pressione in altri paesi, non da ultimo nel suo, l’Austria, nazione che contribuisce e il cui denaro viene anch’esso sprecato nella costruzione di questi vani e fragili imperi.</p>
    </intervention>
    <intervention id="4-022-000" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="en">a nome del gruppo Verts/ALE. – Signora Presidente, vorrei affrontare alcuni aspetti. In primo luogo, vorrei sollevare la questione della flessibilità degli strumenti finanziari nel campo dell’azione esterna.</p>
      <p sl="en">Nelle ultime settimane e negli ultimi mesi abbiamo assistito a una serie di catastrofi e avvenimenti imprevisti e, per quanto concerne l’azione esterna, praticamente non abbiamo più margine, sebbene manchino ancora alcuni anni. Nel contempo, vi è un altro strumento flessibile, lo strumento di stabilità, spesso utilizzato per scopi diversi rispetto a quelli per i quali è stato effettivamente creato.</p>
      <p sl="en">Penso dunque che si possa convenire sul fatto che ci occorre maggiore flessibilità negli strumenti per la politica esterna, per quanto vada inevitabilmente sottolineato che ciò richiede al tempo stesso un maggiore controllo democratico. Per questo stiamo attualmente combattendo e va anche segnalato che, sebbene per il futuro degli strumenti finanziari serva maggiore flessibilità, non si può procedere in tal senso senza il maggiore controllo democratico da noi richiesto.</p>
      <p sl="en">In secondo luogo, dobbiamo ripensare il modo in cui lavoriamo e prestiamo assistenza negli Stati fragili. Non più tardi di ieri, l’ONU ha ribadito nuovamente il legame tra sviluppo e conflitto sottolineando che i paesi in conflitto sono ovviamente quelli più in difficoltà nell’affrancarsi dalla povertà.</p>
      <p sl="en">Sinora gli strumenti comunitari non sono stati realmente adeguati. Abbiamo missioni dell’Unione in alcuni di questi Stati fragili che operano parallelamente ai nostri strumenti finanziari, ma non sempre in maniera complementare. Dobbiamo pertanto riflettere sui modi migliori per abbinare i due elementi.</p>
      <p sl="en">Da ultimo, molto succintamente, le vicende in Africa settentrionale ci hanno dimostrato l’importanza della promozione della democrazia, dei diritti umani e, personalmente ritengo, anche della parità di genere. In futuro, nel rivedere le strutture, dobbiamo osare molto di più al riguardo.</p>
    </intervention>
    <intervention id="4-023-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevoli colleghi, penso che vada detto con chiarezza che nel caso di questi strumenti di finanziamento attribuiamo importanza a una distinzione tra compiti legislativi ed esecutivi. Non spetta a un parlamento occuparsi della gestione dettagliata o dell’attuazione effettiva dei progetti.</p>
      <p sl="de">D’altro canto, la legislazione non deve equivalere a una carta bianca concessa per anni senza possibilità di intervenire se l’azione intrapresa non è conforme alla volontà del legislatore. Pertanto, che si tratti o meno di un atto delegato in termini giuridici, dobbiamo avere l’occasione di revocare decisioni se, a giudizio del legislatore, non sono attuate secondo il suo spirito e le sue intenzioni.</p>
      <p sl="de">Per questo, prescindendo dalla decisione giuridica che vi ha dato luogo, e prescindendo dal fatto che ciò sia avvenuto nell’ambito degli atti delegati, la Commissione e il Consiglio devono agire al riguardo per trovare una soluzione ragionevole e obiettiva, il che ci consentirà anche di interferire meno nelle questioni esecutive, dando dunque maggiore libertà all’organo esecutivo se tutto funziona correttamente.</p>
      <p sl="de">Vorrei avallare quanto detto dall’onorevole Brantner. Il Parlamento ha introdotto anni fa lo strumento per la promozione della democrazia e dei diritti umani, prevedendo la possibilità di bypassare governi e dittatori per sostenere la società civile e le forze democratiche. Ora emerge però che, in contrasto con la volontà del legislatore, la Commissione o il neocostituito servizio per l’azione esterna non ha mai utilizzato lo strumento in tal modo, fattore determinante per la situazione venutasi a creare in Africa settentrionale. Poiché si tratta di un fallimento politico, ovverosia l’incapacità di attuare la volontà del legislatore, il regolamento deve essere modificato e intendiamo lottare per questo.</p>
    </intervention>
    <intervention id="4-024-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, in piazza contro Mubarak! Le forze della resistenza ancora gridano nella piazza di Tahrir e io con loro. Le dimostrazioni in Egitto, Tunisia e altri paesi arabi, con milioni di cittadini che invadono le strade per porre fine a decenni di oppressione e corruzione, sono la prova del fatto che diritti umani e democrazia sono aspirazioni universali e chi domanda stabilità per sostenere le dittature va contro la storia.</p>
      <p sl="pt">La democrazia e i diritti umani sono uno strumento dell’Unione europea che può e deve essere utilizzato, senza il consenso dei governi, a sostegno dei difensori dei diritti umani e di coloro che promuovono parità di genere, Stato di diritto, libere elezioni e democrazia. Va dunque rafforzato finanziariamente, reso flessibile per affrontare le emergenze e meglio coordinato con strumenti di tipo geografico per la promozione degli stessi obiettivi. Il tutto sottoposto a un opportuno controllo parlamentare, da cui l’insistenza di questo Parlamento sulla procedura degli atti delegati.</p>
    </intervention>
    <intervention id="4-025-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signora Presidente, signor Commissario, le onorevoli Gomes e Lochbihler hanno ambedue ragione quando affermano che le vicende in Egitto e Tunisia dovrebbero ricevere il nostro sostegno e richiamare la nostra attenzione e, di fatto, gli strumenti che oggi discutiamo creano proprio questa possibilità, specialmente lo strumento finanziario per la promozione della democrazia e dei diritti umani nel mondo. È mia convinzione che ciò debba essere appoggiato con forza perché, in realtà, come ha detto l’onorevole Gomes, tali diritti sono universali e, partendo da questo presupposto, il diritto di vivere in una democrazia e in un paese che accetta i diritti umani è quasi scontato.</p>
      <p sl="pl">È importante che il secondo strumento consenta di erogare assistenza indipendentemente dal consenso dei governi dei paesi terzi e altre autorità pubbliche, aspetto che reputo decisivo. Della nostra assistenza hanno bisogno Bielorussia e Ucraina, così come ne hanno bisogno altri paesi del partenariato orientale, e penso che tali strumenti debbano essere sfruttati anche per essi.</p>
    </intervention>
    <intervention id="4-026-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signora Presidente, oggi stiamo discutendo una serie di pacchetti riguardanti strumenti finanziari come la relazione Goerens concernente uno strumento per il finanziamento della cooperazione allo sviluppo, la relazione del collega Scholz e altre. La maggior parte delle relazioni invoca misure specifiche che potrebbero migliorare la vita di milioni di persone: in altre parole, una pratica legislativa attuata al meglio.</p>
      <p sl="pt">Il Consiglio insiste però affinché non si completi la codecisione che tali strumenti richiedono. È qui che la procedura di codecisione diventa una procedura di co-indecisione in virtù di un tacito veto del Consiglio che la formulazione del trattato in alcun modo giustifica ed è fondato unicamente su una capricciosa svogliatezza e un’esoterica lettura dell’articolo 290 del trattato di Lisbona, che descrive gli atti delegati.</p>
      <p sl="pt">Così facendo, stiamo mettendo a repentaglio vite umane. Per quanto riguarda la politica per il rimpatrio dei profughi, per esempio, ci è stato impedito di concedere ulteriore denaro ai paesi di rimpatrio e chiudere i campi profughi, il che significa che se il Consiglio persiste in questo capriccio, vi saranno effetti pregiudizievoli sulla vita di molte persone. È tempo che tutto questo cessi e gli atti delegati si sviluppino normalmente nell’ambito della procedura di codecisione.</p>
    </intervention>
    <intervention id="4-027-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signora Presidente, sosterrò ovviamente la proposta formulata perché il Parlamento deve difendere i propri diritti quando si tratta dei poteri concessi dai trattati. Desidero aggiungere che dobbiamo estendere il nostro controllo, e non soltanto il controllo preliminare degli atti delegati di cui attualmente stiamo parlando.</p>
      <p sl="bg">Dobbiamo anche avere la possibilità di esercitare un controllo a posteriori perché si stanno stanziando miliardi e miliardi di euro in alcuni programmi che generalmente finiscono nelle tasche di vari dittatori finanziandone il sontuoso stile di vita, mentre, nel contempo, milioni e milioni di persone, che vivono anche nei nostri paesi, conducono una vita di stenti.</p>
      <p sl="bg">Ciò significa anche che stiamo usando il denaro dei contribuenti europei per finanziare lo stile di vita opulente di dittatori che opprimono il loro stesso popolo, mentre i nostri concittadini vivono nell’indigenza. Per questo dobbiamo “togliere prima la trave dal nostro occhio e poi ci vedremo bene per togliere la pagliuzza dall’occhio del nostro fratello”, acquisendo infine così un controllo effettivo e rigoroso su tali risorse.</p>
    </intervention>
    <intervention id="4-028-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, siamo ancora una volta chiamati ad affermare il nostro ruolo all’interno e all’esterno dell’Unione europea.</p>
      <p sl="it">La promozione dei diritti umani e delle libertà fondamentali, sancita nella Dichiarazione universale dei diritti umani del 1948 come nella nostra Carta dei diritti fondamentali e nelle carte regionali, è parte della nostra politica estera e della nostra politica sociale. Il regolamento (CE) n. 1889/2006 che istituisce uno strumento finanziario per la promozione della democrazia e dei diritti umani nel mondo deve rappresentare uno strumento efficace e concreto, flessibile a seconda della eccezionalità delle circostanze in cui si opera.</p>
      <p sl="it">Il contributo dell’Unione europea a queste battaglie di civiltà attraverso le strategie di cooperazione esterna e la corretta attuazione dei relativi strumenti finanziari, ovvero la maggiore efficacia e visibilità dell’azione esterna dell’Unione nel mondo, non può neanche prescindere dalla responsabilità, e quindi dal controllo, del suo organo più rappresentativo, il Parlamento europeo.</p>
      <p sl="it">In quest’ottica, quindi, condivido gli emendamenti proposti, che sono in chiara sintonia con l’evoluzione di questa Europa in costante crescita.</p>
      <p sl="it">(L’oratore accetta di rispondere a una domanda "cartellino blu" (articolo 149, paragrafo 8, del regolamento).</p>
    </intervention>
    <intervention id="4-029-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signora Presidente, vorrei chiedere all’onorevole Matera se è in grado di confermarci la disponibilità del gruppo PPE a offrire specificamente il proprio supporto alla concessione di assistenza, in particolare per questioni legate alla democrazia e ai diritti umani, a paesi dell’Est, e intendo Ucraina, Bielorussia e altri Stati del partenariato orientale.</p>
    </intervention>
    <intervention id="4-030-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, assolutamente sì, il mio gruppo politico, il PPE, si impegna tutti i giorni e combatte tutti i giorni perché i diritti fondamentali degli essere umani in tutto il mondo vengano rispettati.</p>
      <p sl="it">Io credo che gli interventi dei miei illustri colleghi che lavorano qui da molti più anni rispetto a me abbiano confermato e sostenuto la politica di questo Parlamento. Torno a risottolineare il fatto che io faccio parte del gruppo politico dei popolari europei. Siamo degli europeisti convinti, convinti dell’azione che questo Parlamento può avere nel mondo.</p>
    </intervention>
    <intervention id="4-031-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, vorrei che fosse verbalizzato il mio sostegno a quanto affermato da altri colleghi sul tema del controllo parlamentare degli strumenti, in particolare dello strumento finanziario per la promozione della democrazia e dei diritti umani. Vorrei inoltre ringraziare la Commissione per l’articolata collaborazione che abbiamo intrattenuto. Per natura, i difensori dei diritti umani sono a rischio e vi deve essere un maggior grado di privacy . Accertiamoci che in futuro questa collaborazione prosegua.</p>
      <p sl="en">La critica che rivolgiamo ai progetti riguarda il fatto che conduciamo progetti di altissima qualità, ma sono sparpagliati nel mondo e non sono stati sufficientemente integrati negli altri programmi.</p>
      <p sl="en">L’istituzione del servizio per l’azione esterna ci offre l’opportunità di porre rimedio alla situazione. Dovremmo sincerarci di farlo. La preoccupazione che alcuni programmi attualmente preparati da persone giuridicamente qualificate possano non esserlo in futuro è un aspetto che siamo chiamati ad affrontare affinché in futuro si preservi la qualità.</p>
      <p sl="en">Infine, visto quanto sta attualmente accadendo in Egitto e altrove nel mondo arabo, sappiamo che in futuro aumenteranno le richieste di fondi per la costruzione della democrazia e il monitoraggio delle elezioni. Abbiamo insistito su una percentuale fissa nel regolamento, altrimenti si dovrà rinunciare ad altri progetti nel campo dei diritti umani. Potrebbe tuttavia occorrere altro denaro e, parlando della nuova prospettiva finanziaria, non dobbiamo tornare alla vecchia argomentazione secondo cui dovremmo liberarci di questo regolamento. Serve oggi più che mai.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-032-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signora Presidente, desidero ringraziare il collega per l’intervento che mi ha preceduto perché mi permette di porgli una domanda.</p>
      <p sl="en">Nutro grande rispetto per la conoscenza dell’onorevole Howitt nel campo dei diritti umani e il lavoro che ha svolto in passato. La domanda è la seguente. Come possiamo aspettarci che i nostri assunti in tema di parità, equità e giustizia, nati da una profonda tradizione cristiana o umanista europea, siano perfettamente compresi da culture diverse con altre religioni, altri credi, o un’assenza di credo senza dare l’impressione di diffondere idee neocolonialiste difficili da digerire? Come possiamo farlo?</p>
    </intervention>
    <intervention id="4-033-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, rispondere a questa domanda in 30 secondi è una vera e propria sfida. La risposta, come il collega e l’intera Camera dovrebbero sapere, è che la libertà di pensiero e religione è un diritto umano fondamentale per ogni nazione, religione, paese e popolo.</p>
    </intervention>
    <intervention id="4-034-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, l’assistenza allo sviluppo è sempre costosa, purtroppo di sovente inefficace e talvolta persino nociva perché fin troppo spesso non affronta i problemi specifici del paese in questione. Raramente viene compiuto un qualche tentativo di assumere un approccio a lungo termine e le attività sono scarsamente coordinate. Nutro dubbi quanto al fatto che uno strumento comunitario per finanziare lo sviluppo e i diritti umani possa migliorare la situazione, soprattutto perché non vi è un coordinamento coerente all’interno dell’Unione.</p>
      <p sl="de">Concedere aiuti ai piccoli coltivatori africani, spingendoli nel contempo sull’orlo della rovina con i nostri prodotti agricoli sovvenzionati, significa sperperare miliardi di euro. Questa situazione sostanzialmente non cambierà fintantoché sosterremo grandi società nell’Unione e, indirettamente, nei paesi in via di sviluppo.</p>
      <p sl="de">L’assistenza allo sviluppo della Cina, che il governo di Pechino sta usando per garantirsi materie prime e nuovi mercati, è in concorrenza con i nostri tradizionali metodi di cooperazione allo sviluppo. Anche in tale ambito dobbiamo proporre nuove idee. Inoltre, è parimenti importante rendere l’assistenza allo sviluppo subordinata alla cooperazione per quanto concerne il problema dei profughi, forse introducendo accordi di riammissione.</p>
    </intervention>
    <intervention id="4-035-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signora Presidente, questo Parlamento chiede ciò che ogni parlamento al mondo domanda: un controllo democratico sull’elaborazione e l’attuazione della politica. L’Unione europea dovrebbe fungere da modello, da esempio al riguardo. Il trattato di Lisbona ha rappresentato un passo importante per lo sviluppo dell’influenza del Parlamento europeo.</p>
      <p sl="nl">In quest’Aula vi è un’ampia maggioranza che non ha ceduto agli sforzi del Consiglio e della Commissione di limitare il controllo parlamentare contrariamente allo spirito del trattato di Lisbona. Il Parlamento non vuole essere un micro-gestore. Vuole soltanto influire sulla politica, sul modo in cui viene elaborata e attuata. Si tratta pertanto di scelte strategiche, contenuto della politica.</p>
      <p sl="nl">In altri paesi, i cittadini scendono in piazza per chiedere questa influenza e dovremmo sostenerli con ogni mezzo possibile. Tuttavia, la lotta per la democrazia talvolta assume anche la forma di negoziati difficili e aride dichiarazioni. Ciò non modifica in alcun modo il convincimento che vi sottende perché qualunque potere richiede il massimo controllo democratico, che è un diritto di tutti i cittadini, siano essi al Cairo, a Tunisi o Bruxelles.</p>
    </intervention>
    <intervention id="4-036-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signora Presidente, una giovane della mia circoscrizione questa mattina, come ogni mattina, è appena rientrata a casa dopo aver accompagnato a piedi i figli a scuola.</p>
      <p sl="en">Prima Jenny li accompagnava in macchina, ma ora può permettersi la benzina soltanto per andare ogni quindici giorni a fare la spesa nel supermercato più economico del suo quartiere di Manchester.</p>
      <p sl="en">Stamattina, come ogni mattina, Jenny ha fame perché a colazione ha dovuto scegliere: mangiare lei o nutrire le sue due bambine. Non ha pane e marmellata per tutta la famiglia.</p>
      <p sl="en">Nel frattempo, qui, sul pianeta dell’Unione, gli eurodeputati discutono piccoli aggiustamenti di uno strumento finanziario che comporta una spesa di 1,1 miliardi di euro attinti dal denaro versato dai contribuenti per promuovere la democrazia e i diritti umani, soprattutto nel Terzo mondo. La maggior di questi piccoli aggiustamenti riduce la supervisione da parte degli Stati nazione perché la Commissione si apre la via a ingenti somme di denaro dei contribuenti britannici. Quanto spreco e quanta ipocrisia attorno ai diritti delle donne in Africa, mentre migliaia di Jenny non possono neanche nutrire adeguatamente i propri figli.</p>
    </intervention>
    <intervention id="4-037-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, probabilmente non avremmo discusso il tema della cooperazione con i paesi in via di sviluppo se gli Stati fondatori dell’Unione europea non avessero richiesto una menzione speciale nel trattato di Roma per le loro colonie, il che getta un’ombra innanzi tutto sul concetto di democrazia. Le fondamenta stesse dell’Unione europea si sono gradualmente trasformate in una politica i cui concetti basilari sono diventati l’eliminazione della povertà e la promozione dei diritti umani, delle libertà fondamentali, di un lavoro dignitoso e del buon governo.</p>
      <p sl="ro">Oggigiorno i paesi in via di sviluppo sono partner strategici per l’Unione europea. Per questo credo che uno strumento finanziario per i paesi in via di sviluppo che non rispondono ai criteri dell’APS agevoli la cooperazione economica, finanziaria, tecnica, culturale e accademica. Può inoltre promuovere scambi bilaterali, investimenti, partenariati economici e dialogo tra gli interlocutori del settore pubblico e le organizzazioni non governative sia nell’Unione europea sia nei paesi partner.</p>
    </intervention>
    <intervention id="4-038-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, i dittatori nei paesi nostri vicini vengono rovesciati ed è un bene che abbandonino il campo. Sebbene i nostri Alti rappresentanti dell’Unione europea non siano in grado di sostenere e incoraggiare chi sta lottando per la democrazia o disposti a farlo, è positivo che perlomeno si possano intraprendere azioni e fornire aiuti, anche se non ne parliamo. Tuttavia, è importantissimo abbinare l’assistenza prestata all’esigenza di rispettare i nostri valori, tra cui democrazia, Stato di diritto e norme fondamentali in materia di lavoro. È essenziale che l’Unione europea fornisca aiuto. Inoltre, non dobbiamo soltanto assistere queste popolazioni, bensì anche garantire che comprendano i valori che ci hanno resi forti.</p>
      <p sl="de">In tale ottica, per me è evidente che questi aiuti devono essere controllati e gestiti in ultima analisi da un Parlamento democratico. In futuro, non dobbiamo permettere che le azioni dell’Unione europea siano controllate da un’organizzazione burocratica. Il Parlamento deve essere messo in grado di assolvere il proprio ruolo di organismo parlamentare, il che significa poter prendere decisioni.</p>
    </intervention>
    <intervention id="4-039-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, il Parlamento deve poter controllare in condizioni di parità con il Consiglio l’adozione di decisioni strategiche che riguardano il modo in cui sono spese le risorse stanziate attingendo dagli strumenti per il finanziamento della cooperazione. Nel contempo, tuttavia, l’Unione europea deve diventare più flessibile e snellire i meccanismi per lo sviluppo di relazioni commerciali con i paesi partner. Sostengo l’idea che l’Unione assuma un approccio pragmatico nelle sue relazioni economiche con i paesi partner.</p>
      <p sl="ro">Penso che sia particolarmente importante introdurre strumenti finanziari in paesi come Turkmenistan e Iraq che possono fornire risorse energetiche attraverso progetti come Nabucco. Vorrei inoltre ricordare in questa sede che la dichiarazione comune dei presidenti di Romania e Turkmenistan ha sancito la creazione di un partenariato per l’energia volto allo sfruttamento e al trasporto di gas naturale e greggio, anche attraverso il trasferimento di esperienze e attrezzature. Anche la Romania è stata coinvolta nello svolgimento delle missioni di stabilizzazione e ricostruzione in Iraq.</p>
    </intervention>
    <intervention id="4-040-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, una parte significativa delle risorse a nostra disposizione tramite gli strumenti finanziari destinate alla promozione dei paesi in via di sviluppo finisce, attraverso determinati canali, nuovamente nelle mani delle nostre aziende o dei nostri monopoli nazionali. Credo che uno scopo essenziale di questi strumenti di finanziamento e politica debba essere quello di garantire che le risorse vengano utilizzate secondo i piani di sviluppo di coloro che intendiamo sostenere.</p>
      <p sl="sl">In diversi interventi si è già sottolineato come spesso finanziamo regimi tutt’altro che democratici. Parlando di finanziamento dello sviluppo dei paesi più poveri, penso che dovremmo prestare attenzione a non perpetuare la tendenza alla monocoltura, schiudendo invece opportunità per un loro sviluppo moderno.</p>
    </intervention>
    <intervention id="4-041-000" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. − Signora Presidente, ho ascoltato con attenzione i numerosi contributi. La Commissione spera che troveremo una soluzione per questi importanti strumenti finanziari.</p>
      <p sl="en">Dobbiamo tuttavia essere in grado di dare piena attuazione agli strumenti finanziari per le relazioni esterne. Una corretta attuazione delle nostre azioni esterne non dovrebbe essere preda di una controversia tra istituzioni. È difficile mantenere la credibilità nei confronti del mondo esterno su tale base e ciò ci espone a una perdita di rilevanza quale protagonista globale e negoziatore commerciale.</p>
      <p sl="en">La Commissione è pronta a lavorare per individuare una soluzione rapida che sia accettata da tutte le istituzioni interessate.</p>
      <p sl="en">Negli attuali strumenti, in vigore fino al 2013, ossia ancora per due anni, si ritiene che i documenti strategici pluriennali attuino le misure necessarie per l’esecuzione del bilancio, misure che sono soggette al sistema della comitatologia.</p>
      <p sl="en">I documenti strategici sono documenti tecnici e, pertanto, per loro natura, non sono idonei ad assumere la forma di atti giuridici vincolanti. Gli attuali strumenti saranno in vigore per ancora due anni e restano soltanto pochi documenti strategici da introdurre. La Commissione è del parere che se si dovesse modificare adesso il sistema, si dovrebbero apportare notevoli cambiamenti agli strumenti, che richiederebbero troppo tempo per essere introdotti e provocherebbero una notevole discontinuità nella cooperazione esterna dell’Unione.</p>
      <p sl="en">La Commissione già coinvolge il Parlamento della procedura di controllo democratico dei documenti strategici e intende rafforzare tale processo conferendo sostanziali diritti di controllo al Parlamento. È troppo presto per dire come si presenteranno i nuovi strumenti perché sono oggetto di approfondite consultazioni con gli interessati, nonché di proposte della Commissione.</p>
      <p sl="en">A condizione che i criteri stabiliti dall’articolo 290 del trattato di Lisbona siano pienamente rispettati, sarà possibile considerare il ricorso agli atti delegati nei nuovi strumenti, ma la Commissione non ha ancora maturato una posizione precisa al riguardo.</p>
    </intervention>
    <intervention id="4-042-000" speaker_id="840" name="Charles GOERENS" is_mep="True" mode="spoken" role="relatore" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signora Presidente, anch’io vorrei ringraziare tutti coloro che sono intervenuti sugli strumenti di finanziamento in generale e sulla relazione da me presentatavi questa mattina in particolare.</p>
      <p sl="fr">Penso che l’onorevole Brok abbia trovato le parole giuste per esprimere ciò che vogliamo. Non vogliamo essere guastafeste, ma non vogliamo dare carta bianca alla Commissione nell’attuazione di accordi essenziali adottati dal Parlamento europeo senza alcuna supervisione parlamentare. Tra tutto o nulla, il Parlamento ha insistito per una soluzione intelligente che consiste in un attento monitoraggio degli atti strategici. Non chiediamo niente di più e niente di meno.</p>
      <p sl="fr">Vorrei inoltre aggiungere qualche parola per quanti sono stati più critici nelle proprie osservazioni, specialmente chi ha parlato con un certo scetticismo della politica di cooperazione allo sviluppo e chi fa sempre riferimento al contribuente per respingere qualsiasi sostegno a tale politica.</p>
      <p sl="fr">Dal mio punto di vista, il contribuente finanzia un bilancio. Un bilancio è uno strumento per dare prova a solidarietà a quanti versano in condizioni di bisogno. Grazie dunque al denaro dei contribuenti, il bilancio generalmente offre l’opportunità ai nostri paesi di aiutare le fasce più deboli della società. L’alternativa consisterebbe nell’ignorare i diritti basilari e fondamentali dei cittadini privi di risorse.</p>
      <p sl="fr">Consiglierei però a tali deputati di consultare le relazioni del programma di sviluppo delle Nazioni Unite. Così facendo, si renderebbero che chi contribuisce di più in termini di cooperazione e solidarietà esterna è chi spende anche di più per la solidarietà all’interno del proprio paese. In altre parole, non vi è contraddizione in termini tra solidarietà interna ed esterna.</p>
      <p sl="fr">Sarebbe dunque bene che quanti vorrebbero che il resto del mondo credesse che qualunque somma di denaro da noi spesa per la solidarietà esterna equivale a una nostra dilapidazione nei quattro angoli del mondo rileggessero le statistiche contenute nella relazione sullo sviluppo umano delle Nazioni Unite.</p>
    </intervention>
    <intervention id="4-043-000" speaker_id="96728" name="Barbara LOCHBIHLER" is_mep="True" mode="spoken" role="relatore" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">Signora Presidente, penso che sia emerso con estrema chiarezza nel corso della discussione perché il Parlamento vuole gli atti delegati. Non vogliamo una micro-gestione, ma abbiamo bisogno di essere in grado di utilizzare questo strumento in maniera responsabile e informata per poter, ove del caso, rettificare ciò che non ha funzionato. Se parliamo della posizione del Parlamento rispetto agli organismi esterni, per esempio le organizzazioni operanti del campo dei diritti umani che potrebbero esserne interessate, se non raggiungiamo un accordo, benché il mio auspicio sia che ciò non accada, e se non è possibile realizzare singoli progetti, credo che vi sia comunque appoggio e comprensione per la posizione del Parlamento. Non è vero che il Parlamento e il concetto non sono capiti.</p>
      <p sl="de">Vorrei aggiungere brevemente qualcosa sulle critiche rivolte al fatto che il Parlamento spenderebbe troppo per i diritti umani e lo sviluppo della democrazia. Penso che sia vero il contrario. Se consideriamo questo strumento per la promozione della democrazia e dei diritti umani, strumento che esiste soltanto dal 2004, ci rendiamo conto anche adesso che si possono ottenere risultati eccellenti con somme di denaro relativamente modeste. Non possiamo semplicemente analizzare la questione nel suo complesso. Dobbiamo invece concentrarci nel dettaglio sugli esiti conseguiti da tali progetti. I progetti hanno dovuto essere sospesi soltanto in alcuni casi specifici.</p>
      <p sl="de">Se realmente vogliamo vedere concretizzati i valori fondamentali dell’Unione, se realmente vogliamo che i cittadini vivano in una condizione di libertà, affrancati dalla povertà e senza timori, dobbiamo promuovere i diritti umani. Questo strumento rappresenta un ottimo corollario della nostra politica per esigere che altri Stati sostengano i diritti umani. Non stiamo spendendo troppo. Al contrario, abbiamo bisogno di un sostegno finanziario molto più chiaro.</p>
    </intervention>
    <intervention id="4-044-000" speaker_id="28150" name="Kinga GÁL" is_mep="True" mode="spoken" role="relatore" nationality="Hungary" m_state="HU">
      <p sl="hu">Signora Presidente, ringrazio i colleghi e il Commissario per i pareri espressi nel corso della discussione e, ovviamente, i colleghi per le parole di sostegno alla nostra decisione. L’onorevole Brok ha affermato con grande chiarezza che vogliamo realmente operare una distinzione tra compiti esecutivi e legislativi. Il nostro obiettivo non è mescolarli, bensì, come è stato detto in questa sede dai due relatori e dai miei colleghi, il Parlamento dovrebbe avere la possibilità di esprimersi in tema di pianificazione e strategia affinché l’esecuzione realmente funzioni in maniera efficace e i fondi siano incanalati verso i più bisognosi.</p>
      <p sl="hu">Vorrei osservare, per quanto concerne i pareri manifestati in particolare in merito all’uso dei fondi, che non credo che nessun contribuente possa contestare l’importanza della possibilità per l’Unione di aiutare o salvare vite umane, le vite degli attivisti per i diritti umani, attraverso questo strumento per il finanziamento della difesa della democrazia e dei diritti umani, per cui penso che questo sia proprio lo strumento che potrebbe essere accettato da qualunque contribuente. Prendo molto seriamente anche quanto affermato dal Commissario, ovverosia che il Parlamento si è visto conferire nuovi poteri e diritti più forti dopo Lisbona. Per questo vorremmo realmente che Consiglio e Commissione dessero prova di apertura in maniera da poter infine raggiungere un valido compromesso perché è interesse di tutti far funzionare questi strumenti in maniera realmente efficace e a tale scopo occorrono tutte le tre istituzioni.</p>
    </intervention>
    <intervention id="4-045-000" speaker_id="28112" name="Gay MITCHELL" is_mep="True" mode="spoken" role="relatore" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, capisco di dover essere penalizzato per non aver potuto essere presente all’inizio della discussione. Porgo a tutti le mie scuse. Sono rimasto bloccato nel traffico.</p>
      <p sl="en">Innanzi tutto, un collega britannico ha criticato la situazione rispetto all’importanza della democrazia e dei diritti umani. Se democrazia e diritti umani funzionassero nei nostri Stati membri, non avremmo situazioni come quelle di Jenny, e questa è la realtà delle cose.</p>
      <p sl="en">In Gran Bretagna o in qualunque altro Stato membro, credo che sia evidentemente compito degli Stati membri garantire che ciò non accada. Siamo chiari sull’essenza del nostro discorso: non si tratta soltanto di democrazia e diritti umani. Ventiduemila bambini muoiono ogni giorno, ogni giorno, a poche ore di volo da quest’edificio. Ventiduemila. La buona notizia è che erano 34 000. Noi e altri abbiamo portato il numero a 22 000 grazie alla democrazia e ai diritti umani, grazie al genere di strumenti finanziari che l’Unione ha approvato.</p>
      <p sl="en">Non contrapponiamo la loro situazione a quella delle figlie di Jenny, situazione che deploro anch’essa. Facciamo in modo che i governi dei nostri Stati membri si uniscano per affrontare il loro problema.</p>
      <p sl="en">La questione riguarda l’attuazione o gli atti delegati. Si tratta di attuazione o atto delegato e in quale caso è legislazione?</p>
      <p sl="en">Propongo di aderire completamente alla prima lettura del Parlamento affermando che riformuleremo tutti gli emendamenti, e li abbiamo di fatto riformulati. Gli emendamenti non sono stati accettati dal Consiglio. In gioco vi è una questione di principio ed è fondamentale per la futura natura delle relazioni interistituzionali nel campo dell’azione esterna.</p>
      <p sl="en">Gli emendamenti proposti dal Parlamento non riguardano la sostanza dello strumento per il finanziamento della cooperazione allo sviluppo o degli altri strumenti, bensì il ruolo del Parlamento nell’attuazione concreta della legge.</p>
      <p sl="en">L’obiettivo è tutelare le prerogative democratiche del Parlamento europeo, come previsto dal trattato di Lisbona. Il Parlamento, in veste di colegislatore, deve essere in grado di controllare in condizioni di parità con il Consiglio l’adozione e l’esecuzione di decisioni strategiche sulla spesa degli aiuti allo sviluppo: quanto, dove e come. In termini tecnici, gli emendamenti garantiscono che taluni progetti di decisione adottati dalla Commissione siano riconosciuti come atti delegati secondo la definizione datane nell’articolo 290 del trattato sul funzionamento dell’Unione europea.</p>
      <p sl="en">Ciò offrirebbe ai due rami dell’autorità legislativa la possibilità di contestare progetti di decisione non conformi ai requisiti di legge, veto con il quale si garantirebbe che i suggerimenti del Parlamento siano tenuti presenti quando la Commissione programma aiuti comunitari.</p>
      <p sl="en">Vorrei essere chiaro: non stiamo parlando di micro-gestione, come ha già ribadito un collega, né di singoli programmi e progetti. Gli emendamenti garantiranno che i legislatori mantengano il controllo su decisioni strategiche riguardanti assegnazioni di fondi e priorità settoriali.</p>
      <p sl="en">Tutti gli emendamenti proposti sono già stati inseriti nella posizione per la prima lettura del Parlamento, adottata dalla plenaria a larga maggioranza il 21 ottobre 2010.</p>
      <p sl="en">Il Consiglio, tuttavia, ha recisamente respinto tutti gli emendamenti sul controllo democratico e gli atti delegati senza proporre alcuna soluzione alternativa che soddisfacesse le richieste del Parlamento.</p>
      <p sl="en">È un peccato che durante i tanti mesi, quasi un anno, trascorsi dalla prima discussione del dossier in commissione, i negoziati interistituzionali non abbiano compiuto progressi. Posso assicurare alla Camera che abbiamo realmente cercato di fare tutto il possibile. Le trattative con Consiglio e Commissione, che per inciso dovrebbero agevolare tali negoziati, sono iniziate nel febbraio 2010. Sono stati organizzati tre dialoghi e diverse riunioni a livello tecnico, tutti sugli aspetti controversi degli atti delegati. Su tali argomenti non vi è stato alcun ravvicinamento. Soltanto verso la fine dello scorso anno i negoziatori della Commissione hanno formulato una proposta di compromesso. Il Parlamento ha risposto immediatamente con una controproposta, che però non si è rispecchiata nella posizione del Consiglio. Per quanto ci è dato di sapere, non è stata formalmente trasmessa agli Stati membri in sede di Consiglio.</p>
      <p sl="en">Nonostante la linea dura del Consiglio, condivisa dalla Commissione, cosa per la quale mi rammarico perché una condotta del genere non rappresenta una posizione costituzionale, il Parlamento insiste sulla sua posizione. Giuridicamente parlando, le nostre argomentazioni sono solide. I documenti strategici sono programmi pluriennali, decisi per esempio nell’ambito dello strumento per il finanziamento della cooperazione allo sviluppo, che rispondono ai criteri per l’applicazione della procedura degli atti delegati in quanto integrano il regolamento di partenza e sono di applicazione generale. I criteri riportati nell’articolo 290 sono obbligatori nel momento in cui sono soddisfatti. Consiglio e Parlamento devono avere un diritto di veto.</p>
      <p sl="en">Non si tratta di contrattazione politica né di speciali soluzioni, che sarebbero contrarie al trattato. Si tratta di un obbligo giuridico. Dal punto di vista politico, godiamo del pieno sostegno della nostra Conferenza dei presidenti, che ha deciso in due diverse occasioni, l’ultima all’inizio di questo mese, che in tutti i dossier i negoziatori debbano esigere l’applicazione della procedura degli atti delegati per decisioni che riguardano obiettivi, scelta delle priorità, risultati previsti e stanziamenti finanziari nell’accezione più ampia del termine.</p>
      <p sl="en">Abbiamo inoltre una linea comune tra le commissioni: i relatori della commissione per il commercio internazionale e della commissione per gli affari esteri, rispettivamente responsabili degli strumenti per la cooperazione con i paesi industrializzati e degli strumenti per i diritti umani e la democrazia, hanno adottato un approccio identico al mio. Tutti gli emendamenti relativi agli atti delegati della prima lettura dovrebbero essere riformulati. La nostra posizione è chiara e semplice, oltre che perfettamente in linea con il mandato della Conferenza dei presidenti. Non saremo divisi né permetteremo che il nostro ruolo di legislatori sia ignorato.</p>
      <p sl="en">Sono convinto che l’introduzione della nuova procedura sarebbe anche nell’interesse dei beneficiari cui si rivolgono i nostri strumenti finanziari. Il Parlamento potrebbe svolgere il suo ruolo di guardiano molto più efficacemente e garantire che il denaro sia speso per gli obiettivi fondamentali della cooperazione allo sviluppo dell’Unione definiti nel trattato: riduzione e, in ultima analisi, eliminazione della povertà. Ventiduemila bambini non devono morire ogni giorno, ogni giorno. Chiediamo di poterci esprimere sul modo in cui la questione viene affrontata.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-046-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signora Presidente, volevo soltanto chiedere all’onorevole collega e amico Mitchell se concorda con me nell’affermare che nel 2005 il Parlamento ha rinunciato a 14 ambiti di codecisione su tali strumenti di finanziamento.</p>
      <p sl="en">Ciò che ora di fatto stiamo tentando di fare è ottenere una restituzione perché non soltanto abbiamo perso la possibilità di analizzare ciò che accade a livello di Commissione, ma abbiamo anche perso il processo di assunzione di responsabilità e il processo di trasparenza. Vorrei dunque chiedere all’onorevole Mitchell …</p>
      <a text="(Il Presidente interrompe l’oratore)"/>
    </intervention>
    <intervention id="4-047-000" speaker_id="28112" name="Gay MITCHELL" is_mep="True" mode="spoken" role="relatore" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, concordo con l’onorevole Deva quando afferma che abbiamo rinunciato ad alcuni nostri diritti. Sono stato relatore sullo strumento per la cooperazione e lo sviluppo. Ci sono voluti due anni e mezzo per concordare detto strumento semplicemente perché non eravamo disposti a rinunciare ad alcuni diritti fondamentali del Parlamento, sebbene verso il termine dell’iter si sia dovuti giungere a un compromesso.</p>
      <p sl="en">Alla fine, vi è stato un accordo interistituzionale tra Parlamento, Commissione e Consiglio nel quale si affermava che il Parlamento, per esempio attraverso la commissione per lo sviluppo, avrebbe goduto di diritti di controllo sullo strumento per il finanziamento della cooperazione allo sviluppo, e abbiamo costituito gruppi per dare attuazione all’accordo. Gli odierni strumenti si iscrivono nello spirito dell’accordo, che dovrebbe essere perpetuato.</p>
    </intervention>
    <intervention id="4-048-000" speaker_id="96646" name="Helmut SCHOLZ" is_mep="True" mode="spoken" role="relatore" nationality="Germany" birth_date="21-06-1954" birth_place="Berlin" m_state="DE">
      <p sl="de">Signora Presidente, signor Commissario, lei ha assolutamente ragione quando afferma che il mondo esterno non capisce perché non riusciamo a giungere a un accordo con il Consiglio. Il Consiglio non è neppure presente a questa discussione, cosa per la quale mi rammarico molto perché non è di buon auspicio per la conclusione della seconda lettura. Dobbiamo però chiederci perché un principio normale e un diritto normale, sanciti dal trattato, non sono riconosciuti. Credo, e l’onorevole Brok ha approfondito tale aspetto, che si tratti soltanto di darci l’opportunità di intervenire.</p>
      <p sl="de">Forse potrei citare un ulteriore esempio per quanto concerne il contenuto. Nel piano pluriennale della Commissione per il mio strumento riguardante i paesi industrializzati, il documento di riferimento non era il regolamento modificato, bensì la strategia globale per l’Europa, che utilizza una lingua divenuta obsoleta con lo scoppio della crisi economica e i conseguenti problemi commerciali quando afferma che l’obiettivo del piano pluriennale è promuovere gli interessi delle aziende e degli profitti europei. Secondo il testo, lo strumento è inteso a risolvere i problemi riscontrati dalle imprese europee nell’accedere a determinati mercati.</p>
      <p sl="de">Posso soltanto ribadire che non è questo ciò che i legislatori avevano in mente come risultato che lo strumento avrebbe dovuto conseguire e non hanno accantonato alcun denaro del contribuente a tal fine. Dal nostro punto di vista, lo strumento per i paesi industrializzati dovrebbe essere un programma di cooperazione moderno e non un’arma di conquista. Per citare un altro esempio, questa volta ben più crudo, per noi i paesi del sudest asiatico non sono soltanto giovani partner, come ha affermato la Commissione. Nell’ambito della cooperazione con l’Asia centrale, lo strumento non deve concentrarsi unicamente sull’accesso dell’Unione alle riserve di gas locali.</p>
      <p sl="de">Se pensiamo alla regione del Maghreb e agli sviluppi in Medio Oriente, è chiaro che ci occorre un approccio alla cooperazione che sia a lungo termine e su vasta scala. Spero che il nuovo regolamento superi la prova del futuro, così come spero che questo strumento finanziario incoraggi scambi paritari tra Unione e paesi terzi contribuendo a creare apertura in tutto il mondo e promovendo un sostegno responsabile a processi di sviluppo sostenibile che siano nell’interesse dei cittadini.</p>
    </intervention>
    <intervention id="4-049-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà oggi, alle 11.30.</p>
    </intervention>
    <intervention id="4-050-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Lo strumento finanziario europeo per la promozione della democrazia e dei diritti umani è uno degli unici strumenti di politica estera dell’Unione europea che ancora mantiene un sistema rigido per l’assegnazione dei fondi in ragione del fatto che non offre la possibilità di derogare al principio di inammissibilità dei costi relativi a imposte, dazi e altri oneri finanziati dalla Comunità. In una situazione in cui ci dobbiamo confrontare con il deterioramento della tutela dei diritti umani nel mondo, credo che sia assolutamente necessario che l’Unione europea riaffermi il proprio ruolo di leader globale nella promozione della democrazia e dei diritti fondamentali. In proposito, è soprattutto necessario rendere lo strumento di finanziamento europeo più adattabile per consentire all’Unione e ai beneficiari dell’assistenza finanziaria europea di godere di un certo grado di flessibilità nella gestione dei progetti intrapresi. D’altro canto, tale approccio flessibile alla concessione dei fondi comunitari sarà attentamente monitorato per evitare che si verifichino abusi. A parte l’esenzione che dovrebbe essere mantenuta per quanto concerne l’approvazione del finanziamento dei costi relativi a dazi, imposte e altri oneri e applicata caso per caso, il Parlamento europeo deve avere il diritto di monitorare le attività svolte dalla Commissione e i documenti strategici da essa adottati.</p>
    </intervention>
    <intervention id="4-051-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">La raccomandazione per la seconda lettura sull’istituzione di uno strumento per il finanziamento della cooperazione allo sviluppo cita l’ampio consenso raggiunto sulle misure e, in linea di principio, adotta tutti gli emendamenti della prima lettura. Personalmente reputo prioritario risolvere le questioni sistemiche legate al finanziamento pluriennale dell’assistenza allo sviluppo e concordo con il relatore nell’affermare che è necessario individuare un metodo di finanziamento per gli anni 2012 e 2013. La raccomandazione asserisce che il regolamento riduce drasticamente la capacità di riserva nell’ambito del tetto del titolo 4 del quadro finanziario pluriennale per il periodo 2007-2013 e non lascia margine di manovra sufficiente per affrontare future crisi e reagirvi. La raccomandazione affronta altresì gli aspetti legislativi dell’approccio procedurale del Consiglio, che il Parlamento critica in quando dovrebbe godere degli stessi poteri di controllo del Consiglio per quanto concerne l’adozione di decisioni strategiche riguardanti luoghi e modalità di spesa dell’aiuto allo sviluppo. Conformemente alla lettera e allo spirito del trattato di Lisbona, sostengo dunque l’incorporazione urgente nel regolamento sullo strumento per la cooperazione allo sviluppo di una procedura opportunamente integrata per gli atti delegati riguardanti la pianificazione di altri strumenti per il finanziamento dell’azione esterna attualmente in fase di revisione, ovverosia lo strumento di stabilità, lo strumento per i diritti umani e la democrazia e lo strumento per la cooperazione con i paesi industrializzati.</p>
    </intervention>
    <intervention id="4-052-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Una delle finalità della politica di sviluppo comunitaria è la riduzione e la definitiva eliminazione della povertà, obiettivo al quale le misure di accompagnamento per le banane proposte, pari a 190 milioni di euro per il 2010-2013, approvate dalla Commissione il 17 marzo 2010, dovrebbero dare un evidente contributo. È anche vero che in passato i piani in tale ambito sono stati predisposti più da una prospettiva commerciale che da una prospettiva di sviluppo ed è proprio la prospettiva di sviluppo che dovrebbe riflettersi nella nuova proposta. Sembra inoltre giusto appoggiare dette misure di accompagnamento al fine di migliorare il tenore di vita dei cittadini dei paesi ACP fornitori di banane, su cui incidono i dazi prelevati sulle banane importate nell’Unione. Nondimeno, la proposta della Commissione presenta una serie di lacune come l’assenza di una valutazione dell’impatto delle misure proposte, la tempistica dei prelievi, il discutibile uso su larga scala delle riserve comunitarie o il costante problema dei fondi insufficienti per il titolo 4, cosa che la Commissione ha giustamente sottolineato nella sua relazione di valutazione del funzionamento dell’accordo interistituzionale. Nel complesso, penso che la relazione presentata dall’onorevole Goerens esponga un’analisi accurata della questione sia dal punto di vista commerciale sia dal punto di vista dello sviluppo riflettendo i commenti approvati dalla commissione per i bilanci il 13 aprile 2010 e contiene anche le relative raccomandazioni per quanto concerne le misure di accompagnamento per le banane, per cui raccomando che si approvi la versione proposta.</p>
    </intervention>
    <intervention id="4-053-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="it">Comprendo la richiesta della Commissione di una maggiore flessibilità nel finanziare progetti politicamente delicati volti al sostegno della democrazia e dei diritti umani. Nel contempo, tuttavia, credo fermamente che se questo Parlamento deve concedere alla Commissione maggiore libertà nel finanziare tali progetti, deve comunque mantenere il proprio ruolo di monitoraggio. In fin dei conti, siamo noi responsabili del bilancio comunitario nei confronti dei cittadini. Se parliamo di strumenti finanziari a sostegno della diffusione della democrazia, della certezza giuridica e del rispetto per l’essere umano, dovremmo anche parlare dell’efficacia di tali strumenti e delle opportunità per promuovere democrazia e diritti umani in modi ancor più efficaci. Nella discussione sulla persecuzione dei cristiani nel mondo, l’Alto rappresentante per gli affari esteri dell’Unione europea ci ha assicurato che ogni accordo bilaterale in tema di cooperazione ora contiene una clausola sulla democrazia e i diritti umani. Rendere qualunque forma di assistenza finanziaria o accordo commerciale subordinata all’assolvimento di tali obblighi potrebbe contribuire maggiormente a diffondere la democrazia e il rispetto dei diritti umani fondamentali rispetto al sostegno di vari progetti più o meno appropriati.</p>
    </intervention>
  </section>
  <section id="creitem5" title="5. Rifiuti di apparecchiature elettriche ed elettroniche (discussione)">
    <intervention id="4-055-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca la relazione (A7-0229/2010), presentata dall’onorevole Florenz a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio sui rifiuti di apparecchiature elettriche ed elettroniche (RAEE) (Rifusione) [COM(2008)0810 – C6-0472/2008 – 2008/0241(COD) ].</p>
    </intervention>
    <intervention id="4-056-000" speaker_id="1038" name="Karl-Heinz FLORENZ" is_mep="True" mode="spoken" role="relatore" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, in primo luogo, vorrei ringraziare tutti coloro in Parlamento e Commissione che mi hanno aiutato in questa fase per la loro estrema cortesia. L’iter non è stato dei più semplici. La cooperazione con la Commissione è stata eccellente e vorrei nuovamente porgere sinceri ringraziamenti al team del mio ufficio che ha lavorato senza sosta sull’odierna relazione.</p>
      <p sl="de">La questione dei rifiuti di apparecchiature elettriche ed elettroniche non riguarda l’attuazione di norme ambientali sproporzionate. Da un lato è vero che si tratta di norme ambientali, dall’altro però ciò riguarda anche la salvaguardia dei nostri approvvigionamenti di materie prime in Europa. Tutti sappiamo che in un futuro prevedibile le materie prime scarseggeranno. A che cosa serviranno le tecnologie avanzate se non disporremo più di materie prime?</p>
      <p sl="de">Dobbiamo dunque analizzare l’odierna relazione anche da un punto di vista economico e, così facendo, diventa ahimè chiaro che in diversi settori siamo deboli. Le quote di raccolta dei paesi europei sono variabili. I paesi settentrionali registrano i risultati migliori con una quota di 16 kg pro capite. Il risultato peggiore è quello ottenuto dal paese dal quale trae origine il mio nome, dove viene raccolto soltanto 1 kg pro capite all’anno. Con quote di 16 kg e 1 kg, è importante continuare a sollecitare i paesi che registrano buoni risultati, ma occorre anche identificare per nome e manifestare biasimo a quelli che ottengono i risultati peggiori, ed è propria questa la mia intenzione.</p>
      <p sl="de">Dobbiamo finalmente introdurre criteri uniformi in questa direttiva perché sinora sono mancati. Ogni paese fa ciò che vuole e utilizza le proprie definizioni. Per questo non è di fatto possibile chiamare i paesi con tassi di raccolta così scarsi a risponderne dinanzi a un tribunale, visto che secondo i propri standard agiscono in maniera corretta. La situazione nell’Unione europea deve cambiare perché viviamo in un mercato interno, cosa che talvolta pare abbiamo dimenticato.</p>
      <p sl="de">Non dobbiamo rinunciare ai grandi vantaggi che l’Unione può offrirci. Per questo è giusto che questa fetta di groviera sia infine trasformata in qualcosa che abbia più formaggio e meno buchi. Ora la Commissione è sulla strada giusta, ma purtroppo negli ultimi anni ha omesso di effettuare controlli. Avrei voluto assistere a un maggiore impegno al riguardo da parte sua. Nondimeno, ciò riguarda ormai il passato e speriamo che il futuro sia migliore. Non è affatto facile quando ogni Stato membro segue la propria via e il mio stesso paese non è certo encomiabile.</p>
      <p sl="de">Abbiamo ragione a voler definire con maggiore chiarezza gli obiettivi di raccolta, così come abbiamo ragione a voler porre un freno alle esportazioni illegali. Gli esempi che potrei citare vi farebbero rizzare i capelli. In un grande porto di un certo paese, sono stati controllati 420 contenitori di rifiuti di apparecchiature elettroniche di alta qualità e 360 di questi erano illegali. I nostri figli ci porranno domande scomodissime se non riusciremo infine ad acquisire il controllo della situazione. Una tonnellata di schede elettroniche contiene 200 grammi di oro, mentre una tonnellata di minerali ne contiene soltanto 2. In futuro non possiamo permetterci di andare avanti in questo modo e spero che i cittadini europei diventino più consapevoli degli aspetti economici.</p>
      <p sl="de">Per questo vogliamo un sistema di raccolta più dedicato. Nello specifico vogliamo poter conferire gratuitamente i piccoli elettrodomestici, che possono essere facilmente buttati in un cassonetto. Possiamo introdurre deroghe per le imprese molto piccole, ma come regola generale dobbiamo agevolare il conferimento dei dispositivi elettronici, in maniera che non vengano gettati via, perché abbiamo bisogno delle preziose materie prime che contengono. Questo è il nostro principale obiettivo.</p>
      <p sl="de">Dobbiamo altresì far cessare le esportazioni illegali e modificare l’ambito di applicazione della direttiva. Oggi, se si produce una lampadina, è necessario registrarla in tutti i 27 Stati membri per poterla vendere soltanto perché esiste la direttiva sui rifiuti. Il sistema deve essere aggiornato e reso più interessante. Siamo sulla strada per conseguire tale obiettivo.</p>
    </intervention>
    <intervention id="4-057-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, anch’io vorrei esordire ringraziando il Parlamento e, in particolare, il relatore, onorevole Florenz, e il suo team , come anche i relatori ombra e la commissione per l’ambiente, la sanità pubblica e la sicurezza alimentare, per il loro lavoro e l’impegno profuso.</p>
      <p sl="en">Tale impegno e l’interesse dimostrato per l’argomento si riflettono negli emendamenti adottati in commissione e presentati nelle ultime settimane. Sono lieto di vedere che molti emendamenti sostengono pienamente gli obiettivi delle proposte della Commissione in merito alla direttiva sui rifiuti di apparecchiature elettriche ed elettroniche, segnatamente cogliere appieno i benefici ambientali della direttiva RAEE fissando obiettivi di raccolta e recupero ambiziosi che siano realistici per tutti gli Stati membri, rafforzare l’attuazione e l’applicazione stabilendo norme dettagliate per combattere le esportazioni illegali di rifiuti comunitari, nonché ridurre gli oneri amministrativi notevoli che gravano sui produttori europei attraverso una maggiore collaborazione tra le autorità nazionali.</p>
      <p sl="en">Rafforzando la direttiva RAEE possiamo dare un importante contributo alla trasformazione della nostra società in maniera che diventi una società improntata al riciclaggio ed efficiente dal punto di vista delle risorse. Stiamo parlando del flusso di rifiuti in maggiore aumento in Europa, flusso che offre grandi potenzialità di riduzione della nostra dipendenza da materie prime vergini o importate.</p>
      <p sl="en">Partendo da tale contesto estremamente positivo di ampio consenso tra Parlamento e Commissione, consentitemi di formulare alcuni commenti introduttivi su tre temi specifici.</p>
      <p sl="en">La Commissione è lieta che il Parlamento accetti incondizionatamente il livello di ambizione e la data di introduzione del nuovo obiettivo di raccolta. È ambizioso per offrire benefici al nostro ambiente e aumentare l’efficienza in termini di risorse della nostra economica ed è conseguibile per ogni Stato membro, aspetto anch’esso importante. La commissione per l’ambiente propone di definire l’obiettivo in un modo nuovo menzionando esplicitamente nella formulazione il fine ultimo: raccogliere una quota dei RAEE generati. La Commissione può accogliere con favore questo approccio se viene stabilita una metodologia appropriata per calcolare i RAEE generati ed è disposta a contribuire all’elaborazione di tale metodologia come suggerito dalla commissione per l’ambiente.</p>
      <p sl="en">Quanto allo scopo della direttiva, si propone che venga abolito il collegamento tra le deroghe alla direttiva RAEE, elemento che può essere anch’esso accettato dalla Commissione in quanto il principale obiettivo della sua proposta in tale ambito era chiarire, ma non modificare, l’ambito di applicazione della direttiva RAEE.</p>
      <p sl="en">Infine, per quel che riguarda i modelli fotovoltaici, che sono un tema specifico rientrante nella questione dell’ambito di applicazione della direttiva, la Commissione propone di escluderli specificamente da detto ambito che, come sapete, è in linea con la proposta della commissione per l’ambiente e l’attuale direttiva. Siamo tuttavia al corrente delle crescenti preoccupazioni in merito al potenziale impatto ambientale dei pannelli solari, specialmente quando divengono rifiuti. Un accordo volontario recentemente sottoposto dall’industria dei pannelli solari chiaramente non risponde ai criteri previsti per siffatti accordi.</p>
      <p sl="en">A brevissimo termine sarà pubblicata una valutazione dell’accordo da parte dei servizi della Commissione. Abbiamo evidentemente bisogno di valutare in maniera adeguata rischi ambientali e opportunità derivanti dallo smaltimento dei pannelli solari prima di considerarne l’inserimento nell’ambito di applicazione della direttiva RAEE.</p>
      <p sl="en">Per concludere, come sapete, la nuova direttiva RAEE è stata proposta nell’ambito della procedura di rifusione, che abbina la conversione dei testi esistenti con elementi nuovi o modificati opportunamente designati. Crediamo sempre che quando si adotta la procedura di rifusione si debbano di norma rispettare le regole concordate per la procedura. Soltanto detti elementi sono stati realmente sottoposti a una valutazione di impatto. Condividiamo nondimeno le intenzioni e concordiamo con l’orientamento di taluni emendamenti presentati dalla commissione per l’ambiente.</p>
      <p sl="en">Ora sono curioso di ascoltare la vostra discussione sulla proposta e gli emendamenti formulati ed esporrò ulteriori commenti a nome della Commissione nelle mie osservazioni conclusive.</p>
    </intervention>
    <intervention id="4-058-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">a nome del gruppo PPE. – Signora Presidente, innanzi tutto vorrei ringraziare l’onorevole Florenz per il suo approccio estremamente pragmatico all’argomento e la sua perseveranza. Esordirei rivolgendo una domanda al Commissario Potočnik. Lei ha affermato che dobbiamo gestire gli Stati membri nel rispetto della loro capacità di raccolta dei rifiuti. È vero che il motto dell’Unione europea è “Uniti nella diversità”, ma può essere veramente considerato giusto che uno Stato membro raccolta 16 kg di rifiuti pro capite e un altro solo 1 kg? Non è un’erronea interpretazione del concetto di diversità?</p>
      <p sl="de">Mi rivolgo a lei apertamente affinché assuma un approccio più rigoroso in tema di rifiuti con gli Stati membri. Qui in Parlamento non facciamo altro che adottare regolamenti, mentre gli Stati membri fanno quello che vogliono. Questo non deve più accadere in futuro. Le ricorderei l’intervista rilasciata durante la crisi dei rifiuti a Napoli. All’epoca l’Italia è stata condannata. Eppure sul tavolo non vi è ancora un piano che possa dirsi tale. È necessario essere più rigorosi. È compito della Commissione, nella sua veste di custode dei trattati, rammentare i propri obblighi agli Stati membri inadempienti.</p>
      <p sl="de">In tale ambito, abbiamo un mercato in rapida crescita e il futuro dell’Europa dipenderà dal modo in cui gestiamo il problema dei rifiuti. È indispensabile che gli Stati membri attuino i regolamenti in maniera corretta. Se siamo troppo lassisti al riguardo, non potremo compiere progressi.</p>
      <p sl="de">Avrei voluto chiederle di fissare obiettivi realistici, specialmente per quanto concerne le imprese più piccole, includendo i consumatori. È ovvio che tutti devono assumersi la propria parte di responsabilità. Dobbiamo tuttavia ricordare ai responsabili quali sono le loro responsabilità, e parlando di attuazione i responsabili sono gli Stati membri.</p>
    </intervention>
    <intervention id="4-059-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">a nome del gruppo S&amp;D. – Signora Presidente, alla vigilia del vertice sull’energia e in un momento in cui Commissione e Parlamento stanno ponendo notevolmente l’accento sull’efficienza energetica e la corretta gestione delle nostre materie prime, questo è il tipo di direttiva che dovrebbe effettivamente tradurre idee indubbiamente lodevoli nel concreto. Proprio questa è l’ambizione del Parlamento e con questa ambizione in mente abbiamo lavorato sui nostri emendamenti. Si tratta di una montagna di rifiuti, che non cessa di aumentare, ma non è una questione soltanto di rifiuti. Ciascuno di questi prodotti elettronici contiene diversi materiali che abbiamo urgentemente bisogno di riciclare e riutilizzare.</p>
      <p sl="nl">È più che evidente che la prima direttiva non ha conseguito tale obiettivo. Se consideriamo il fatto che soltanto un prodotto su tre viene riciclato e riutilizzato e non sappiamo neanche dove si trova un prodotto su due, risulta chiaro che dobbiamo fissare obiettivi di raccolta superiori e obiettivi di riciclaggio migliori. Soprattutto, però, dovremmo fare in modo da ridurre le esportazioni di tali prodotti nel resto del mondo. Ciò che vogliamo, infatti, è che questi prodotti restino qui per recuperarne le materie prime. Nutriamo inoltre gravi preoccupazioni etiche ed ecologiche rispetto al mondo i cui tali prodotti sono gestiti, specialmente nei paesi in via di sviluppo.</p>
      <p sl="nl">In altre parole, il Parlamento vuole obiettivi chiari e molto specifici. Vorrei ringraziare espressamente i colleghi, i relatori ombra e, come è ovvio, il relatore Florenz per l’eccellente collaborazione grazie alla quale siamo riusciti a presentare un testo coerente. Siamo un Parlamento che si ergerà fermo nei negoziati con il Consiglio, al quale lancio un monito perché realmente vogliamo tradurre queste idee nel concreto.</p>
      <p sl="nl">Per il gruppo S&amp;D è estremamente importante porre ulteriormente l’accento sull’esportazione illegale e occuparci come dovuto dei piccoli RAEE, aspetto particolarmente importante perché se non capita più di trovare un frigorifero abbandonato per strada, i piccoli elettrodomestici non sono ancora smaltiti in maniera corretta.</p>
      <p sl="nl">Signor Commissario, ho ascoltato con estrema attenzione ciò che lei ha detto in merito ai pannelli fotovoltaici. Lei sa che il mio gruppo ha combattuto a lungo e duramente contro la concessione di una deroga speciale per tali prodotti. In questa sede non si è discusso di pannelli fotovoltaici, ma mi aspetto che tenga fede alla parola data. Le ha asserito che verrà condotta una valutazione e tale valutazione farà parte della discussione con il Consiglio sull’inserimento o meno dei pannelli fotovoltaici. In ogni caso, chiedo ai colleghi di appoggiare incondizionatamente l’ambizioso testo sottoposto oggi alla nostra attenzione.</p>
    </intervention>
    <intervention id="4-061-000" speaker_id="38602" name="Vladko Todorov PANAYOTOV" is_mep="True" mode="spoken" nationality="Bulgaria" birth_date="07-05-1950" birth_place="Pavlikeni" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signora Presidente, l’Europa paga più di 130 miliardi di euro all’anno per importare metalli strategici a sostegno della sua industria, spesa che può essere notevolmente ridotta con il testo migliorato della direttiva europea sui rifiuti di apparecchiature elettriche ed elettroniche adottato a larga maggioranza in estate in sede di commissione per l’ambiente, la sanità pubblica e la sicurezza alimentare.</p>
      <p sl="bg">Per questo mi complimento con il relatore Florenz e gli altri relatori per il lavoro eccezionalmente capace e responsabile da loro svolto. Il testo di compromesso, che oggi sarà sottoposto al vostro voto, segna un passo importante verso la gestione dei rifiuti di apparecchiature elettriche ed elettroniche in Europa. Inoltre, grazie al nuovo obiettivo specifico più ambizioso e al miglior sistema di raccolta dei rifiuti, dal quale si evincono chiaramente le responsabilità, l’Europa può anche risolvere il suo problema importante e, oserei dire, strategico, questo perché molti rifiuti di apparecchiature elettriche ed elettroniche in Europa contengono metalli preziosi come oro, platino, palladio, rame, nichel e altri, che possono essere estratti e riutilizzati molte volte. Giusto per citare un esempio, nel 2006, secondo i dati Eurostat, i paesi dell’Unione europea hanno smaltito in discarica circa 307 milioni di tonnellate di rifiuti e apparecchiature riciclabili.</p>
      <p sl="bg">La relazione rappresenta un progresso significativo non soltanto a livello di innalzamento dell’obiettivo di raccolta dei rifiuti, ma anche in termini di miglioramento della salvaguardia ambientale. Per questo invito i colleghi ad appoggiare la relazione nella sua interezza.</p>
    </intervention>
    <intervention id="4-062-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">a nome del gruppo Verts/ALE. – Signora Presidente, onorevoli colleghi, in questa impresa stiamo cercando di affrontare il problema dell’aumento esponenziale dei rifiuti di apparecchiature elettriche ed elettroniche, che si prevede raggiungeranno 12,3 milioni di tonnellate entro il 2020. La revisione della direttiva offre una straordinaria occasione per porre fine alle fuoriuscite di sostanze nocive dovute alla mancanza di punti di raccolta ufficiale, a una gestione irrazionale e spedizioni illegali.</p>
      <p sl="el">I problemi che fondamentalmente dobbiamo affrontare sono i seguenti: in primo luogo, il fatto che, sebbene il 65 per cento dei rifiuti di apparecchiature elettriche ed elettroniche sul mercato sia oggetto di raccolta differenziata, meno della metà viene trattato e dichiarato, mentre il resto finisce nell’ambiente o viene esportato in paesi terzi. In secondo luogo, l’attuale quota di raccolta di 4 kg pro capite all’anno per i rifiuti generati dai nuclei familiari non rispecchia il consumo di taluni Stati membri e, pertanto, comporta obiettivi molto bassi in alcuni paesi ed eccessivamente ambiziosi in altri. In terzo luogo, esistono procedure diverse per la registrazione e la contabilizzazione dell’output nei vari paesi e, infine, gli impegni non sono onorati.</p>
      <p sl="el">Ciò che abbiamo fatto è questo: in primo luogo, abbiamo ampliato l’ambito di applicazione a tutti i rifiuti con rare eccezioni. In secondo luogo, abbiamo innalzato gli obiettivi di raccolta per questo tipo di rifiuti all’85 per cento entro il 2016. In terzo luogo, abbiamo fissato un obiettivo distinto del 5 per cento per il riutilizzo dei dispositivi elettrici ed elettronici completi. In quarto luogo, gli Stati membri devono mettere a disposizione risorse adeguate per la raccolta dei rifiuti provenienti dai nuclei familiari. In quinto luogo, i dettaglianti dovrebbero non soltanto accettare la restituzione di tali rifiuti all’atto dell’acquisto di un nuovo articolo, bensì dovrebbero anche raccogliere rifiuti di volume ridotto.</p>
      <p sl="el">Il produttore non deve necessariamente provenire dal paese in cui intende effettuare la registrazione e, infine, vogliamo un monitoraggio attento delle spedizioni. Soprattutto, però, ciò che occorre è incoraggiare la produzione di elettrodomestici che durino a lungo.</p>
    </intervention>
    <intervention id="4-063-000" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, anch’io vorrei esprimere i miei ringraziamenti a tutti i relatori ombra e al relatore per il lavoro svolto su tale tema. Gli scopi della direttiva sono chiari e il mio gruppo è lieto di appoggiarli in linea di principio. I rifiuti di apparecchiature elettriche ed elettroniche sono il flusso di rifiuti in maggiore aumento in Europa e abbiamo semplicemente bisogno di poter contare su una direttiva adeguata per gestirli.</p>
      <p sl="en">Come è ovvio, vi sono ancora molti dettagli da chiarire in tale ambito. In primo luogo, farei riferimento ai costi. Il riciclaggio, il riutilizzo e lo smaltimento finale non sono né gratuiti né poco costosi. Il principio secondo cui “paga chi produce” è fondamentale. Non dobbiamo imporre un sistema che incrementi i costi per il contribuente medio, specialmente in un’epoca di consolidamento fiscale.</p>
      <p sl="en">In secondo luogo, vorrei sottolineare la necessità di mantenere la flessibilità per gli Stati membri. Sì, sono assolutamente d’accordo: fissiamo obiettivi impegnativi, ma non confondiamo gli obiettivi con il rispetto delle norme. Non siamo eccessivamente prescrittivi nell’indicare il modo agli Stati membri per conseguirli.</p>
      <p sl="en">Rifacendomi alle parole dell’onorevole Van Brempt, vorrei anch’io menzionare infine i piccoli RAEE, ambito ahimè trascurato. Penso che gli obiettivi ambiziosi proposti garantiranno in futuro la raccolta di una quota superiore di piccoli rifiuti di apparecchiature elettriche ed elettroniche. Confido che ciò accada.</p>
    </intervention>
    <intervention id="4-064-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, la quantità di rifiuti di apparecchiature sta aumentando drammaticamente. Milioni di tonnellate di rifiuti di apparecchiature elettriche ed elettroniche vengono prodotti nell’Unione ogni anno e ciò rappresenta un vero e proprio pericolo per l’uomo e l’ambiente.</p>
      <p sl="de">Sono lieta che la relazione dell’onorevole Florenz riconosca questo problema, come pure che siamo riusciti a introdurre alcuni apprezzabili miglioramenti in sede di commissione per l’ambiente, la sanità pubblica e la sicurezza alimentare che hanno ottenuto l’appoggio di tutti i gruppi. È importante regolamentare più rigorosamente le esportazioni di rifiuti di apparecchiature elettriche ed elettroniche. Spero che voi, onorevoli colleghi, sosteniate questo regolamento che contribuirà soprattutto a tutelare i cittadini nei paesi interessati dal problema.</p>
      <p sl="de">Tuttavia, ancora non concordo con l’esclusione dei pannelli solari dalla direttiva. Sono molto critica nei confronti della raccolta volontaria di articoli da parte dei produttori. Nei loro pannelli solari alcuni produttori usano cadmio, che è una sostanza tossica. Il fatto che i pannelli siano spesso smantellati da appassionati del fai da te rappresenta un ulteriore rischio.</p>
      <p sl="de">Anche i nanomateriali possono essere pericolosi per l’uomo e l’ambiente durante il processo di riciclaggio. Alcuni sono forniti con istruzioni chiare nelle quali si afferma che sono nocivi per la salute. Chiedo pertanto alla Commissione di sottoporre i nanomateriali a un’indagine dettagliata. Se non dovesse essere possibile dimostrare in maniera definitiva che tali prodotti non sono pericolosi, non se ne dovrebbe autorizzare l’immissione sul mercato. Per questo abbiamo presentato due emendamenti con il gruppo Verts/ALE che vi invito ad appoggiare. Sono gli emendamenti nn. 101 e 102.</p>
    </intervention>
    <intervention id="4-065-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signora Presidente, onorevoli colleghi, il provvedimento in esame comporta delle criticità che possono essere superate solo se si tornerà a discuterne in seconda lettura.</p>
      <p sl="it">Oltre a norme improponibili a danno dei distributori e, a caduta, dei consumatori, che avranno l’obbligo di recuperare il materiale vecchio e dovranno valutarne l’eventuale riutilizzabilità, il tasso di raccolta viene aumentato da un già irrealistico 65% addirittura a un 85%. Essendo la gestione della raccolta dei rifiuti responsabilità degli Stati membri, come possiamo obbligare produttori e distributori a recuperare l’85%? Se il consumatore smaltisce per conto suo l’apparecchiatura, la regala o la rivende, come si possono responsabilizzare altri per il suo recupero?</p>
      <p sl="it">Nel testo è previsto anche l’obbligo di recuperare ai fini del riuso un 5% dei resi. Ciò significa andare contro l’ambiente e la sicurezza dei consumatori, perché si reimmetterebbero sul mercato apparecchiature vecchie, ad alto consumo energetico e potenzialmente pericolose. Se il testo dovesse rimanere quello approvato in commissione e non quello modificato con gli emendamenti il nostro voto sarà contrario.</p>
    </intervention>
    <intervention id="4-066-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signora Presidente, i rifiuti di apparecchiature elettriche ed elettroniche rappresentano il flusso di rifiuti in maggiore aumento nell’Unione europea, problema che esiste a molti livelli perché da un lato riguarda la salvaguardia dell’ambiente e della salute umana e dall’altro una gestione efficace delle risorse e dei materiali naturali.</p>
      <p sl="pl">La revisione della direttiva sui rifiuti di apparecchiature elettriche ed elettroniche dovrebbe considerare obiettivi che siano non soltanto ambiziosi, ma anche più realistici dal punto di vista dei nuovi Stati membri. Nei nuovi Stati membri, apparecchiature elettroniche come computer , televisori e frigoriferi vengono sostituiti con una frequenza notevolmente inferiore e tali elettrodomestici sono utilizzati più a lungo rispetto ad altri paesi.</p>
      <p sl="pl">Gli emendamenti presentati dal relatore costituiscono un passo avanti verso la risoluzione del problema della metodologia sproporzionata e del trattamento sfavorevole riservati ai nuovi Stati membri dell’Unione. Un siffatto sistema tiene conto in maniera decisamente maggiore delle variazioni e delle differenze di pensiero tra i singoli Stati membri.</p>
      <p sl="pl">Ritengo tuttavia che i nuovi regolamenti in tale ambito debbano porre maggiormente l’accento sul controllo efficace della raccolta e l’applicazione delle normative. In molti paesi si registrano numerose irregolarità come, per esempio, la creazione di documentazione fittizia sulla raccolta di rifiuti, nota nella pratica come scambio di fatture. Questa è una situazione comune in cui si genera falsa documentazione per attestare la raccolta e il trattamento delle apparecchiature, sovradichiarare il peso delle attrezzature trattate o emettere una certificazione secondo cui sono state raccolte apparecchiature diverse rispetto a quelle effettivamente conferite. Inoltre, un monitoraggio e un’ispezione inadeguati significano che in molti paesi esiste un mercato grigio in cui le apparecchiature raccolte sono smantellate in siti diversi rispetto alle strutture di trattamento. È necessario dare prova di determinazione nella prevenzione di tali situazioni e non permettere che siffatte pratiche si sviluppino.</p>
    </intervention>
    <intervention id="4-067-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, vorrei sottolineare al Commissario che nel luogo in cui abito, se intendo riciclare qualunque apparecchiatura elettrica, devo conferirla personalmente a un centro del comune. Ve ne sono circa quattro o cinque nella mia città e sono aperti soltanto in determinati orari.</p>
      <p sl="en">Se voglio riciclare cartone, carta, plastica o vetro, vengono invece raccolti sul marciapiede davanti alla mia abitazione. Se desidero riciclare pile, consegno quelle esaurite a qualunque dettagliante. Per innalzare gli obiettivi fissati relativamente ai rifiuti di apparecchiature elettriche, dobbiamo promuovere questo tipo di raccolta. Dobbiamo rendere più semplice per il pubblico il conferimento delle apparecchiature elettriche, specialmente quelle piccole.</p>
      <p sl="en">L’obiettivo di quattro tonnellate pro capite da noi fissato era assolutamente inadeguato perché per raggiungerlo è stato sufficiente riciclare un frigorifero o un grande elettrodomestico. Ci occorre un obiettivo molto più ambizioso per guidare il mercato e fare in modo che siano costituite aziende in grado di recuperare gli elementi utili da questi prodotti.</p>
      <p sl="en">La scorsa settimana, signor Commissario, lei ha lanciato la sua strategia per l’efficienza delle risorse. Tale direttiva ne fa parte integrante. Dovrebbe essere la norma che ogni rifiuto di apparecchiature elettriche sia raccolto e per la maggior parte riciclato, non l’eccezione. Purtroppo, oggi in Europa è l’eccezione. Domani deve essere la regola. Temo che non riusciremo mai ad attuare la sua strategia a lungo termine per l’efficienza delle risorse affrontando i problemi che l’onorevole Karl-Heinz ha sollevato in merito alla carenza di materie prime a meno che questa direttiva non funzioni.</p>
    </intervention>
    <intervention id="4-068-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, [le parole iniziali dell’intervento non sono state udite perché il microfono era spento] … una direttiva rifusa, ma pochi di noi qui hanno lavorato sulla formulazione originale ed è un’occasione preziosa per colmare alcune lacune e porre in essere la direttiva che abbiamo sempre pensato meritasse la nostra attenzione. Tuttavia, proprio perché vogliamo garantire un corretto riciclaggio delle apparecchiature elettriche, desideriamo colmare la lacuna che sta permettendo a tantissime apparecchiature elettriche di finire nei paesi in via di sviluppo, smontate dai bambini nei falò e nelle discariche.</p>
      <p sl="en">Ai costruttori e ai produttori che ora ci scrivono chiedendoci di non sostenere tale o tal’altro emendamento volto a colmare dette lacune risponderei: che formulino i loro suggerimenti. Sono i loro prodotti a finire in quelle discariche e devono formulare proposte per fare in modo che ciò non accada.</p>
      <p sl="en">Questo ci dà anche la possibilità di completare un lavoro incompiuto. Le imprese che producono stampanti hanno elaborato un modello commerciale secondo cui vendono le stampanti a un prezzo relativamente contenuto e tengono vincolati i clienti con un contratto che li obbliga ad acquistare cartucce costose. Sono costantemente in guerra con i rigeneratori che utilizzano le cartucce vuote per riempirle nuovamente di inchiostro e rivenderle a un prezzo nettamente inferiore.</p>
      <p sl="en">Quasi 10 anni fa abbiamo scoperto che i produttori di stampanti avevano individuato un nuovo mezzo per avere la meglio in tale guerra avvalendosi dell’elettronica per impedire il riciclaggio delle cartucce: se venivano nuovamente riempite di inchiostro non funzionavano più. Abbiamo pertanto inserito nella normativa l’articolo 4 volto a garantire che non si possano immettere sul mercato prodotti non riciclabili.</p>
      <p sl="en">I produttori di stampanti hanno però trovare un altro escamotage . Hanno esercitato pressioni su un governo dopo l’altro sostenendo che le cartucce possono considerarsi materiali di consumo, non rifiuti di apparecchiature elettriche ed elettroniche (RAEE). Ora ci troviamo pertanto in una situazione in cui in alcuni Stati membri le cartucce sono considerate RAEE, in altri no.</p>
      <p sl="en">Questa è l’occasione per colmare tale lacuna e fare in modo che vi sia maggiore concorrenza sul mercato incoraggiando un riciclaggio corretto. Confido che i colleghi vorranno sostenere gli emendamenti in questione.</p>
    </intervention>
    <intervention id="4-069-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signora Presidente, è fuori dubbio che questa direttiva rappresenta un passo nella giusta direzione in quanto cerca di modificare gli obiettivi quantitativi della raccolta, stabilire norme per il trasporto transfrontaliero di apparecchiature elettriche ed elettroniche e armonizzare l’iter amministrativo applicabile ai soggetti che devono sottostarvi per ridurre la burocrazia.</p>
      <p sl="cs">Proprio per l’eccessiva burocrazia respingo l’idea di definire i prodotti a livello comunitario, anche rispetto alla possibile applicazione di obblighi stabiliti da parte degli Stati membri. In tal caso, dovremmo lasciarci guidare dal principio “se non si è rotto, non ripararlo”.</p>
      <p sl="cs">Per quanto concerne l’ambito di applicazione della direttiva, personalmente preferisco un ambito limitato perché mi preoccupa il fatto che un ambito aperto includa apparecchiature che non possono concretamente essere riciclate o apparecchiature con una vita utile lunga, mettendo dunque a repentaglio la realizzazione degli obiettivi di raccolta concordati. In tal caso, sono dell’idea che dovremmo non soltanto essere ambiziosi nella fissazione degli obiettivi, ma soprattutto realistici, e non dovrebbero far gravare ulteriori oneri sulle autorità locali.</p>
    </intervention>
    <intervention id="4-070-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Signora Presidente, cellulari, caricabatteria per cellulari, playstation, telecamere, saune, termometri, frigoriferi, congelatori, tostapane, bollitori, forni a microonde, ferri da stiro, dispositivi per la deodorazione degli ambienti, orologi da muro, orologi da polso, spazzolini elettrici, riproduttori di DVD, aspirapolvere, giocattoli, videogame, dispositivi medicali, televisori, telecomandi, calcolatrici, scaldabagni, asciugatrici e lavatrici.</p>
      <p sl="en">Sono soltanto alcuni esempi perché tutte queste apparecchiature e molte altre sicuramente aumenteranno di prezzo a seguito di questa direttiva sui rifiuti. E pensare che l’Unione europea è disposta a introdurre questa legislazione proprio in un momento in cui siamo sprofondati in una recessione e i cittadini lottano per sbarcare il lunario!</p>
      <p sl="en">Incoraggio dunque tutti in quest’Aula a dare prova di solidarietà alle piccole e medie imprese e ai contribuenti che lavorano duramente cestinando questa proposta di legge.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-071-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, l’onorevole Nuttall ci dice che la necessità di riciclare i rifiuti di apparecchiature elettriche fa aumentare i prezzi dei prodotti.</p>
      <p sl="en">Può anche dirci chi, se non il produttore, dovrebbe pagare per lo smaltimento di questi prodotti? Perché è così contro il contribuente comunale, il contribuente in generale e i governi locali in Europa, nel suo stesso paese e altrove, che devono farsi carico dell’onere di gestire tali rifiuti, per i quali a suo dire il produttore non dovrebbe pagare?</p>
    </intervention>
    <intervention id="4-072-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Signora Presidente, i giochi di parole con l’onorevole Davies divertono anche me. Pare che ogni mio intervento dia adito a giochi di parole. Il collega sa bene quanto me su chi graverà il costo. Toccherà al contribuente pagarlo. Al momento, siamo sprofondati in una recessione senza precedenti dagli anni Trenta. Io mi ergo a difensore dei contribuenti che lavorano duramente.</p>
      <p sl="en">In secondo luogo, il vero punto qui è che ciò dovrebbe essere attuato a livello nazionale delle persone, dai politici, che sono responsabili nei confronti dell’elettorato, non da una Commissione che si riunisce in segreto e non risponde del suo operato ad alcuno. Questo è il punto.</p>
      <a text="(L’oratore accetta di rispondere a una domanda &quot;cartellino blu&quot; (articolo 149, paragrafo 8, del regolamento)"/>
    </intervention>
    <intervention id="4-073-000" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Signora Presidente, vorrei rivolgermi al collega per nome, ma purtroppo non so chi è perché non lo ho mai incontrato prima in una discussione sui rifiuti di apparecchiature elettroniche. Forse non lo riconosco perché ha un nuovo taglio di capelli. Nondimeno, quale risposta intende dare ai cittadini quando nell’arco di cinque o sei anni emergerà che le nostre materie prime si sono esaurite e sono state buttate via o stanno inquinando le nostre acque? Una spiegazione sarebbe d’obbligo.</p>
      <p sl="de">La mia seconda osservazione è la seguente. Leggiamo la direttiva. Non dice alcunché in merito al fatto che tocchi ai contribuenti finanziare il sistema. In realtà, la responsabilità ricade sui produttori. Ora il sistema viene reso più rigido e ampio, ed è la cosa giusta da fare. Vorrei sentire la sua risposta in merito a questi due aspetti.</p>
    </intervention>
    <intervention id="4-074-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Signora Presidente, innanzi tutto ribadirò quanto ho appena detto. Tutti sappiamo chi dovrà alla fine farsi carico del costo, come sempre. Non è necessario che la direttiva lo affermi esplicitamente, visto che ciò non accade mai. Non dite mai ai cittadini che aumenteremo le tasse. Non dite mai ai cittadini che saranno colpite le loro tasche.</p>
      <p sl="en">Nel mio paese, per esempio, essere membro di questo “circolo” ci costa 50 milioni di sterline al giorno. La chiave di tutto questo è, e mi rifaccio proprio a ciò che ha detto l’onorevole Davies, che le decisioni dovrebbero essere prese a livello di Stato nazione dai politici, che sono responsabili nei confronti dell’elettorato. L’elettorato nel mio paese, la Gran Bretagna, non può esonerare Commissari. Questo è fondamentalmente ademocratico e sbagliato.</p>
    </intervention>
    <intervention id="4-075-000" speaker_id="97294" name="Catherine SOULLIE" is_mep="True" mode="spoken" nationality="France" birth_date="18-07-1954" birth_place="Cite d'Aunis" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signor Commissario, ciò che intendo dire è stato ribadito molte volte dai miei colleghi.</p>
      <p sl="fr">In un momento in cui l’Europa sta valutando una strategia comune per il suo approvvigionamento di materie prime, specialmente le terre, non possiamo sottovalutare il notevole potenziale che ci offre il recupero intelligente dei nostri rifiuti. Rafforzare gli standard europei in maniera da migliorare il funzionamento della catena della raccolta, risolvere i problemi legati alle fuoriuscite e alle esportazioni illegali di RAEEE e fissare obiettivi di raccolta più ambiziosi: questo dovrebbe essere al centro dell’odierna normativa.</p>
      <p sl="fr">Non dimentichiamo chi è il principale responsabile del successo o dell’insuccesso di tale legislazione: il consumatore. Se vogliamo attuare normative efficaci, è fondamentale responsabilizzare il pubblico. A tal fine, onorevole Florenz, l’eco-contributo, tra gli altri sistemi, si è dimostrato uno strumento estremamente importante. Ovviamente i produttori di apparecchiature elettriche ed elettroniche devono essere maggiormente coinvolti nel sistema di raccolta e riciclaggio, ma non possiamo esimere i cittadini da tutta la loro responsabilità rispetto ai rifiuti che producono. I nostri cittadini devono diventare attori e non spettatori della politica ambientale europea.</p>
    </intervention>
    <intervention id="4-076-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, io sono d’accordo con molto di quello che ho sentito. Credo che sia una direttiva importante e fondamentale, per cui voteremo ovviamente a favore, ma sono anche convinta che abbiamo bisogno di alcuni approfondimenti che mi auguro saranno possibili nella seconda lettura.</p>
      <p sl="it">Io, per esempio, mi aspetto una valutazione d’impatto da parte della Commissione per quanto riguarda proprio il campo di applicazione aperto, perché se teoricamente sembrerebbe rispettare di più l’ambiente, io penso che potrebbe dare qualche problema sul piano della concretezza. Un campo di applicazione chiuso, per quella che è l’esperienza dell’attuale direttiva, ci dà una maggiore certezza e agevola l’applicazione della normativa.</p>
      <p sl="it">Oltre a questa valutazione d’impatto, ci sono anche altri aspetti. Io credo che dobbiamo stare attenti a modulare gli oneri per i produttori, i distributori e i rivenditori. È giusto il coinvolgimento, è giusta la responsabilizzazione, ma si deve fare attenzione a non gravare troppo anche per quanto riguarda gli adempimenti amministrativi.</p>
      <p sl="it">Io penso che gli strumenti e i criteri vadano modulati tenendo conto dei diversi sistemi paese. Non ci sono solo Stati membri buoni e Stati membri cattivi. Ci sono, come abbiamo sentito e come già abbiamo valutato – ma penso che anche qui abbiamo bisogno di un maggiore approfondimento – diversi sistemi, diverse situazioni negli Stati membri, che vanno attentamente valutate perché non ci siano alcuni Stati automaticamente avvantaggiati e altri invece automaticamente svantaggiati. Quindi diciamo sì a questa direttiva, ma abbiamo bisogno di più tempo e di più approfondimenti.</p>
    </intervention>
    <intervention id="4-077-000" speaker_id="40599" name="Sirpa PIETIKÄINEN" is_mep="True" mode="spoken" nationality="Finland" birth_date="19-04-1959" birth_place="Parikkala" m_state="FI">
      <p sl="fi">Signora Presidente, la Commissione ha giustamente elaborato sia un’agenda per l’efficienza delle risorse sia una strategia per le materie prime perché le materie prime e il loro utilizzo stanno diventando sempre più limitati, mentre al tempo stesso i loro prezzi aumentano.</p>
      <p sl="fi">Sappiamo che purtroppo una quota notevole dei rifiuti di apparecchiature elettroniche e, in particolare, quelli di piccole dimensioni, come i cellulari, sono finiti nelle discariche, non soltanto nell’Unione europea, ma anche nei paesi terzi, per essere infine inceneriti. Per questo tale importante strumento rappresenta un passo positivo nella giusta direzione verso il riciclaggio dei rifiuti di apparecchiature elettroniche, consentendoci di garantire una maggiore efficienza delle risorse e la restituzione delle materie prime ai produttori.</p>
      <p sl="fi">Auspicabilmente in futuro potremo avanzare verso un sistema migliore di rendicontazione in riferimento alla presente direttiva in maniera da poter effettivamente appurare in che misura i vari Stati membri e i diversi attori ne stanno attuando le finalità. Dobbiamo dare la garanzia di una raccolta differenziata che sia addirittura migliore di quella proposta e fissare per essa obiettivi migliori e più ambiziosi. La direttiva è un buon inizio, ma spero che in futuro si possa trasferire più responsabilità dai distribuiti ai produttori.</p>
    </intervention>
    <intervention id="4-078-000" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Signora Presidente, i nostri obiettivi devono essere ambiziosi, ma va anche riconosciuto il fatto che la proposta del relatore non è facile da attuare nella situazione esistente in ogni Stato membro. Nondimeno, noi della delegazione spagnola appoggeremo la proposta in prima lettura.</p>
      <p sl="es">Siamo tuttavia favorevoli a ciò che il costo del riciclaggio e del trattamento sia fatturato separatamente. Voteremo contro l’emendamento n. 52, volto ad abolire l’articolo 14, paragrafo 1, e favorevoli agli emendamenti nn. 91 e 103. Crediamo che i consumatori abbiano il diritto di sapere quanto costa il trattamento e, per di più, debbano saperlo: ciò li motiverebbe a collaborare con la legislazione stessa e sarebbe un fattore positivo per creare sufficiente trasparenza nella catena commerciale.</p>
    </intervention>
    <intervention id="4-079-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signora Presidente, porgo le mie scuse per l’esitazione. Vorrei ringraziare l’onorevole Florenz per il suo eccellente lavoro professionale. I rifiuti di apparecchiature elettriche ed elettroniche (RAEE) appartengono al flusso di rifiuti in maggiore aumento nell’Unione. Dobbiamo adoperarci al meglio per garantirne il corretto riciclaggio non soltanto per evitare danni all’ambiente e alla salute, ma anche per ridurre la perdita di materie prime. Sulla base dei risultati delle attuali valutazioni di impatto, ora l’85 per cento dei RAEE viene raccolto, ma soltanto il 33 per cento dei rifiuti raccolti è trattato adeguatamente nel rispetto dei requisiti della direttiva. Purtroppo, le esportazioni illegali dall’Unione europea sono un fenomeno su vasta scala e per questo è importante che la nuova direttiva sia in grado di evitarlo. I rifiuti devono essere raccolti separatamente perché questo è il modo per garantire che rimangano nello Stato membro per essere riciclati. Purtroppo, l’esperienza maturata sino a oggi ci dimostra che gli Stati membri non hanno interpretato l’attuale direttiva in maniera uniforme, per cui suggerirei che in futuro il principio guida non sia la classificazione in diverse categorie, scegliendo invece che la direttiva copra fondamentalmente tutti i rifiuti di apparecchiature elettriche ed elettroniche. Credo che tale normativa sia particolarmente importante per i paesi che hanno recentemente aderito all’Unione poiché accusano ancora ritardi nel campo della raccolta differenziata dei rifiuti.</p>
    </intervention>
    <intervention id="4-080-000" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Signora Presidente, se consideriamo questi rifiuti, viviamo realmente in una società dello spreco. Molti di questi rottami contengono livelli di oro e argento superiori a quelli contenuti nei minerali in una miniera di oro o argento. La questione non è il costo del trattamento dei rifiuti. La questione è il puro profitto. Ridurrà la nostra dipendenza dalle importazioni di importanti prodotti di base e non rilasceremo metalli pesanti e altre sostanze tossiche nell’ambiente. Per noi sarà solo un guadagno se trasformeremo questi rifiuti. Non si dovrebbe neanche parlarne in termini di costo.</p>
      <p sl="sv">È tuttavia un peccato che i pannelli solari non siano coperti perché se non li includiamo creeremo un vantaggio per i pannelli solari contenenti cadmio e distorceremo la concorrenza nel settore. Sarebbe meglio dunque includerli in maniera che possano essere oggetto di una concorrenza leale e sul mercato vengano immesse prima alternative a quelli contenenti cadmio. Dobbiamo altresì votare a favore degli emendamenti contenenti requisiti per lo svolgimento di controlli migliori sui nanorifiuti. È infine importante che gli Stati membri e la Commissione ora garantiscano l’irrigidimento e il rispetto delle norme in materia di esportazione. Dobbiamo porre fine all’esportazione di rifiuti nei paesi poveri.</p>
    </intervention>
    <intervention id="4-081-000" speaker_id="96988" name="Alfreds RUBIKS" is_mep="True" mode="spoken" nationality="Latvia" birth_date="24-09-1935" birth_place="Daugavpils" p_group="Confederal Group of the European United Left - Nordic Green Left" m_state="LV">
      <p sl="lv">Signora Presidente, sono uno di coloro che appoggiano ampiamente l’adozione dell’odierno documento. Sostengo inoltre l’approccio che tenta di definire un obiettivo per la raccolta differenziata che varia a seconda del periodo in questione. In Lettonia, attualmente raccogliamo soltanto il 25 per cento delle apparecchiature elettriche ed elettroniche presenti sul mercato. È troppo poco. Appoggio inoltre gli obiettivi ambiziosi stabiliti nel regolamento, ma nel contempo mi preoccupa che vi possano essere profonde differenze tra gli Stati membri, per cui esorto la Commissione e tutti gli interessati, Stati membri compresi, a prestare la massima attenzione al monitoraggio dell’attuazione di tali documenti. Ovviamente, in Lettonia apprezzeremmo una maggiore progressività nel conseguimento degli obiettivi: 45 per cento entro il 2016 e 65 per cento entro il 2020.</p>
    </intervention>
    <intervention id="4-082-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, la modifica della direttiva sui rifiuti di apparecchiature elettriche ed elettroniche è stata oggetto di un approfondito processo di consultazione nelle corrispondenti commissioni del Parlamento europeo. Il testo predisposto dalla Commissione è stato progressivamente modificato con proposte di emendamento degli eurodeputati e l’attuale versione di compromesso pone nuovamente in luce il problema della raccolta dei rifiuti di apparecchiature elettroniche.</p>
      <p sl="sk">La versione dell’articolo 47 proposto dalla commissione per l’ambiente è, a mio parere, un emendamento particolarmente utile in quanto consente di orientare gli obblighi finanziari dell’industria verso lo sviluppo di un sistema di raccolta dei rifiuti di apparecchiature elettriche anziché comminare penali per il mancato conseguimento degli obiettivi di raccolta stabiliti, il che può risultare molto proficuo e utile in paesi che devono ancora creare un’infrastruttura adeguata per la raccolta dei rifiuti di apparecchiature elettriche.</p>
      <p sl="sk">Vorrei inoltre manifestare il mio appoggio al nuovo articolo 93, che risponde al fatto che molte persone responsabili, specialmente rivenditori online , si sottraggono all’assolvimento dei propri obblighi. Il nuovo regolamento cerca di affrontare il problema in maniera adeguata e intelligente.</p>
    </intervention>
    <intervention id="4-083-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, molti onorevoli membri di questo Parlamento hanno parlato di attuazione, che rappresenta realmente un problema. Purtroppo, è un problema non solo in tale ambito, ma per tutto ciò che riguarda l’ambiente. Per essere precisi, sono consapevole del compito che mi viene assegnato dal trattato e intendo assolverlo pienamente.</p>
      <p sl="en">Stiamo inoltre preparando una comunicazione sull’attuazione che verrà resa nota nel corso di quest’anno e affronterò la questione dell’attuazione in maniera più olistica. La stiamo già discutendo approfonditamente con la Direzione perché ritengo che sia una delle questioni sulle quali dovremmo in futuro concentrarci, anche ovviamente nelle proposte che oggi stiamo dibattendo. Per inciso, la proposta rifusa sicuramente agevola l’attuazione.</p>
      <p sl="en">In secondo luogo, vorrei soffermarmi sugli obiettivi. È di fondamentale importanza avere obiettivi ambiziosi. Molti di voi hanno fatto riferimento al fatto che si tratta del flusso di rifiuti in maggiore aumento, così come molti di voi hanno detto che viviamo in un mondo di dispositivi elettrici ed elettronici, ed è sicuramente un aspetto che dobbiamo tenere presente quando prendiamo decisioni in merito agli obiettivi.</p>
      <p sl="en">In terzo luogo, affronterei la questione dei costi. Quando formuliamo una proposta, dobbiamo anche tenere presente l’onere dei costi e rendere le cose quanto più semplici possibile. Desidero tuttavia essere chiaro quanto al fatto che il costo reale per la nostra società e la nostra economica sarebbe quello che pagheremmo se non affrontassimo tali questioni. Quello sarebbe il reale costo, al quale a lungo termine non saremmo in grado di rispondere.</p>
      <p sl="en">Abbiamo pubblicato 14 giorni fa la cosiddetta relazione sui rifiuti. Lo stesso giorno mi sono recato presso Unicor , una delle aziende hi-tech che ricicla rifiuti di apparecchiature elettriche ed elettroniche. Sono rimasto colpito da ciò che ho appreso e visto in quell’occasione. È estremamente importante capire che, per esempio, i cellulari che quotidianamente utilizziamo in realtà contengono materiali preziosi, come oro, platino e rodio, che sono fondamentali per il futuro. Se continuiamo ora e sempre ad estrarre materie prime, non giungeremo mai a una fine. Ho tenuto in mano 20 chili di oro recuperato da cellulari. È stato molto difficile sollevarlo, ma a essere onesti è stato ancor più difficile poi lasciarlo!</p>
      <p sl="en">Molti di voi hanno parlato l’aspetto più importante da affrontare in tale contesto, ossia l’efficienza delle risorse. Mi sono già soffermato sulla questione varie volte, ma è essenziale non dimenticarla mai. Secondo i dati dell’ONU, nel XX secolo la crescita della popolazione umana è aumentata di 4 volte, la produzione di 40 volte, le emissioni di CO2 di 17 volte, il consumo di energia di 16 volte, le catture di pesce di 35 volte e il consumo di acqua di 9 volte. Chiunque pensi che le cose proseguiranno così nel XXI secolo è profondamente in errore.</p>
      <p sl="en">È necessario comportarsi in maniera diversa. Per questo, come ho detto, ora che viviamo in un mondo sempre più elettrico ed elettronico, la proposta oggi sul tavolo che tra poco discuterete è estremamente importante per affrontare tali aspetti. Molti di voi hanno anche parlato di una migliore rendicontazione e cernita. A tutto questo dovremmo prestare attenzione.</p>
      <p sl="en">In conclusione, vorrei semplicemente dire che, dopo la prima lettura, credo che possiamo contare su un prodotto valido, sul quale merita lavorare in seconda lettura affinché si traduca in qualcosa che, sono certo, sarà addirittura migliore.</p>
    </intervention>
    <intervention id="4-084-000" speaker_id="1038" name="Karl-Heinz FLORENZ" is_mep="True" mode="spoken" role="relatore" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, appoggio le osservazioni conclusive da lei formulate, soprattutto per quanto concerne l’efficienza delle risorse. Tuttavia, nei prossimi mesi l’attenzione dell’intero iter decisionale si appunterà sulla Commissione perché ora dovrà essere concordata una posizione comune. La Commissione dovrà inoltre negoziare con il Consiglio e giungere a una decisione, e devo dire che il Consiglio non si è spostato di un millimetro negli ultimi sette mesi, non certo per colpa della Presidenza belga.</p>
      <p sl="de">Alcuni paesi sono molto ostinati e, vista l’unanimità raggiunta in Aula, chiederei ai parlamentari che oggi si sono espressi così appassionatamente a favore della relazione di rientrare a casa ed esercitare una certa influenza sui rispettivi governi spiegando che le cose non saranno come erano in passato.</p>
      <p sl="de">Potrei citare i nomi di alcuni vecchi amici che affronterebbero realmente la questione. Pertanto, signor Commissario, credo che avremo bisogno di un dibattito intenso nei prossimi mesi. La Commissione deve continuare a essere ferma con il Consiglio. È inoltre importante sottolineare che vi è il manifesto desiderio di regolamenti nazionali in materia di politica per i rifiuti.</p>
      <p sl="de">Ciò tuttavia è controproducente perché il mercato interno è nato molto tempo fa e ora occorre svilupparlo adeguatamente. Non è l’intero mercato interno a essere un problema, bensì metà di esso. Sottolineerei nuovamente che il rapporto 16 kg a 1 kg, come ha affermato chiaramente l’onorevole Seeber, dimostra che resta ancora molto da fare. Nondimeno, se concordiamo su questo punto, saremo sulla strada giusta.</p>
      <p sl="de">Signor Commissario, non ho dubbi quanto al fatto che lei sa ciò che deve fare. Vorrei ribadire che lei sta svolgendo un lavoro eccellente e continueremo occasionalmente a spronarla, forse in maniera un po’ brusca, affinché vada nella giusta direzione.</p>
    </intervention>
    <intervention id="4-085-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà oggi alle 11.30.</p>
    </intervention>
    <intervention id="4-086-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="it">La raccolta di rifiuti di apparecchiature elettriche ed elettroniche è un tema di grande attualità. È dunque indispensabile aggiornare la direttiva che copre tale ambito. A mio parere, alcuni emendamenti che saranno votati nel blocco introduttivo rappresentano un modo decisamente mediocre di abbinare le proposte della Commissione alle altre proposte per agevolare raccolta, cernita e riciclaggio dei rifiuti. Al contrario, se non creano il caos in questo campo, perlomeno creano ambiguità. Purtroppo, non vi è molto che possiamo fare in questa fase del dossier nella votazione finale. È interessante che i rappresentanti della maggior parte dei gruppi politici concordino su molti emendamenti relativamente decenti. Se questo consenso dovesse tradursi in appoggio nella votazione finale, la direttiva che ne risulterebbe potrebbe sostenere un aumento notevole della raccolta di apparecchiature elettriche ed elettroniche, oltre ad agevolare il trattamento delle apparecchiature. Uno degli elementi fondamentali è l’articolo 14, paragrafo 1, che, nel caso in cui l’emendamento n. 91 o la formulazione sicuramente meno chiara dell’emendamento n. 103 dovesse essere adottato, potrebbe sostenere il riciclaggio e la raccolta di apparecchiature elettriche ed elettroniche. È importante che l’impegno complessivamente sfoci in una direttiva che indichi con chiarezza gli obblighi dei vari organi, consentendo nel contempo al processo di riciclaggio di essere quanto più efficace possibile. Da questo punto di vista, l’idea bizzarra di separare le apparecchiature di illuminazione in varie categorie non è auspicabile, come non lo è il numero eccessivo di esenzioni per l’intera categoria delle grandi apparecchiature.</p>
    </intervention>
    <intervention id="4-087-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">I rifiuti di apparecchiature elettriche ed elettroniche rappresentano la fonte di rifiuti in maggiore aumento e attualmente pongono un rischio notevolmente superiore per l’ambiente e la salute pubblica rispetto al combustibile nucleare esausto. Era essenziale rivedere la direttiva. Un gran numero di rifiuti di apparecchiature elettroniche non è trattato secondo l’attuale versione e finisce in discarica oppure viene esportato illegalmente al di fuori dell’Unione. È preoccupante che non si abbia alcuna idea di ciò che sta accadendo a più di metà dei rifiuti di apparecchiature elettriche ed elettroniche europei. La situazione è insostenibile in quanto la produzione annua di rifiuti pro capite potrebbe aumentare dagli odierni 4 kg a 24 kg entro il 2020, a meno che non si stabiliscano e rispettino obiettivi di raccolta e riciclaggio. Il riciclaggio dei rifiuti di apparecchiature elettroniche può restituire più oro al processo di produzione di quanto ne venga estratto nell’Unione e lo stesso dicasi per altre materie prime preziose. Accolgo dunque favorevolmente e in maniera incondizionata la creazione di nuovi posti di lavoro permanenti e, soprattutto, la riduzione della dipendenza dell’Unione da materie prime preziose importate. Nondimeno, la mia posizione è molto negativa per quanto concerne l’esenzione prevista per i pannelli solari. Abbinata all’esenzione per i pannelli contenenti tellururo di cadmio calle restrizioni imposte alle sostanze nocive, rappresenta un ulteriore aumento del rischio di inquinamento ambientale da parte del cadmio, fortemente tossico, che l’Unione sta combattendo con altre misure legislative. Dietro questa incoerenza si celano interessi di lobby i cui riflessi non sono positivi né per l’Unione europea né per il Parlamento europeo e, pertanto, non saranno di alcun vantaggio per l’industria europea.</p>
    </intervention>
    <intervention id="4-088-000" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="it">Appoggio l’odierna relazione sui rifiuti di apparecchiature elettriche ed elettroniche, ma dobbiamo garantire che sulle piccole e medie imprese e i dettaglianti, già oberati, non gravino regolamenti eccessivamente onerosi. È necessario fare in modo che l’onere del recupero dei RAEE ricada sui costruttori, non sui rivenditori. Apprezzo la proposta che avanza disposizioni più rigide nel tentativo di prevenire le esportazioni illegali di tali rifiuti e colmare le lacune esistenti nella legge. Attualmente, dichiarando tali apparecchiature “AEE usate funzionanti” e non RAEE, è possibile spedirle illegalmente e smaltirle in discarica nei paesi del Terzo mondo. Come è ovvio, è anche fondamentale un maggiore impegno a livello di applicazione da parte delle autorità, e le apparecchiature elettriche dovrebbero essere riciclate secondo la legge per evitare la fuoriuscita incontrollata di CFC. I criminali spesso approfittano delle esportazioni illegali in quanto i trafficanti coinvolti nella truffa spesso raggirano le autorità non etichettando i prodotti come dispositivi elettronici, ma asserendo che sono destinati al riutilizzo o nascondendoli in un container pronto alla spedizione. Le esportazioni incontrollate solitamente finiscono in Ghana, Nigeria, India o Pakistan. Dobbiamo lavorare insieme sulla seconda lettura per garantire che questa pratica pericolosa cessi assicurando anche che i metalli europei preziosi restino in Europa.</p>
    </intervention>
    <intervention id="4-089-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="it">I rifiuti di apparecchiature elettriche ed elettroniche (RAEE) appartengono al flusso di rifiuti in maggiore aumento nell’Unione. La corretta gestione dei RAEE contribuisce al riutilizzo di alcune risorse preziose, che ha un impatto specifico sull’ambiente, la salute dei cittadini e la creazione di posti di lavoro ecologici. Secondo la valutazione di impatto della Commissione, al momento a livello comunitario vengono generati circa 24 kg di RAEE/abitante/anno, di cui viene raccolto soltanto il 65 per cento. Il riciclaggio dei RAEE contribuirà a creare un numero di posti di lavoro superiore di 5-7 volte rispetto al settore dell’incenerimento e 10 volte rispetto al settore dello stoccaggio. La revisione della direttiva ha contribuito a fissare nuovi obiettivi per la raccolta, il riciclaggio e il riutilizzo dei RAEE (un obiettivo di riciclaggio del 50-75 per cento, a seconda delle categorie, che ora sono sei anziché le 10 iniziali, e un nuovo obiettivo di riutilizzo del 5 per cento). Ha inoltre contribuito a elaborare misure più rigide per prevenire l’esportazione di rifiuti di apparecchiature elettroniche nei paesi in via di sviluppo. Le responsabilità di costruttori, consumatori e autorità locali sono definite più chiaramente per garantire un trattamento rispettoso dell’ambiente. I produttori di apparecchiature elettroniche dovranno mettere a disposizione i fondi per il trattamento dei rifiuti con un esito positivo in termini di rispetto della legge attraverso norme di eco-progettazione, creando in tal modo prodotti facili da riparare e riciclare.</p>
    </intervention>
    <intervention id="4-090-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="it">Ritengo che il corretto smaltimento dei rifiuti di apparecchiature elettriche ed elettroniche (RAEE) sia straordinariamente importante. Aumentare la quota dei rifiuti raccolti in maniera differenziata è indispensabile, ma è importante che l’intero processo di riciclaggio sia monitorato attraverso una documentazione appropriata. A tal fine, è anche necessario un atteggiamento responsabile dell’industria; la condotta delle grandi aziende di produzione e trasformazione deve essere controllata in maniera più efficiente. Nel contempo, va compreso che gli Stati membri, specialmente i nuovi, non dispongono ancora di un numero appropriato di strutture di riciclaggio, ragion per cui occorre porre l’accento sul loro sviluppo per garantire che i RAEE raccolti siano poi realmente trattati in maniera idonea.</p>
    </intervention>
    <intervention id="4-091-000" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="it">L’attuale rifusione della direttiva sui rifiuti di apparecchiature elettriche ed elettroniche non è immensamente importante solo dal punto di vista della salvaguardia dell’ambiente e della salute pubblica, ma anche da quello dell’efficienza delle risorse, oggigiorno citata così di frequente. È noto che molte spedizioni illegali di RAEE lasciano l’Unione europea un anno dopo l’altro, per cui è nell’interesse fondamentale della nostra industria garantire che gli Stati membri mantengano materie prime preziose nei confini dell’Unione attraverso una corretta raccolta dei RAEE, generati in quantità sempre crescenti, ove possibile riciclandoli. Naturalmente le abitudini dei consumatori variano da un paese all’altro, e pertanto, nell’interesse di una raccolta riuscita, ciò non dovrebbe essere sottovalutato quando si fissano gli obiettivi. In Ungheria, per esempio, il consumatore medio non cambia televisione per due o tre anni e, anche se lo fa, porta il vecchio apparecchio nella casa di campagna, non nei centri di conferimento. Alla luce di tutto questo, il relatore, avendo riconosciuto il problema, è riuscito a garantire l’accettazione di un compromesso ampiamente sostenuto che ha creato la base per obiettivi di raccolta fondati non sulla quantità dei prodotti immessi sul mercato, bensì sulla quantità dei rifiuti di apparecchiature elettroniche generati. Sebbene numerosi dettagli tecnici debbano essere ancora elaborati in tale ambito, penso che si stia andando nella giusta direzione, specialmente perché, per quanto in maniera contraddittoria, anche la stessa valutazione di impatto della Commissione reputa che l’obiettivo iniziale di raccolta sia realistico per i vecchi Stati membri, ma non per i nuovi.</p>
    </intervention>
    <intervention id="4-092-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="it">La proposta di direttiva sui rifiuti di apparecchiature elettriche ed elettroniche, nella forma presentata dalla Commissione al Parlamento europeo, non è chiara. Per questo gli Stati membri possono applicare interpretazioni diverse ai tipi di apparecchiature coperti dalla direttiva.</p>
      <p sl="it">La Commissione, inoltre, dovrà definire una metodologia comune per stabilire la quantità di rifiuti generata in ogni Stato membro. Tuttavia, la quantità di rifiuti generata dipende dalle caratteristiche specifiche del mercato di consumo, dai cicli di vita diversi dei prodotti e dalle abitudini della popolazione in ciascuno Stato.</p>
      <p sl="it">Parimenti non è stato stabilito alcun intervallo di rendicontazione per il calcolo della quantità di rifiuti generata in percentuale. Il valore aggiunto offerto da questa direttiva sta nel potenziale beneficio per l’ambiente e la salute. Una corretta gestione dei rifiuti di apparecchiature elettriche potrebbe contribuire a ottenere una quota di riciclaggio anche del 50-75 per cento e una quota di riutilizzo del 5 per cento. Sia costruttori sia consumatori di apparecchiature elettroniche devono assumersi le proprie responsabilità per conseguire tale obiettivo. I produttori dovranno mettere a disposizione i fondi per il trattamento dei rifiuti, mentre i consumatori dovranno smaltire i rifiuti di apparecchiature elettroniche in maniera legale presso i centri di trattamento.</p>
    </intervention>
  </section>
  <section id="creitem6" title="6. Approvazione del processo verbale della seduta precedente: vedasi processo verbale"/>
  <section id="creitem7" title="7. Comunicazione: vedasi processo verbale"/>
  <section id="creitem8" title="8. Turno di votazioni">
    <intervention id="4-098-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca il turno di votazioni.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem9" title="8.1. Richiesta di revoca dell’immunità parlamentare di Tamás Deutsch (A7-0015/2011, Francesco Enrico Speroni)"/>
  <section id="creitem10" title="8.2. Strumento per il finanziamento della cooperazione allo sviluppo (A7-0009/2011, Charles Goerens)"/>
  <section id="creitem11" title="8.3. Strumento finanziario per la promozione della democrazia e dei diritti umani nel mondo (modifica del regolamento (CE) n. 1889/2006) (A7-0014/2011, Barbara Lochbihler)"/>
  <section id="creitem12" title="8.4. Strumento per il finanziamento della cooperazione allo sviluppo (modifica del regolamento (CE) n. 1905/2006) (A7-0006/2011, Gay Mitchell)"/>
  <section id="creitem13" title="8.5. Definizione di uno strumento finanziario di cooperazione con i paesi industrializzati (modifica del regolamento (CE) n. 1934/2006) (A7-0005/2011, Helmut Scholz)"/>
  <section id="creitem14" title="8.6. Accordi sul commercio nel settore delle banane"/>
  <section id="creitem15" title="8.7. Accordi sul commercio delle banane (A7-0002/2011, Francesca Balzani)"/>
  <section id="creitem16" title="8.8. Abrogazione del regolamento (CE) n. 1964/2005 del Consiglio relativo alle aliquote tariffarie applicabili alle banane (A7-0003/2011, Francesca Balzani)"/>
  <section id="creitem17" title="8.9. Rifiuti di apparecchiature elettriche ed elettroniche (A7-0229/2010, Karl-Heinz Florenz)"/>
  <section id="creitem18" title="8.10. Situazione in Tunisia (B7-0078/2011&#10;)"/>
  <section id="creitem19" title="8.11. Iniziativa sul vaccino contro la tubercolosi"/>
  <section id="creitem20" title="8.12. Chiusura dei conti dell’Accademia europea di polizia per l’esercizio 2008">
    <intervention id="4-112-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, il 7 ottobre 2010 il Parlamento ha adottato con 618 voti a 0 e 7 astensioni la decisione di rifiutare di concedere il discarico all’Accademia europea di polizia per l’esercizio 2008.</p>
      <p sl="fr">Conformemente al regolamento del Parlamento, se il discarico non viene concesso, in occasione di una tornata successive deve essere presentata una proposta formale per la chiusura dei conti. La decisione oggi messa ai voti è dunque una misura tecnica volta a chiudere i conti per l’esercizio finanziario in questione, non a concedere il discarico. Volevo che questo fosse chiaro.</p>
    </intervention>
  </section>
  <section id="creitem21" title="8.13. Nomina del presidente dell’Autorità europea di vigilanza (Autorità bancaria europea)">
    <intervention id="4-115-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="en">Signor Presidente, ora dovremmo designare i tre presidenti per le nuove autorità di vigilanza. Vorrei richiamare l’attenzione della Camera sul fatto che nessuna di queste persone è una donna. Reputo molto strano che la Commissione non sia in grado di proporre il nominativo di una sola donna competente per una di queste autorità.</p>
      <a text="(Applausi)"/>
    </intervention>
    <intervention id="4-116-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, vorrei proporre l’onorevole Andreasen per uno di questi ruoli.</p>
      <a text="(Applausi e grida “Udite, udite” dal gruppo EFD)"/>
    </intervention>
    <intervention id="4-117-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. − Signor Presidente, ieri sera ha avuto luogo una discussione molto fruttuosa in questa Camera in merito alla procedura di nomina dei presidenti e dei direttori esecutivi delle nuove autorità di vigilanza. Sono sinceramente grato alla Camera e ai parlamentari che vi hanno partecipato.</p>
      <p sl="en">I deputati hanno posto alcune questioni che necessitavano di chiarimenti e dovranno essere monitorare per conseguire il nostro fine comune: poter contare su un sistema di supervisione funzionante in grado di svolgere il proprio lavoro adeguatamente.</p>
      <p sl="en">Condividiamo il vostro punto di vista secondo cui è della massima importanza garantire che tali agenzie possano funzionare in maniera indipendente con leader capaci dotati sufficiente autorità e si garantisca un finanziamento appropriato delle istituzioni.</p>
      <p sl="en">Il messaggio del Parlamento ha raggiunto la Presidenza trovando porte aperte. Sono persuaso che siamo riusciti a pervenire a un accordo valido sull’argomento. Invito cortesemente tutti a votare a sostegno dei candidati.</p>
    </intervention>
    <intervention id="4-118-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Forse lei è disponibile per tale incarico?</p>
    </intervention>
    <intervention id="4-119-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. − Signor Presidente, onorevoli parlamentari, il voto che state per esprimere con la massima responsabilità è importantissimo.</p>
      <p sl="fr">Si tratta di scegliere i presidenti delle tre autorità di vigilanza, per il settore bancario, il settore assicurativo e i mercati, e dunque di costituire e rendere operative tali nuove istituzioni. Unitamente al Comitato europeo per il rischio sistemico, finalmente costituiranno la prima vera architettura europea di vigilanza dei mercati finanziari e vi devono molto in quanto è stato proprio grazie a un voto di quest’Aula che tali autorità sono state create e i loro poteri si sono rafforzati.</p>
      <p sl="fr">Manifesterete il voto con la massima responsabilità e rispetteremo la vostra decisione. Poiché era mio compito all’interno della Commissione, mi sono occupato della selezione dei candidati su 275 domande formulate da persone che non ho scelto. Si trattava di persone provenienti dagli Stati membri e dalle autorità di regolamentazione che avevano liberamente presentato la propria domanda. È stata una procedura aperta e trasparente alla quale chiunque poteva partecipare ove lo desiderasse.</p>
      <p sl="fr">Al termine dell’iter , ho personalmente incontrato i candidati preselezionati. Devo dire, onorevole Schmidt, che personalmente mi sono rammaricato per il fatto che per uno dei tre incarichi, quello presso l’Autorità bancaria europea, una delle due persone preselezionate, una donna di alto profilo, si sia ritirata all’ultimo momento, poco prima di Natale. Il primo impegno che intendo assumere è garantire che la procedura in corso di nomina dei direttori esecutivi, e proprio questa mattina ho incontrato i candidati preselezionati per una delle autorità, sia più equilibrata e vi sia una maggiore diversità di rappresentanza, specialmente dal punto di vista della parità di genere, che è una richiesta legittima del Parlamento europeo.</p>
      <p sl="fr">Abbiamo selezionato i candidati sulla base delle loro capacità, delle loro competenze, del loro impegno nei confronti dell’Europa e della loro indipendenza. Nella stessa maniera mi comporterò per quanto concerne i direttori esecutivi in maniera che le tre autorità abbiano la credibilità e l’autorevolezza necessarie.</p>
      <p sl="fr">Onorevoli parlamentari, questo voto è importante. In una lettera inviata ieri agli onorevoli Bowles e Lehne, mi sono impegnato, e ho confermato tale impegno dinanzi a voi questa mattina con il Vicepresidente Šefčovi, ad assicurare alle tre autorità le risorse operative, finanziarie e umane necessari per garantire che godano della credibilità e dell’indipendenza necessarie, e mi pare di capire che la Presidenza abbia assunto il medesimo impegno.</p>
      <p sl="fr">Un notevole carico di lavoro attende le tre autorità, e mi riferisco agli stress test , alle agenzie di rating del credito e ai testi che al momento state discutendo in merito alla regolamentazione di derivati e vendite allo scoperto. Il lavoro non manca. Sappiamo che i mercati si muovono a un ritmo notevolmente superiore a quello della democrazia. Ho fiducia nel Parlamento in procinto di votare e confermo gli impegni assunti dalla Commissione di garantire l’indipendenza, gli strumenti di lavoro e la credibilità delle tre nuove autorità.</p>
    </intervention>
    <intervention id="4-120-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">autore. − Signor Presidente, mi dispiace sottrarre tempo ai colleghi.</p>
      <p sl="en">Le risoluzioni sono state presentate perché la commissione non era soddisfatta delle procedure istituzionali e desiderava ottenere assicurazioni dalla Commissione e dalla Presidenza. Nella discussione di ieri, come anche nelle lettere e nelle dichiarazioni scritte inviatemi, ho ricevuto assicurazioni che saranno tutte pubblicate.</p>
      <p sl="en">La raccomandazione di maggioranza della commissione ora è quella di approvare tutti i candidati, e personalmente concordo. Ciò significa votare contro tutte le risoluzioni.</p>
      <p sl="en">Abbiamo chiesto assicurazioni in quattro ambiti.</p>
      <p sl="en">Per quanto concerne l’indipendenza delle autorità, sia la Commissione sia la Presidente hanno ribadito il proprio rispetto per le disposizioni in materia di indipendenza delle autorità, dei loro presidenti, degli esecutivi e dei membri della commissione.</p>
      <p sl="en">Circa la rappresentanza all’interno della commissione, la Commissione sta vigilando sulle designazioni da parte dei capi dell’autorità di vigilanza dei membri delle commissioni di vigilanza, come previsto dal regolamento, e la Presidenza ha espresso sostegno alla dichiarazione della Commissione.</p>
      <p sl="en">Quanto all’adeguatezza delle risorse di bilancio, la Commissione ha riconosciuto la necessità di mettere a disposizione delle autorità risorse umane e di bilancio adeguate, concetto con il quale la Presidenza si è dichiarata d’accordo, e ha ulteriormente ribadito quanto sia importante che gli Stati membri assolvano i propri obblighi.</p>
      <p sl="en">In merito alla procedura di nomina, abbiamo tutti scoperto che siamo vincolati dai regolamenti in modi che per tutti risultano inappropriati, e mi riferisco per esempio ai criteri di pensionamento, fissato al termine del mandato, come anche alla questione del genere. Questi aspetti saranno affrontati nella revisione, idea accettata anche dalla Commissione e dalla Presidenza.</p>
      <p sl="en">La commissione continua a insistere su un ruolo nelle procedure future e in corso per la designazione dei candidati per tutte le posizioni, come quella di direttore esecutivo. Per motivi di democrazia, i parlamentari desiderano poter esprimere una preferenza su singoli candidati, ragion per cui si sono mantenute all’ordine del giorno le risoluzioni affinché potessero essere votate. Tuttavia, come ho detto, se volete approvare le nomine, e personalmente concordo, dovreste votare contro le risoluzioni.</p>
    </intervention>
    <intervention id="4-121-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Ci ritroviamo di fronte a una procedura alquanto perversa, come ha spiegato poc’anzi l’onorevole Bowles. Adesso voteremo, ma per opporsi a un candidato occorre votare a favore, mentre per confermarlo occorre votare a sfavore. Così è, per quanto mi risulti difficile comprenderlo.</p>
    </intervention>
  </section>
  <section id="creitem22" title="8.14. Nomina del presidente dell’Autorità europea di vigilanza (Autorità europea delle assicurazioni e delle pensioni aziendali e professionali)"/>
  <section id="creitem23" title="8.15. Nomina del presidente dell’Autorità europea di vigilanza (Autorità europea degli strumenti finanziari e dei mercati)">
    <intervention id="4-125-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, potrebbe fornirci i nominativi delle persone che abbiamo votato? So che era un voto segreto, ma non sappiamo per chi abbiamo votato.</p>
    </intervention>
    <intervention id="4-126-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Non posso non concordare con lei, ribadendo ancora una volta che la procedura è alquanto perversa. Onorevole Bowles, può forse aiutare la Camera? L’onorevole Sonik ha ragionevolmente chiesto di essere portato a conoscenza dei nominativi dei candidati approvati per tali posizioni. È in grado di fornire all’Aula i nominativi delle persone nominate, ora o nell’arco di qualche minuto?</p>
    </intervention>
    <intervention id="4-127-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">autore. − Signor Presidente, penso che sia meglio renderli noti successivamente.</p>
      <a text="(Obiezioni)"/>
    </intervention>
    <intervention id="4-128-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. − Signor Presidente, ritengo che si tratti di una richiesta più che legittima. Posso dirvi che i presidenti da voi confermati, e vi sono grato, che assumeranno l’incarico sono: signor Maijoor, Paesi Bassi, che diventa presidente dell’Autorità europea degli strumenti finanziari e dei mercati, signor Bernardino, Portogallo, che diventa presidente dell’Autorità europea delle assicurazioni e delle pensioni aziendali e professionali, e signor Enria, Italia, che diventa presidente dell’Autorità bancaria europea.</p>
    </intervention>
  </section>
  <section id="creitem24" title="8.16. Crisi dei rifiuti in Campania">
    <intervention id="4-131-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="en">autore. − Signor Presidente, so che questo è l’ultimo voto. Non vi sottrarrò molto tempo. Sono relatrice per conto della commissione per le petizioni sul tema che ci accingiamo a votare: trovare una soluzione per la crisi dei rifiuti attualmente in atto in Campania, la regione italiana il cui capoluogo è Napoli.</p>
      <p sl="en">Dopo aver ricevuto numerose richieste da vari firmatari, la commissione per le petizioni ha inviato una missione in Campania e ha adottato sulla base di un consenso una relazione che indica una soluzione.</p>
      <p sl="en">È evidente che l’Italia deve attenersi al diritto comunitario, come qualunque altro Stato membro. Stiamo per trasmettere un messaggio forte; eppure, gli emendamenti presentati politicizzano inutilmente la questione e, se appoggiati, annacqueranno il grido imperativo trasformandolo in un flebile bisbiglio.</p>
      <p sl="en">Se questa Camera non vuole farsi mettere il guinzaglio da uno Stato membro, suggerisco di votare contro gli emendamenti e appoggiare il testo originale.</p>
    </intervention>
    <intervention id="4-133-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, solo una correzione perché c’è un refuso nell’emendamento. Andava soppresso un periodo più lungo e rimane solo "propone che la Commissione controlli se i siti esistenti in aree protette sono stati estesi e se alcuni di essi rientrano nell’ambito dei siti protetti da Natura 2000".</p>
    </intervention>
    <intervention id="4-135-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signor Presidente, sarebbe possibile procedere a una votazione in blocco su tutti gli emendamenti?</p>
    </intervention>
    <intervention id="4-136-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Ho letto i nomi dei firmatari degli emendamenti. Sarebbe ingiusto nei confronti di alcuni colleghi italiani se procedessimo in tal modo.</p>
    </intervention>
    <intervention id="4-137-000" speaker_id="97199" name="Crescenzio RIVELLINI" is_mep="True" mode="spoken" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, questa è la dimostrazione che questa risoluzione è politica. Non si guarda alla sostanza, alla concretezza, e non si vuole aiutare la comunità, ma si dicono sciocchezze. Questa è una mozione politica! Anche come si sono espressi nei confronti della collega Mazzoni. Invito il Partito popolare europeo a votare a favore degli emendamenti e contro questa mozione delle sinistre, che sono responsabili di quello che è accaduto in Campania e adesso fanno una mozione in Parlamento. Sono loro i responsabili! Erano loro a governare quando è successo tutto ciò!</p>
    </intervention>
    <intervention id="4-138-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">So che la proposta di risoluzione riguarda un argomento delicato, ma è stata debitamente presentata. Sono stati anche presentati emendamenti e proseguiremo la votazione sugli emendamenti uno alla volta. Ne mancano pochi.</p>
    </intervention>
    <intervention id="4-139-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem25" title="9. Dichiarazioni di voto">
    <intervention id="4-141-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca le dichiarazioni di voto.</p>
    </intervention>
    <intervention id="4-144-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, mi sono astenuto perché il 14 gennaio il Consiglio europeo ha rinnovato le misure contro la Costa d’Avorio vista la gravità della situazione a seguito delle elezioni presidenziali indette lo scorso anno. Devo dire che dette misure sono state adottate per persone o enti contrari al presidente eletto democraticamente o che non intendevano sottostare alla sua autorità. Tra questi enti vi erano i porti autonomi di Abidjan e San Pedro, nonché una serie di banche.</p>
      <p sl="es">Lo scopo dell’iniziativa è l’intensificazione e la promozione del commercio internazionale per incoraggiare lo sviluppo. Il programma si rivolge alle persone fisiche e giuridiche. L’allegato I dell’iniziativa comprende la Costa d’Avorio, ma non fa alcun riferimento alla decisione da me citata, ragion per cui ho scelto l’astensione.</p>
      <p sl="es">Signor Presidente, vorrei anche chiedere a lei che presiede per noi questa seduta di migliorare l’immagine del Parlamento perché ritengo che situazioni come quella che oggi si è venuta a creare, come in tutte le plenarie, non diano alcun apporto dal punto di vista dell’immagine e del prestigio che stiamo cercando di trasmettere. Reputo inaccettabile che, mentre un parlamentare parla, gruppi ridano senza prestare alcuna attenzione: potrebbero benissimo farlo al di fuori dell’Aula. Poiché oggi ne ho l’opportunità, chiederei a tutti coloro che presiedono le nostre sedute di migliorare l’immagine del Parlamento, che sta arrecando danno alla politica europea.</p>
    </intervention>
    <intervention id="4-145-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Come lei sa, l’onorevole Swoboda ha un gruppo di lavoro che sta esaminando le nostre procedure in plenaria e porterò alla sua attenzione la questione da lei sollevata. Vorrei inoltre rammentarle che, ove lo desideri, può anche formulare una dichiarazione di voto per iscritto.</p>
    </intervention>
    <intervention id="4-146-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, vorrei formulare un richiamo al regolamento. Chiedo la parola da circa dieci minuti. Vorrei che si verbalizzasse che durante le ultime votazioni il politico rumeno dietro di me, l’onorevole Becali, non era presente, come si potrà verificare nelle videoregistrazioni. Ciò nonostante, il suo assistente o segretario ha votato in sua vece utilizzando la tessera del collega. Vorrei chiederle, signor Presidente, se ciò è conforme al regolamento e, nel caso in cui non lo sia, quale provvedimento potrà aspettarsi questo politico rumeno per aver assunto un comportamento riprovevole facendo votare il suo assistente in sua vece.</p>
    </intervention>
    <intervention id="4-147-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Lei ha sollevato una questione molto grave che sarà esaminata dall’Ufficio di presidenza.</p>
    </intervention>
    <intervention id="4-149-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, per poter proseguire il percorso intrapreso nel 2006, teso a migliorare l’efficacia e la trasparenza dell’assistenza esterna della Comunità, non potevamo non eliminare le incongruenze emerse con le deroghe al principio della non ammissibilità ai finanziamenti dell’Unione dei costi relativi a tasse, dazi e altri oneri.</p>
      <p sl="it">La modifica del regolamento è in tal senso necessaria e opportuna. La Commissione deve poter adottare gli atti delegati ai sensi dell’articolo 290 del trattato sul funzionamento dell’Unione europea per quanto riguarda i documenti di strategia, i quali integrano il regolamento (CE) 1889/2006 e sono di applicazione generale.</p>
      <p sl="it">Auspico non solo che durante i lavori preparatori vengano svolte adeguate consultazioni, ma soprattutto che le modifiche adottate riescano a fornire strumenti adeguati al Parlamento europeo per poter monitorare e influire sulle misure adottate da parte della Commissione. Solo in questo modo potremo garantire un funzionamento legittimo e democratico della politica dell’assistenza esterna dell’Unione europea.</p>
    </intervention>
    <intervention id="4-151-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, vorrei dire che penso sia nell’interesse dell’Unione europea stabilire accordi del genere utilizzando gli strumenti finanziari per la cooperazione con i paesi industrializzati. Penso inoltre che vada sottolineato come molti paesi siano inclusi nell’allegato. Vorrei dunque che venisse messa a verbale l’importanza di tale iniziativa.</p>
    </intervention>
    <intervention id="4-153-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, accolgo con favore l’accordo raggiunto in merito all’annosa e spinosa controversia giuridica in merito al commercio delle banane, che pone fine a uno stato perdurante di incertezza e instabilità nei paesi che producono e commerciano banane.</p>
      <p sl="sk">L’accordo sul commercio delle banane avrà anche un impatto significativo su altri paesi in via di sviluppo che intendono esportare banane e dovremo aiutarli ad adattarsi ai notevoli cambiamenti che interverranno nell’ambiente concorrenziale sul mercato mondiale.</p>
      <p sl="sk">Il programma di misure di accompagnamento deve pertanto anche affrontare i temi urgenti legati alle conseguenze sociali dell’adeguamento. Concordo pertanto con la proposta di esaminare l’impatto di tale accordo sulle regioni interessate per definire misure appropriate allo scopo di attenuare gli effetti indesiderati.</p>
    </intervention>
    <intervention id="4-154-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">… la guerra delle banane ormai annosa, che è estremamente positivo il fatto che vi sia stato posto termine. È vero che non possiamo permettere che le norme universali in tema di commercio siano sconvolte. È assolutamente giusto che l’OMC sia intervenuta e anche noi nel Parlamento europeo e nell’Unione europea abbiamo agito correttamente. Di conseguenza, il sistema preferenziale riservato ad alcuni paesi ACP sarà abbandonato.</p>
      <p sl="fi">È ovviamente vero che è importante garantire che le norme del fair play siano preservate sui mercati, ma dobbiamo attenerci al nostro principio secondo cui trattiamo tutti i produttori nella stessa maniera. D’altro canto, dal 1993 i paesi del regime di importazione hanno goduto di un vantaggio enorme e in tale arco di tempo hanno avuto la possibilità di migliorare la propria situazione e sviluppare una propria produzione di banane. Ciò significa che sono maggiormente in grado di affrontare una vera concorrenza senza contare più soltanto su aiuti speciali.</p>
      <p sl="fi">Ho pertanto votato a favore di questo cambiamento e mi complimento con la Commissione e l’Unione europea per aver fatto finalmente cessare la guerra delle banane.</p>
    </intervention>
    <intervention id="4-155-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, la controversia commerciale sulle banane è stata una delle controversie più perduranti e forse più difficili della storia dell’OMC, una controversia in cui l’Unione europea ha avuto decisamente e incontestabilmente torto. La sua politica è consistita nel favorire i produttori di alcune ex colonie a spese dei principi del libero commercio, che sono, come è ovvio, concettualmente sanciti dal trattato di Roma.</p>
      <p sl="en">Questa politica è stata controproducente per tutti. È stata controproducente per i consumatori europei, che hanno dovuto pagare prezzi notevolmente superiori; è stata controproducente per gli esportatori; è stata controproducente per l’armonia internazionale e la comunità delle nazioni; è stata controproducente per le popolazioni che teoricamente intendeva proteggere. Le ex colonie britanniche e francesi ora sono diventate veramente dipendenti, legate a un’esportazione artificiale e improduttiva, mentre avrebbero potuto diversificare la propria economica e integrarsi maggiormente nell’economia mondiale.</p>
      <p sl="en">Vorrei aggiungere ancora un elemento al riguardo che non è emerso in alcuna discussione. L’Unione ha malauguratamente esercitato pressione sui produttori di banane affinché si attorniassero di unioni politiche ed economiche, simulando il modello comunitario, il che non è certo nostro compito. Il punto fondamentale del libero commercio è scambiare sulla base delle differenze, non vendersi reciprocamente banane e, dunque, proprio per questo, non creare unioni doganali artificiose tra le economie industrializzate europee.</p>
    </intervention>
    <intervention id="4-157-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signor Presidente, quando si è negoziata la direttiva sui rifiuti di apparecchiature elettriche ed elettroniche nel Parlamento europeo si sono introdotte varie modifiche per migliorarla. Ho votato a favore della versione modificata di questa importante direttiva. La direttiva consente ai produttori di apparecchiature elettriche di fornire agli acquirenti che comprano dispositivi informazioni sui costi a una raccolta, una trasformazione e uno smaltimento dei rifiuti effettuati in maniera rispettosa dell’ambiente.</p>
      <p sl="sk">In tal modo, migliora la trasparenza del mercato fornendo informazioni agli organi corrispondenti, ai distributori, agli esportatori o ai clienti. Inoltre, così facendo, si migliorano la consapevolezza e l’accettazione del riciclaggio e del rimborso dei costi. È importante che gli obblighi finanziari dell’industria siano concentrati sullo sviluppo di un sistema efficace di raccolta dei rifiuti di apparecchiature elettriche e non sul pagamento di penali per il mancato conseguito degli obiettivi fissati per la raccolta, quando in una determinata regione le infrastrutture per la raccolta dei rifiuti non sono sufficientemente sviluppate.</p>
    </intervention>
    <intervention id="4-158-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, lo sviluppo dinamico e il progresso tecnologico dei paesi europei si accompagna, purtroppo, a conseguenze meno desiderabili. Il notevole aumento dei rifiuti di apparecchiature elettroniche ne è l’esempio più eloquente. Utilizziamo sistematicamente ogni tipo possibile di apparecchiatura elettronica e la sostituiamo sempre più frequentemente senza preoccuparci della necessità di rendere sicura la vecchia, il che inevitabilmente comporta un effetto sull’ambiente naturale.</p>
      <p sl="pl">Spero che la revisione della normativa sulla raccolta e la trasformazione dei rifiuti di apparecchiature elettroniche consenta di ottenere un aumento delle quantità di materiali preziosi recuperati perché, oltre a vantaggi ambientali, ciò comporterà anche benefici economici. L’elevata quota di raccolta differenziata raccomandata dalla commissione per l’ambiente, la sanità pubblica e la sicurezza alimentare dovrebbe portare alla conservazione di questi materiali e alla loro preparazione per il riutilizzo.</p>
      <p sl="pl">Concordo con la necessità di soffocare il fenomeno dell’esportazione illegale di rifiuti di apparecchiature elettroniche al di fuori dell’Unione europea. Mi aspetto inoltre una riduzione della pratica di stoccaggio dei rifiuti di uno Stato membro nel territorio di un altro, il che non sempre è conforme ai regolamenti.</p>
    </intervention>
    <intervention id="4-159-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Penso che lei ci abbia aperto nuovi orizzonti. È la prima volta che vedo qualcuno leggere un intervento da un iPad.</p>
    </intervention>
    <intervention id="4-160-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, i rifiuti non rispettano le frontiere e ciò vale in particolare per i rifiuti di apparecchiature elettriche ed elettroniche. È dunque essenziale che le disposizioni in materia di smaltimento e riciclaggio dei rifiuti siano armonizzate tra gli Stati membri dell’Unione europea e al loro interno, nonché, aspetto più importante, che si ponga fine alle esportazioni di rifiuti nel caso in cui non sia assicurato e certificato uno smaltimento rispettoso dell’ambiente.</p>
      <p sl="de">Desidero infine chiedere di approfondire ulteriormente l’efficacia delle nostre decisioni per garantire che le nostre intenzioni divengano veramente realtà.</p>
    </intervention>
    <intervention id="4-161-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, i rifiuti di apparecchiature elettriche ed elettroniche stanno rapidamente aumentando nell’Unione europea, e lo smaltimento inefficiente e la raccolta non professionale dei rifiuti rappresentano un problema grave per l’ambiente e la salute umana, oltre che una perdita di materie prime e risorse che non sono illimitate.</p>
      <p sl="sk">Alla luce delle nuove informazioni acquisite con l’applicazione della direttiva sui rifiuti di apparecchiature elettriche ed elettroniche, sembra necessario apportare idonee modifiche ad alcune parti di questa misura legale che sinora hanno causato notevoli problemi a livello di attuazione pratica. Concordo pertanto con le disposizioni che invitano produttori e consumatori ad assumersi maggiormente la responsabilità di un corretto smaltimento di tali apparecchiature.</p>
      <p sl="sk">Tuttavia, per quanto concerne l’attuale obiettivo, vorrei aggiungere che non tiene conto delle condizioni economiche estremamente diverse dei vari Stati membri. A mio parere, una quota percentuale basata sui volumi di mercato in un certo arco di tempo sarebbe un modo migliore per tener conto delle specifiche circostanze degli Stati membri e della particolare situazione del mercato delle apparecchiature elettriche.</p>
    </intervention>
    <intervention id="4-162-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, abbiamo votato e ho personalmente votato a favore dell’iniziativa sui rifiuti di apparecchiature elettroniche. Qui si è parlato di raccolta, trattamento, divieto e illegalità, ma vorrei che fosse messo a verbale che forse dovremmo riflettere su un argomento che è stato a lungo oggetto di studi: perché materiali che potrebbero rimanere utili ed efficaci più a lungo si rompono in maniera prevedibile e prevista dopo un certo tempo?</p>
      <p sl="es">Proprio questa settimana ho preparato diverse interrogazioni sia al Consiglio sia alla Commissione affinché verifichino se alcune aziende realmente prendono una decisione deliberata al riguardo e se, pertanto, il volume di rifiuti di apparecchiature elettroniche generato a livello europeo e globale potrebbe essere prevenuto combattendo questo tipo di pratica.</p>
    </intervention>
    <intervention id="4-163-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, in primo luogo, vorrei complimentarmi con il collega e amico Karl-Heinz per la presente relazione. Tutto ciò che fa è accurato e concreto, e lo stesso è accaduto per questa relazione.</p>
      <p sl="en">Si è detto che viviamo in un’epoca elettronica con gadget sempre nuovi immessi sul mercato pressoché quotidianamente e la durata di molti di questi gadget e dispositivi elettrici è molto breve, per cui occorre aggiornarli o smaltirli. Le proposte presentateci sono sicuramente di grande attualità in proposito.</p>
      <p sl="en">Importante è anche l’osservazione formulata in merito al mercato interno. Ci piace parlarne, ma è tutt’altro che completo.</p>
      <p sl="ga">Penso pertanto che l’odierna relazione rappresenti un progresso considerevole verso la risoluzione di questi problemi, la apprezzo e sono stato lieto di votare a suo favore.</p>
    </intervention>
    <intervention id="4-166-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, oggi abbiamo approvato la risoluzione sui rifiuti in Campania e ciò deve rappresentare per tutti una lezione per prevenire il verificarsi di disastri ambientali come questo.</p>
      <p sl="it">Oggi possiamo dirci soddisfatti, perché sempre in Aula abbiamo adottato un provvedimento come questo, che fa della cultura del riciclaggio e del riutilizzo in un periodo di globalizzazione un provvedimento da promuovere e incentivare in tutti i modi possibili perché i cittadini europei, oramai liberi dalla fatica della produzione dei beni oramai alla portata di tutti, siano consapevoli del loro effettivo valore.</p>
      <p sl="it">La relazione Florenz sul riutilizzo delle apparecchiature elettriche ed elettroniche, oggi in votazione, è importante non solo per il futuro della sostenibilità ambientale in Europa, ma anche per un altro aspetto, quello della perdita di materie prime. Infatti, l’impiego efficiente e innovativo dei materiali e delle risorse è un aspetto fondamentale dell’economia globalizzata. Considero quindi positiva l’indicazione degli obiettivi ambiziosi che ci siamo posti e l’indicazione del prezzo distinto in maniera tale che il consumatore sia consapevole anche di questo.</p>
    </intervention>
    <intervention id="4-167-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, sono lieta di sostenere l’ambiziosa relazione del Parlamento, che trasmette un messaggio forte ai governi in tutt’Europa. La relazione propugna il principio del “chi inquina paga” e lo fa in maniera proporzionata.</p>
      <p sl="en">Mi compiaccio altresì per l’emendamento del gruppo ALDE che prevede l’esenzione delle micro-imprese, ossia le attività che occupano meno di 10 addetti e con un volume d’affari inferiore a due milioni, dall’obbligo di ritirare tutti i rifiuti di volume ridotto. Ciò garantisce che i piccoli negozi, che hanno difficoltà di spazio, non siano soggetti a obblighi irragionevoli.</p>
      <p sl="en">Infine, a chi si lamenta per il costo di questa proposta, e vi sono stati alcuni colleghi che si sono lamentati, direi che non abbiamo il diritto di continuare a sfruttare le risorse sempre più scarse di questo pianeta. Abbiamo invece l’obbligo di promuovere attivamente il riutilizzo e il riciclaggio e compiere ogni sforzo possibile per arginare la perdita delle nostre materie prime che sempre più scarseggiano.</p>
    </intervention>
    <intervention id="4-168-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, guidando lungo i bei pascoli e i boschi cedui della mia circoscrizione elettorale, nel sudest inglese, mi sono imbattuto in piccoli cumuli di elettrodomestici bianchi e altre apparecchiature elettriche dimesse sul ciglio della strada. Questi cumuli sono un monumento visibile alla legge delle conseguenze non volute. Una direttiva intesa a incoraggiare il riciclaggio ha finito per incentivare lo scarico libero.</p>
      <p sl="en">In tal modo, ha viziato la tradizionale nozione di diritti di proprietà. Secondo la nostra normale interpretazione della proprietà, se mi vendi qualcosa e io l’acquisto da te, la responsabilità diventa mia. Tu non hai alcun obbligo residuo di riciclaggio. In realtà, il libero mercato generalmente ricicla tali prodotti ed esistono persone straordinarie che lo fanno gratuitamente, i cosiddetti rivenditori di rottami. Addirittura accade che ti paghino un certo corrispettivo per farlo. Nulla di tutto questo, però, conforta i miei elettori che si domandano come liberarsi dei propri elettrodomestici bianchi.</p>
      <p sl="en">Una mia elettrice mi ha contattato la scorsa settimana chiedendomi come poteva disfarsi del frigorifero. Sono stato costretto a suggerirle di darlo a sua suocera.</p>
    </intervention>
    <intervention id="4-170-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, sono profondamente delusa dal modo in cui si sono legate le mani del principale rappresentante della politica esterna comune, Baronessa Ashton, nei negoziati sulla crisi in Medio Oriente. Stare al fianco di coloro che combattono per la democrazia e la libertà dovrebbe essere una conclusione scontata per noi in Europa. Il nostro Parlamento comune e la nostra Unione comune sono frutto degli sforzi incessantemente profusi per non vivere mai più l’esperienza degli orrori che i sistemi totalitari comportano. Con l’odierna proposta di risoluzione, vogliamo assumerci la nostra parte di responsabilità al riguardo e dimostrare che intendiamo sostenere la lotta per la democrazia e la libertà in Medio Oriente. È pertanto ancor più motivo di rammarico vedere come Commissione e Consiglio non siano stati in grado di assumersi la propria parte di responsabilità. Siamo testimoni dei venti di cambiamento che stanno spazzando il Medio Oriente. Le popolazioni locali chiedono aiuto ed è nostro dovere offrirlo. Occorrono misure specifiche da parte dell’Unione sotto forma di forniture di cibo, farmaci e personale che coadiuvi nella gestione degli aiuti umanitari. Tutto questo serve adesso. Nel contempo, ovviamente, dobbiamo contribuire a costruire società democratiche che abbiamo certezza giuridica in Tunisia ed Europa. Metà degli Stati membri della nostra Unione è passata dalla dittatura alla democrazia e alla libertà. Perché è così difficile dire che lo stesso dovrebbe essere per i popoli del Medio Oriente?</p>
    </intervention>
    <intervention id="4-171-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, non v’è dubbio che la rivolta delle nuove generazioni che agita la Tunisia possa avere ripercussioni significative sulla stessa Unione europea e questo per tante buone ragioni, tra cui la formulazione del nuovo piano Unione europea-Tunisia 2011-2016 ma, soprattutto, sotto il profilo della regolazione dei flussi migratori.</p>
      <p sl="it">Non più tardi di un mese fa, proprio questo Parlamento aveva approvato – ed era il primo dossier legislativo a norma del trattato di Lisbona – un provvedimento importante sulla tratta degli esseri umani. Una recrudescenza dei flussi migratori irregolari va decisamente combattuta. Per questo ci vuole un patto europeo che riguardi la sponda Sud del Mediterraneo, la Tunisia ma anche l’Egitto. Per farlo è necessario che la delegazione vada – così com’è già andata proprio oggi in Tunisia – ad assistere questo processo di compiuta democratizzazione, ma nel contempo bisogna dare una chance concreta alla Tunisia attraverso un’attività costante e continua di supporto verso una democrazia compiuta.</p>
    </intervention>
    <intervention id="4-172-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, vorrei prendere nuovamente la parola durante le dichiarazioni di voto perché ieri, purtroppo, non ho avuto la possibilità di intervenire.</p>
      <p sl="de">Desidero manifestare la mia ammirazione per il popolo tunisino che si è sottratto a una dittatura con mezzi pacifici, e spero che il governo di transizione in Tunisia consideri la nostra risoluzione come un’opportunità per procedere verso la democrazia.</p>
      <p sl="de">Nel contempo, vorrei nuovamente porgere le mie scuse ai cittadini tunisini perché l’Unione europea e i suoi politici non erano evidentemente pronti a un cambiamento di rotta improvviso. Abbiamo sottovalutato il potere del popolo, se mi consentite di esprimermi in questi termini, e dovremmo cogliere l’occasione per garantire una migliore analisi delle situazioni in futuro e, ove necessario, un’adeguata reazione a eventi di questo genere.</p>
    </intervention>
    <intervention id="4-173-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, le vicende recenti in Tunisia e ora in Egitto hanno polarizzato l’attenzione del mondo intero. Le dimostrazioni da parte dei cittadini dei due paesi contro i regimi fossilizzati al potere hanno nondimeno alimentato la speranza di un cambiamento politico permanente.</p>
      <p sl="pl">Affinché la trasformazione intrapresa in Tunisia prosegua pacificamente, è indispensabile il sostegno incondizionato di un’Europa democratica. Aggiungendo la mia voce all’appello del Presidente del Parlamento europeo, onorevole Buzek, anch’io chiedo che si compiano passi per garantire lo svolgimento di elezioni pienamente democratiche in Tunisia consentendo la formazione di un governo di unità nazionale.</p>
      <p sl="pl">Appoggio altresì l’appello della delegazione parlamentare per le relazioni con i paesi del Maghreb affinché si conduca un’indagine indipendente per stabilire in che misura coloro che sono al governo della Tunisia sono responsabili del ricorso alla violenza e del bagno di sangue. La cooperazione e lo sviluppo di relazioni paritarie e reciproche con la Tunisia sono nell’interesse sia degli europei sia dei tunisini. Oggi ho pertanto votato a favore della risoluzione, documento che fornisce i dettagli delle prospettive per tale cooperazione.</p>
    </intervention>
    <intervention id="4-174-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, personalmente non ero amico né di Ben Ali né di Mubarak. Non li ho accolti con una stretta di mano né con una pacca amichevole sulla spalla come usava fare il Presidente Sarkozy. Non ho accolto i loro partiti nella federazione politica alla quale i miei colleghi di fede e io apparteniamo, a differenza dei socialisti, visto che il partito di Gbagbo in Costa d’Avorio, il partito di Ben Ali e il partito di Mubarak facevano tutti parte dell’Internazionale socialista.</p>
      <p sl="fr">Ciò significa, pertanto, che sono più titolato a dire quale sia il mio disgusto, mi manca un termine migliore, per il trattamento riservato oggi a queste persone, senza per questo voler in alcun modo interferire direttamente con la situazione politica di questi paesi. Rispetto troppo il principio della non ingerenza per agire in tal modo. Non sono stato colui che ha invitato Ben Ali al Parlamento europeo. Se avevate critiche da rivolgere a Ben Ali, quello era il momento per farlo. È troppo facile criticare queste persone dopo che sono cadute in disgrazia.</p>
      <p sl="fr">In tutto il Medio Oriente e il mondo, oggi la gente è consapevole del fatto che l’Occidente non appoggia i suoi amici e state certi che d’ora in poi ben pochi saranno disposti a esserlo.</p>
    </intervention>
    <intervention id="4-175-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Non crediamo che Ben Ali sia mai stato invitato al Parlamento europeo. A ogni modo, grazie a Dio, non verrà certo adesso.</p>
    </intervention>
    <intervention id="4-176-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, penso che la situazione in Tunisia abbia colto di sorpresa l’Unione europea. Tutto ciò che dobbiamo fare è analizzare il trattamento riservato a Ben Ali negli ultimi mesi. Credo che ancora una volta siamo giunti troppo tardi perché l’Unione europea non si è espressa con forza a favore del popolo tunisino che voleva affrancarsi da una dittatura al potere da tanti anni, conquistando libertà e democrazia.</p>
      <p sl="es">Vorrei pertanto chiedere alla Baronessa Ashton un maggiore coinvolgimento dell’Unione europea e la creazione della task force citata nella risoluzione, alla quale il Parlamento europeo dovrebbe partecipare, in maniera che i tunisini possano indire elezioni democratiche, creare istituzioni per il proprio paese e riconquistare le proprie libertà.</p>
      <p sl="es">Aggiungerei tuttavia che questo è il futuro della politica: il futuro della politica nel XXI deve essere improntato al dialogo e alla negoziazione per tener conto delle aspirazioni di tutti i cittadini nei processi democratici. Credo inoltre che dovremmo soffermarci a riflettere sul trattamento che l’Unione europea riserva a tutti i paesi per stabilire se è realmente paritario quando inseriamo clausole riguardanti il rispetto dei diritti umani.</p>
    </intervention>
    <intervention id="4-177-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Come sapete, il Parlamento europeo sta inviando una delegazione presieduta dall’onorevole Salafranca oggi in Tunisia che ci riferirà in merito la prossima settimana.</p>
    </intervention>
    <intervention id="4-178-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Signor Presidente, gli avvenimenti in Tunisia sono un monito per tutti i governi ademocratici, e non soltanto nel mondo arabo, bensì nell’intero mondo. Se non prevediamo un meccanismo nella costituzione che consenta ai cittadini di esprimere il proprio malcontento, dovranno affrontare la rivoluzione e la violenza che questo comporta.</p>
      <p sl="en">Non spetta all’Unione europea dettare punti e virgole della costituzione di una nazione. Dovremmo nondimeno incoraggiare la transizione verso la democrazia costituzionale e promuovere un’economia aperta, l’investimento e la crescita economica, perché è proprio la crescita economica, il commercio con il resto del mondo, che creerà posti di lavoro e affrancherà dalla povertà, causa che è alla radice di gran parte dell’insoddisfazione del mondo arabo.</p>
    </intervention>
    <intervention id="4-180-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato ovviamente a favore di questa risoluzione perché ritengo sia necessario un maggiore impegno da parte di tutti gli Stati membri nella lotta alle malattie endemiche.</p>
      <p sl="it">Già nel 2000, a New York, l’Organizzazione delle Nazioni Unite ha posto tale obiettivo all’interno della Dichiarazione sugli obiettivi di sviluppo del Millennio. Attraverso il programma quadro per la ricerca e l’innovazione l’Unione europea ha già finanziato lo sviluppo dei vaccini contro la tubercolosi, allo scopo di sradicarla completamente dalla popolazione entro il 2050. Per far questo, inoltre, è stato promosso un partenariato con oltre quaranta centri di ricerca in tutta Europa specializzati nello sviluppo e nella produzione dei vaccini.</p>
      <p sl="it">Con l’adozione di questo testo gli Stati membri devono ora impegnarsi a rispettare i propri impegni finanziari, soprattutto nei confronti dei paesi in via di sviluppo, affinché il diritto alla salute sia anche un diritto alla prevenzione.</p>
    </intervention>
    <intervention id="4-182-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, lo scorso settembre il Parlamento si è rifiutato di chiudere i conti dell’Accademia europea di polizia a causa di una gestione gravemente scorretta e problemi strutturali. Si era ipotizzato che la situazione non sarebbe stata rettificabile fino al 2014 e non ho l’impressione che nel frattempo qualcosa sia migliorato all’interno della CEPOL. Perché quindi adesso ci viene proposto di chiudere comunque i conti del 2008?</p>
      <p sl="nl">La delegazione del Vrijheidspartij (PVV) ha pertanto votato contro la proposta e vuole che i costi di tutte le perdite indebite siano a carico degli interessati. Rimettiamo inoltre in discussione l’esistenza stessa della CEPOL. Già intratteniamo un’eccellente cooperazione di polizia in Europa e non abbiamo bisogno della CEPOL. Per quanto ci riguarda, potrebbe benissimo essere completamente abolita quanto prima. Di fatto, questo rappresenterebbe un notevole risparmio per il contribuente.</p>
    </intervention>
    <intervention id="4-183-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, mi piace pensare di essere sempre stato un rappresentante dei miei elettori del sudest. Uno dei modi in cui cerco di rappresentare i loro interessi in quanto contribuenti è evitando lo spreco di denaro per il quale hanno lavorato utilizzandolo per agenzie comunitarie inutili, inefficienti o corrotte.</p>
      <p sl="en">Il fatto che nella fattispecie l’agenzia inutile sia ubicata nella mia circoscrizione elettorale, come è il caso dell’Accademia europea di polizia, nulla toglie alla forza di tale argomentazione. Non penso che vi siano dubbi quanto alla cattiva gestione dei suoi conti. Non credo che nessuno in quest’Aula possa asserire che, da un punto di vista finanziario, si tratti di un’organizzazione valida o efficiente.</p>
      <p sl="en">Vi è poi la questione più ampia della necessità o meno di un’Accademia di polizia europea. Un monopolio sul diritto di uso della coercizione è forse la prerogativa fondamentale della statualità e gli Stati nel mondo hanno raggiunto accordi estremamente sofisticati ed efficienti sulla collaborazione di polizia senza bisogno che queste agenzie comunitarie dicessero loro come agire.</p>
      <p sl="en">Abbiamo lavorato benissimo senza l’Unione nella contea di Hampshire, dove si trova la CPE, la cui introduzione precede l’adesione della maggior parte degli Stati membri e continuerà a operare efficientemente con o senza questa agenzia comunitaria costituita sul suo territorio.</p>
    </intervention>
    <intervention id="4-184-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Signor Presidente, ho votato contro la chiusura dei conti dell’Accademia europea di polizia. L’ho fatto a titolo in qualche modo di protesta contro il modo in cui l’Unione gestisce il denaro dei contribuenti.</p>
      <p sl="en">Ne sprechiamo troppo e troppo viene disperso per organismi inutili come l’Accademia europea di polizia. Non ne abbiamo bisogno. Dovremmo risparmiare sul denaro dei contribuenti e abolirla.</p>
    </intervention>
    <intervention id="4-186-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, molte volte in Aula mi avete sentito combattere la mia guerra dura e solitaria contro l’istituzione di queste nuove autorità di vigilanza dell’Unione nel campo dei servizi finanziari.</p>
      <p sl="en">Una delle mie argomentazioni è sempre stata che rappresentavano una soluzione a un problema inesistente. Nessuno di coloro che possono essere ritenuti responsabili della crisi finanziaria è coperto dal mandato di tali autorità. A mio giudizio, questa non è una risposta commisurata e ponderata a un problema identificato, bensì una mossa ideologica per ottenere una maggiore integrazione europea fine a se stessa.</p>
      <p sl="en">Qualunque dubbio su chi avesse ragione è stato sicuramente fugato dalla farsa alla quale abbiamo assistito qualche istante fa quando il Presidente ha chiesto alla Camera chi fossero i tre candidati che abbiamo appena approvato. Nessun parlamentare è stato in grado di rispondere.</p>
      <p sl="en">Perché abbiamo dunque votato a una maggioranza tanto schiacciante per nominarli? Sospetto che sia stato perché il Commissario Barnier ha detto nel raccomandarli che erano stati scelti “per il loro impegno nei confronti dell’Europa”. Ecco di cosa si tratta. Non ha nulla a che vedere con il miglioramento dei servizi finanziari e tutto a che vedere con l’ampliamento del controllo di Bruxelles.</p>
      <p sl="en">Concluderò ribadendo l’esortazione di Lord Dartmouth: se, come è stato suggerito oggi, è necessario che una donna ricopra qualcuno di questi ruoli, penso che la candidata migliore sia l’informatrice che ha affossato la precedente Commissione, la mia collega del sudest dell’Inghilterra onorevole Andreasen.</p>
    </intervention>
    <intervention id="4-187-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Signor Presidente, vorrei che non avessimo alcuna Autorità di vigilanza europea, ma esistono e, visto che esistono, dovremmo designare le persone migliori alla loro guida. Oggi abbiamo di fatto assistito a una farsa in cui colleghi che avevano intervistato le persone in questione giudicandole competenti hanno nondimeno voluto dimostrare la propria forza protestando per non essere stati sufficientemente consultati. Per questo abbiamo votato oggi. È stata una farsa delle peggiori e di certo non fa bene a questo Parlamento.</p>
    </intervention>
    <intervention id="4-188-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, con grande arguzia lei oggi ha osservato come per la prima volta un membro abbia letto il suo intervento da un iPad . Poi per la prima volta, e spero l’ultima, abbiamo avuto un membro che presumibilmente ha votato benché non fosse presente. Dopodiché noi stessi abbiamo votato sui presidenti delle Autorità di vigilanza. Votando contro, di fatto votavamo a favore. Spiegatemi ciò che accade. Ovviamente, come è stato sottolineato, non conoscevamo i nomi dei candidati e non avevamo una donna tra loro, sebbene, per giustizia nei confronti del Commissario Barnier, la questione sia stata da lui adeguatamente chiarita.</p>
      <p sl="en">Non è forse sorprendente che oggi si sia parlato di banane perché, considerate le cose nel loro complesso, molti pensano che siamo in qualche modo diventati la Repubblica delle banane. Con questo spirito vado a pranzo, e le banane saranno una parte importantissima del mio menu . La ringrazio per la sua indulgenza, signor Presidente.</p>
    </intervention>
    <intervention id="4-190-000" speaker_id="97129" name="Luigi de MAGISTRIS" is_mep="True" mode="spoken" nationality="Italy" birth_date="20-06-1967" birth_place="Napoli" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, la risoluzione approvata oggi a maggioranza sull’emergenza rifiuti in Campania è un segnale molto importante. L’emergenza campana diventa un’emergenza europea ed è una decisione a favore dei cittadini campani.</p>
      <p sl="it">Si dice no all’elargizione di fondi che vanno semplicemente a consolidare politici corrotti, imprenditori senza scrupoli e camorra, sì ai soldi europei se si presenta un piano credibile, un piano per i rifiuti compatibile con l’ambiente, no alle discariche incontrollate nei parchi nazionali, no agli inceneritori che producono diossina, e sì invece al riciclaggio e alle forme compatibili con l’ambiente. E si dice anche no alla criminalizzazione del dissenso delle comunità locali e quindi sì alla legalità.</p>
      <p sl="it">È una svolta importante, un monito per il governo Berlusconi e per il governo regionale guidato da Caldoro, che sino adesso non hanno fatto altro che chiacchiere e consolidare le cricche e la borghesia mafiosa.</p>
    </intervention>
    <intervention id="4-191-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, spero che i cittadini della Campania considerino la risoluzione che oggi abbiamo adottato una sorta di incoraggiamento per loro. Il nostro obiettivo non era screditare la regione o parlarne male, come neanche era nostra intenzione combattere una battaglia politica interna. L’offerta che l’Unione europea ragionevolmente formula alla Campania è la seguente. Se si svilupperà un concetto completo di smaltimento dei rifiuti che sia logico, rispettoso dell’ambiente, efficiente e non corrotto, l’Unione europea erogherà sostegno finanziario. Sempre che questo messaggio sia giunto, spero che un giorno potremo discutere il fatto che la crisi in Campania è stata infine definitivamente risolta.</p>
    </intervention>
    <intervention id="4-194-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">Il voto unanime espresso sulla richiesta di rinuncia all’immunità del parlamentare ungherese Tamás Deutsch sottolinea il beneficio della protezione garantita a livello comunitario a tutti i membri della nostra Camera. Il motivo, come è emerso dall’approfondito esame svolto in merito alla richiesta presentata dalle autorità giudiziarie ungheresi, è che stiamo evidentemente affrontando il caso più chiaro di immunità riguardante opinioni politiche. La concessione dell’immunità ai membri di un organo legislativo, strumento che è stato contestato in innumerevoli occasioni, è finalizzata a conferire loro la libertà di esprimere le proprie opinioni. Il caso che vede coinvolto l’onorevole Tamás Deutsch ne dimostra infatti il beneficio diretto. Vi ricorderei che il Parlamento europeo non ha mai protetto alcuno dei suoi membri quando si è reso colpevole di corruzione o si indagava su reati di diritto comune. Il tentativo stesso di impedire ai parlamentari di esprimere le proprie opinioni su temi di interesse pubblico che sono motivo di preoccupazione per i cittadini è inaccettabile in una società democratica, per non parlare del fatto che viola l’articolo 9 del protocollo sui privilegi e le immunità dell’Unione europea, elaborato per tutelare la libertà di espressione dei parlamentari direttamente coinvolti nell’assolvimento dei propri doveri.</p>
    </intervention>
    <intervention id="4-195-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Poiché il caso riguarda un membro del Parlamento europeo nell’esercizio della propria attività politica, come riconosciuto nella richiesta presentata dalle autorità giudiziarie ungheresi competenti, ho votato a favore delle conclusioni della relazione, che raccomanda il rifiuto della rinuncia all’immunità dell’onorevole Deutsch. Si tratta di garantire il rispetto del diritto europeo e della difesa delle attività di un parlamentare, poiché abbiamo a che fare con un presunto reato di opinione riguardante fatti di pubblico dominio. È stato altresì riconosciuto che l’onorevole Tamás Deutsch non ha partecipato in alcun modo alla pubblicizzazione di tali fatti né li ha determinati, per cui non ha alcun legame con la procedura per appurare se siano veri o falsi.</p>
    </intervention>
    <intervention id="4-196-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Difendere l’indipendenza dei membri di questa Camera è responsabilità del Parlamento e tale indipendenza non può essere messa a repentaglio. Il collega è accusato di diffamazione, reato asseritamente commesso a seguito di dichiarazioni formulate in merito all’accusatore, un cittadino ungherese, nel corso di un programma radiofonico trasmesso il 25 marzo 2010, al quale l’onorevole Tamás Deutsch è stato invitato in veste di politico e parlamentare europeo. Ciò dimostra pertanto, che le opinioni sono state espresse nello svolgimento dei doveri dell’onorevole Tamás Deutsch in veste di membro del Parlamento europeo, per cui sono contrario alla rinuncia alla sua immunità.</p>
    </intervention>
    <intervention id="4-197-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Tutto questo scalpore attorno all’immunità dell’onorevole Tamás Deutsch è soltanto un metodo per condurre una battaglia politica. Sono categoricamente contrario a tali metodi utilizzati per fare i conti con oppositori politici. Nella fattispecie, ho votato contro la rinuncia all’immunità del collega Tamás Deutsch. Penso che una rinuncia all’immunità debba essere applicata soltanto a un membro che abbia commesso un omicidio. Noi, e intendo tutti i membri del Parlamento europeo, dovremmo capire che quando una corsa politica va oltre ogni limite della logica, diventiamo complici di un’illegalità.</p>
    </intervention>
    <intervention id="4-198-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Lo scorso anno l’onorevole Tamás Deutsch ha formulato alcune osservazioni durante un programma radiofonico che gli sono valse un’accusa di diffamazione secondo il diritto ungherese. L’unica cosa che ha fatto è stata esprimere il proprio parere su fatti di pubblico dominio e pubblicati da un quotidiano. I commenti sono stati palesemente manifestati nella sua veste di membro del Parlamento europeo, il che significa che secondo le norme comunitarie è coperto dall’immunità parlamentare. Lo scopo di tale immunità è tutelare l’integrità del Parlamento europeo quale assemblea legislativa democratica e garantire l’indipendenza dei suoi membri nello svolgimento dei loro doveri. L’uso di procedimenti legali per tentare di impedire ai membri di questa Camera di esprimere le proprie opinioni su questioni di interesse pubblico legittimo non è compatibile con la democrazia. Dobbiamo salvaguardare il diritto alla libera espressione. Per questo appoggio pienamente la relazione che respinge la richiesta di rinuncia all’immunità del collega Tamás Deutsch.</p>
    </intervention>
    <intervention id="4-199-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La revoca dell’immunità di un europarlamentare è sempre un argomento delicato da affrontare, ma in alcuni casi le richieste di revoca vanno analizzate nell’ambito di competenza di un europarlamentare. Chiedere la revoca delle immunità parlamentari per una semplice querela con l’accusa di dichiarazioni pubbliche considerate diffamatorie non mi sembra possa essere una motivazione rilevante. Anche dal regolamento in materia di immunità si deduce che le accuse mosse a Tamás Deutsch si riferiscono a opinioni espresse nell’esercizio delle sue funzioni di deputato al Parlamento europeo; quindi l’on. Deutsch stava esercitando le sue funzioni di deputato esprimendo il suo parere su una questione di pubblico interesse per i suoi elettori. Non si può cercare di impedire a un parlamentare di esprimere le proprie opinioni su questioni di legittimo interesse pubblico e per questo motivo mi sono espresso a favore del testo del collega Speroni contro la revoca dell’immunità dell’onorevole Tamás Deutsch.</p>
    </intervention>
    <intervention id="4-200-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Al Parlamento europeo è stato chiesto di rinunciare all’immunità parlamentare del collega Tamás Deutsch a seguito del procedimento penale nel quale è accusato di diffamazione secondo il codice penale ungherese. La commissione giuridica ha reso noto il proprio parere sulla questione in una relazione che ha deciso di non rinunciare all’immunità parlamentare adottata all’unanimità. Si è ritenuto che l’onorevole Tamás Deutsch stesse assolvendo i propri doveri di parlamentare europeo quando ha formulato le dichiarazioni che hanno condotto a detto procedimento penale. Cercare di impedire ai membri del Parlamento europeo di esprimere le proprie opinioni su questioni di pubblico interesse intentando procedimenti legali è inaccettabile in una società democratica.</p>
      <p sl="it">Ho votato a favore perché propugno la libertà di espressione dei parlamentari nell’esercizio dei loro doveri e difendo gli interessi del Parlamento europeo in quanto istituzione. Vorrei nondimeno aggiungere che credo che coloro che occupano posizioni di responsabilità politica in generale, compresi i membri di questa Camera, debbano sempre tenere i propri discorsi nel rispetto della verità e delle altre parti coinvolte, cosa che non sempre è accaduta.</p>
    </intervention>
    <intervention id="4-201-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">In occasione della seduta dell’8 luglio 2010, il Presidente ha annunciato, a norma dell’articolo 6, paragrafo 2, del regolamento, di aver ricevuto una lettera inviata dalle autorità giudiziarie ungheresi il 9 giugno 2010 in cui si chiedeva la rinuncia all’immunità parlamentare dell’onorevole Tamás Deutsch. Il Presidente ha deferito la richiesta alla commissione giuridica a norma dell’articolo 6, paragrafo 2. La corte del secondo e terzo distretto di Budapest ha chiesto al Parlamento europeo di rinunciare all’immunità del suo membro, onorevole Tamás Deutsch, avverso il quale dinanzi a detta corte è stato intentato un procedimento penale. Nel procedimento pendente dinanzi alla corte di Budapest, il collega Tamás Deutsch è accusato del reato penale di diffamazione a norma della sezione 179, paragrafo 2, lettere b) e c), del codice penale ungherese. L’onorevole Tamás Deutsch è accusato di aver espresso durante un programma radiofonico intitolato “Discutiamone” (Megbeszéljük), trasmesso dalla stazione radiofonica “Klubradio” il 25 marzo, una serie di dichiarazioni asseritamente false riguardanti il passato dell’accusatore e da questo considerate diffamatorie. Di conseguenza, l’accusatore ha intentato il procedimento penale contro l’onorevole Tamás Deutsch.</p>
    </intervention>
    <intervention id="4-203-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Concordo con l’idea che la posizione sugli atti delegati debba essere approvata e reiterata in seconda lettura. Vista l’assenza di proposte alternative da parte del colegislatore, e considerata la necessità di agire rapidamente nell’interesse dei beneficiari, penso che il Parlamento debba confermare la posizione da esso adottata per la prima lettura in merito all’idonea procedura ai fini dell’esercizio di un controllo democratico e dell’applicazione degli atti delegati senza intraprendere in questa fase una nuova discussione sulle singole modifiche. Nel contempo, concordo con l’idea che il Consiglio debba rispondere il più rapidamente possibile alla posizione per la seconda lettura del Parlamento in maniera da poter trovare una soluzione e svincolare tutti i fondi.</p>
    </intervention>
    <intervention id="4-204-000" speaker_id="photo_generic" name="Marta Andreasen, David Campbell Bannerman, Derek Roland Clark e William (The Earl of) Dartmouth" is_mep="True" mode="written">
      <p sl="it">Il partito dell’indipendenza britannico ritiene che il commercio, e non l’assistenza, sia il modo migliore per sostenere le economie dei paesi in via di sviluppo.</p>
    </intervention>
    <intervention id="4-205-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore del regolamento che istituisce uno strumento per il finanziamento della cooperazione allo sviluppo. L’obiettivo della politica di sviluppo dell’Unione europea è ridurre e, in ultima analisi, eliminare la povertà. Tale politica sostiene gli sforzi profusi dai paesi ACP per ridurre la povertà e garantire uno sviluppo economico e sociale sostenibile. L’Unione europea si impegna per supportare l’integrazione graduale e continua dei paesi in via di sviluppo nell’economia mondiale in vista di uno sviluppo sostenibile. I principali paesi ACP esportatori di banane possono trovarsi di fronte a sfide nel contesto dei mutati accordi commerciali, segnatamente a seguito della liberalizzazione della cosiddetta tariffa NPF nel quadro dell’Organizzazione mondiale del commercio e degli accordi bilaterali e regionali conclusi o in fase di conclusione tra l’Unione europea e taluni paesi dell’America latina. Le misure di assistenza finanziaria da adottare nell’ambito del programma dovrebbero essere volte a migliorare il tenore e le condizioni di vita dei cittadini nelle zone di coltivazione delle banane e nelle catene di valore delle banane, specificamente piccoli coltivatori e piccole aziende, garantendo nel contempo il rispetto delle norme in materia di lavoro, salute e sicurezza sul luogo di lavoro, oltre alle norme ambientali, segnatamente quelle riguardanti l’uso dei pesticidi e l’esposizione a tali prodotti. Le misure dovrebbero pertanto anche sostenere l’adeguamento, compresa ove del caso la riorganizzazione, delle zone dipendenti dalle esportazioni di banane attraverso un sostegno di bilancio specifico per il settore o interventi specifici per progetto.</p>
    </intervention>
    <intervention id="4-206-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Accolgo con favore l’impegno assunto dall’Unione europea di sostenere gli sforzi profusi dai paesi ACP per giungere a uno sviluppo economico e sociale sostenibile. Integrando una dimensione commerciale nelle strategie di sviluppo e promuovendo il commercio internazionale, l’Unione ha dato un sostanziale contributo alla riduzione e all’eliminazione della povertà in tali paesi. È importante promuovere la diversificazione economica di queste regioni e renderle più competitive, tenuto comunque conto delle politiche e delle strategie di adeguamento di questi paesi, nonché del loro ambiente regionale. È essenziale appoggiare l’adeguamento dei paesi ACP alla liberalizzazione del mercato dell’Unione nel quadro dell’Organizzazione mondiale del commercio. Chiedo che i temi centrali dell’assistenza comunitaria siano il miglioramento del tenore e delle condizioni di vita dei cittadini e, ove del caso, delle piccole aziende, non da ultimo rispettando le norme in materia di lavoro, sicurezza e ambiente.</p>
    </intervention>
    <intervention id="4-207-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Appoggiando questa raccomandazione legislativa per la seconda lettura, intendo garantire che il ruolo legislativo affidato dal trattato di Lisbona al Parlamento europeo non venga sminuito dall’intransigenza del Consiglio. Il rifiuto del Consiglio di concedere al Parlamento un ruolo idoneo nell’attuazione degli strumenti di finanziamento secondo l’articolo 290 del trattato sul funzionamento dell’Unione europea non mi pare legittimo. Il pugno di ferro che il Consiglio continua a mantenere non applicando la soluzione degli atti delegati sta bloccando vari importanti iter legislativi. Il Parlamento deve essere tenuto informato in maniera responsabile per poter decidere con pari responsabilità. Nel caso degli atti delegati, deve mantenere intatti i suoi poteri di revoca di tale delega. Dare carta bianca alle altre istituzioni escludendo il Parlamento equivale a privare tale istituzione del suo potere di supervisione sull’assegnazione delle risorse e la definizione delle priorità settoriali in tema di cooperazione allo sviluppo.</p>
    </intervention>
    <intervention id="4-208-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="it">Esigo una risposta più rapida da parte del Consiglio al progetto di raccomandazione del Parlamento europeo recante modifica del regolamento (CE) n. 1905/2006 del Consiglio che istituisce uno strumento per il finanziamento della cooperazione allo sviluppo. A distanza di un anno dall’avvio dei negoziati interistituzionali sulla questione orizzontale degli atti delegati nell’ambito degli strumenti finanziari per l’azione esterna, il Consiglio si è ufficialmente rifiutato di concedere al Parlamento il ruolo che gli spetta nel funzionamento degli strumenti finanziari, anche per la cooperazione allo sviluppo, come disposto dall’articolo 290 del trattato di Lisbona. Dopo aver respinto tutti gli emendamenti per la prima lettura che tentavano di introdurre gli atti delegati negli strumenti senza proporre alcuna procedura alternativa, il Consiglio ha chiesto al Parlamento di adottare la sua posizione senza alcun margine di negoziazione. Queste trattative sono essenzialmente tese a garantire il rispetto del trattato di Lisbona da parte di tutte le istituzioni e non soltanto un controllo parlamentare effettivo e, dunque, un controllo democratico sull’attuazione delle normative comunitarie. Infatti l’esito dei negoziati costituirà un importante precedente per le future negoziazioni di carattere legislativo su tutti gli strumenti di finanziamento. Mi rivolgo al Consiglio affinché ci renda nota la sua posizione quanto prima in maniera da poter pervenire a un accordo per sbloccare i fondi.</p>
    </intervention>
    <intervention id="4-209-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Ho votato a favore della relazione sull’istituzione di uno strumento per il finanziamento della cooperazione allo sviluppo. Penso che un siffatto strumento finanziario sia una necessità in un contesto in cui i paesi in via di sviluppo sono diventati partner strategici dell’Unione. Lo strumento agevolerà la cooperazione economica, tecnica, accademica, finanziaria e culturale, producendo dunque benefici sia per l’Unione europea sia per i suoi partner.</p>
    </intervention>
    <intervention id="4-210-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Nonostante la crisi che l’Unione europea sta attraversando e i problemi interni che affliggono i suoi cittadini, non deve trascurare il sostegno offerto ai paesi in via di sviluppo e permettere che sprofondino in situazioni tragiche di indigenza e fame estrema. Alcuni di questi paesi dipendono in larga misura dalla produzione di uno o pochi prodotti, molto spesso agricoli, per cui sono molto vulnerabili alle fluttuazioni del mercato.</p>
      <p sl="it">È il caso delle banane, che per molti paesi costituiscono una delle principali fonti di reddito. Spero che lo strumento di finanziamento si dimostri in grado di sostenere il necessario adeguamento derivante dalla riduzione delle tariffe preferenziali per i paesi produttori.</p>
    </intervention>
    <intervention id="4-211-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Questa proposta di risoluzione legislativa, che consolida una modifica del regolamento concernente lo strumento per il finanziamento della cooperazione allo sviluppo ed è volta a sostenere i paesi esportatori di banane, ha creato problemi formali tra i colegislatori in merito ai documenti strategici di programmazione per supportare il settore. Secondo le proposte formulate in prima lettura, le procedure relative agli atti delegati devono essere incluse nel regolamento concernente il finanziamento della cooperazione allo sviluppo, come disposto dal trattato di Lisbona. È essenziale che i poteri del Parlamento per quanto concerne il controllo dell’applicabilità delle decisioni strategiche e degli aiuti allo sviluppo siano preservati. Infatti, alla luce del trattato di Lisbona, concordo con l’idea che tale supervisione debba essere condotta in condizioni di parità con il Consiglio, il che contribuirebbe a migliorare la ripartizione delle responsabilità tra le istituzioni europee colmando eventuali lacune in termini di democrazia nel processo decisionale comunitario.</p>
    </intervention>
    <intervention id="4-212-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">La questione degli atti delegati ha dominato la discussione attorno allo strumento per il finanziamento della cooperazione allo sviluppo, come di fatto è accaduto per altri strumenti finanziari. Nella fattispecie, qui sono state espresse fondate preoccupazioni, che condividiamo, in merito a un possibile ritardo nel trasferimento dei fondi previsti dalle misure di accompagnamento per le banane a seguito dell’attuale controversia esistente tra Parlamento e Consiglio. Senza nulla togliere alla rilevanza di tale discussione, sarebbe nondimeno utile analizzare le questioni soggiacenti derivanti dall’accordo per la liberalizzazione del commercio delle banane siglato dall’Unione europea.</p>
      <p sl="it">In tale ambito, dobbiamo ricordare che i paesi ACP, notevolmente colpiti da questo accordo e non debitamente coinvolti nella sua discussione, stimano che l’ammontare degli aiuti necessario per mantenere il proprio settore delle banane sia dell’ordine di 500 milioni di euro. Pertanto, l’importo proposto dalla Commissione, pari a 190 milioni di euro, è nettamente inferiore al presunto impatto dell’accordo. Sul solo continente africano, circa 500 000 persone dipendono dal settore delle banane per la sopravvivenza. Il settore è considerato un pilastro dello sviluppo sostenibile che ha reso possibile creare infrastrutture a livello sanitario, energetico, idrico e abitativo. Il libero scambio, al quale l’accordo apre le porte, ora metterà tutto questo a repentaglio.</p>
    </intervention>
    <intervention id="4-213-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, il Parlamento ha oggi approvato il testo della raccomandazione proposta dal collega Goerens perché ha ritenuto giusto apportare delle modifiche al regolamento (CE) n. 1905/2006 che ha istituito uno strumento atto a finanziare la cooperazione allo sviluppo. Tra gli obiettivi prioritari dell’Unione vi è sicuramente la promozione della pace, dei suoi valori e delle tradizioni costituzionali comuni agli Stati membri, nonché del raggiungimento del benessere dei popoli. In tale direzione è noto l’impegno profuso a sostegno dei Paesi in via di sviluppo tra cui, in particolar modo, quelli dell’Africa, dei Caraibi e del Pacifico. Scopo di tali aiuti è quello di migliorare le condizioni di vita delle popolazioni beneficiarie, attraverso l’indicazione e la messa a disposizione di tutti quegli strumenti atti a far sì che questi Paesi inizino un percorso di crescita e di responsabilizzazione. Ricordo, infine, che le modifiche che abbiamo votato seguono una riflessione di metà periodo del programma e sono dirette ad un più efficace intervento e ad un maggiore monitoraggio ad opera dell’Unione europea.</p>
    </intervention>
    <intervention id="4-214-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">L’Unione europea si è sempre concentrata sull’aiuto ai paesi in via di sviluppo, specialmente i paesi ACP. Questa proposta di risoluzione legislativa è volta a introdurre uno strumento di finanziamento che concorra a proteggere i paesi ACP colpiti dalla riduzione delle preferenze tariffarie. Aiutando il settore delle banane in questi paesi, li stiamo aiutando a sviluppare la propria economia, creare posti di lavoro e combattere la povertà.</p>
    </intervention>
    <intervention id="4-215-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="it">Ho votato a favore della raccomandazione per la seconda lettura sullo strumento per il finanziamento della cooperazione allo sviluppo. Vorrei inoltre sottolineare che il Parlamento europeo è sempre stato favorevole alla concessione di misure di finanziamento per il settore delle banane ai 10 paesi ACP produttori. L’unico ostacolo al riguardo resta la questione orizzontale degli atti delegati. Spero che si possa pervenire rapidamente a un accordo a livello istituzionale su quest’ultimo aspetto. È infatti difficile accettare che i paesi ai quali tali fondi vengono erogati non possano utilizzarli. Questo ritardo compromette la credibilità dei nostri impegni e incide sulla conclusione degli accordi di partenariato economico.</p>
    </intervention>
    <intervention id="4-216-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Come nel caso delle altre relazioni riguardanti gli strumenti per il finanziamento della cooperazione allo sviluppo, la presente relazione rafforza i diritti del Parlamento europeo in relazione agli atti delegati adottati dalla Commissione, ragion per cui ho votato a favore.</p>
    </intervention>
    <intervention id="4-217-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">La relazione concede al Parlamento europeo più poteri nel campo delle competenze delegate. Ho pertanto votato a favore.</p>
    </intervention>
    <intervention id="4-218-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, in merito al tema della cooperazione allo sviluppo ho votato a favore della creazione di uno strumento finanziario che incentivi tale processo, poiché la politica di sviluppo dell’Unione europea persegue la riduzione a lungo termine della povertà. Ne consegue che l’integrazione delle strategie di sviluppo e la promozione del commercio internazionale sono elementi importanti per la riduzione della povertà. Ritengo che le misure di assistenza finanziaria da adottare in tale ambito siano volte a migliorare le condizioni di vita delle popolazioni più a rischio e debbano pertanto facilitare l’adeguamento e l’inclusione attraverso un sostegno settoriale e interventi specifici.</p>
      <p sl="it">È mio parere, inoltre, che la politica dell’Unione europea debba focalizzarsi maggiormente su una sostanziale integrazione con i paesi in via di sviluppo attraverso la creazione di uno strumento di finanziamento adeguato e specifico. Attualmente, lo sviluppo e la crescita economica sono alla base del buon funzionamento di un paese. Pertanto, promuovere azioni mirate in tale direzione è necessario affinché si possa raggiungere un livello stabile di cooperazione verso paesi a rischio.</p>
    </intervention>
    <intervention id="4-219-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore delle modifiche al regolamento (CE) n. 1905/2006 che istituisce uno strumento per il finanziamento della cooperazione allo sviluppo in seconda lettura. Tali modifiche sono volte a sostenere i principali paesi ACP esportatori di banane utilizzando misure di accompagnamento per il settore destinate a durare quattro anni (2010-2013).</p>
      <p sl="it">Secondo la relazione della commissione per lo sviluppo, il Parlamento ha posto una serie di interrogativi in merito alla proposta della Commissione in una fase precoce, il che significa che le sue preoccupazioni, in particolare la necessità di garantire che le misure di accompagnamento per le banane siano orientate verso lo sviluppo e l’eliminazione della povertà, sono state prese in considerazione. Queste e altre preoccupazioni, ben sottolineate nel testo finale, come le norme in materia di ambiente, salute e lavoro associate al soddisfacimento di specifici criteri per l’assegnazione dei fondi, sono state il motivo per cui ho votato a favore.</p>
    </intervention>
    <intervention id="4-220-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">I principali paesi ACP fornitori di banane potrebbero doversi confrontare con una serie di difficoltà a seguito della liberalizzazione dei dazi doganali attuata con la tariffa NPF nell’ambito dell’Organizzazione mondiale del commercio e gli accordi bilaterali e regionali conclusi o in fase di conclusione tra l’Unione europea e taluni paesi dell’America latina. Secondo i termini della presente proposta di regolamento, che modifica il regolamento (CE) n. 1905/2006 del Parlamento europeo e del Consiglio, i principali paesi ACP fornitori di banane usufruiranno di misure di accompagnamento per il settore (MAB), volte ad assisterli nel processo di adeguamento a questo nuovo regime di importazione. Con particolare riguardo per questa raccomandazione per la seconda lettura, ciò che è in gioco è la questione dell’attuazione dello strumento per il finanziamento della cooperazione allo sviluppo in relazione alla procedura degli atti delegati di cui all’articolo 290 del trattato sul funzionamento dell’Unione europea, che riguarderebbe sia i documenti di pianificazione sia le BAM. Ho votato a favore perché concordo con l’idea che, nella sua veste di colegislatore, il Parlamento debba poter monitorare l’adozione delle decisioni strategiche sui luoghi e le modalità di spesa degli aiuti allo sviluppo in condizioni di parità con il Consiglio.</p>
    </intervention>
    <intervention id="4-221-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Sulla scia dell’influenza del servizio legale del Parlamento europeo, le commissioni DEVE, AFET (DROI) e INTA hanno ingaggiato una battaglia per acquisire diritti di codecisione sul livello strategico di programmazione degli strumenti finanziari nelle relazioni esterne. Il Parlamento ha deciso di innalzare il livello della contrattazione trattando tutti gli strumenti secondo un approccio che li vede riuniti in un pacchetto. A parte questa controversia di fondo, gli altri adeguamenti a medio termine hanno ottenuto il consenso delle tre istituzioni (eccezion fatta per ICI+). Come è emerso dopo la prima lettura nell’ottobre 2010, i negoziati sugli “atti delegati” sono completamente bloccati. Il Parlamento ha dunque deciso: (1) di mantenere una linea comune, ossia di tenere insieme il pacchetto degli strumenti per l’assistenza finanziaria esterna (compreso anche, sinora informalmente, l’IfS); (2) di ripristinare con gli emendamenti per la seconda lettura del Parlamento europeo le posizioni adottate dalla Camera per la prima lettura, ossia di adottare, rispetto a tutti gli strumenti per l’assistenza finanziaria esterna, gli stessi emendamenti respinti dal Consiglio; (3) di procedere a una seconda lettura rapida.</p>
    </intervention>
    <intervention id="4-222-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="it">La proposta di regolamento che modifica lo strumento per il finanziamento della cooperazione allo sviluppo è volta a sostenere i principali paesi ACP esportatori di banane attraverso misure note come misure di accompagnamento per le banane. L’iniziativa giunge a seguito della riduzione delle tariffe preferenziali per le esportazioni di banane provenienti dai paesi ACP concesse dall’Unione europea.</p>
      <p sl="it">La necessità di ridurre le tariffe applicabili ai prodotti importati dall’Unione deriva dalla classificazione dell’Organizzazione mondiale del commercio. Si tratta di un piano quadriennale, dal 2010 al 2013, e, secondo il documento, le misure devono essere intese al conseguimento degli obiettivi di sviluppo ed eliminazione della povertà, tenuto conto delle norme in materia di ambiente, salute e lavoro, formulando i criteri specifici per l’assegnazione dei fondi.</p>
      <p sl="it">Appoggio l’iniziativa, che si fonda sulla preoccupazione di concorrere allo sviluppo dei paesi ACP e cooperarvi, poiché aggiunge un programma di misure di accompagnamento per le banane. Attendo di vedere quali saranno le ripercussioni sulla situazione delle regioni ultraperiferiche che producono nello stesso settore e come saranno tenute presenti dopo aver modificato i termini dello scambio tra le due parti.</p>
    </intervention>
    <intervention id="4-224-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Tenendo presente che il nuovo quadro che disciplina la pianificazione e l’attuazione delle attività di assistenza, istituito nel 2006 per rendere più efficaci e trasparenti gli aiuti comunitari, ha rivelato alcune incongruenze nella sua applicazione, segnatamente per quanto concerne le eccezioni al principio della non ammissibilità al finanziamento comunitario dei costi relativi a tariffe, imposte e altri oneri, approvo l’adozione di una seconda lettura del regolamento (CE) n. 1889/2006, che conferisce una maggiore legittimità alle altre istituzioni (Parlamento e Consiglio) nell’adozione di documenti strategici da parte della Commissione nell’ambito degli atti delegati.</p>
    </intervention>
    <intervention id="4-225-000" speaker_id="photo_generic" name="William (The Earl of) Dartmouth" is_mep="True" mode="written">
      <p sl="it">Il partito dell’indipendenza britannico sostiene incondizionatamente la causa dei veri diritti umani. Osserviamo tuttavia che l’interpretazione dei diritti umani da parte dell’Unione europea è imperfetta. Dai voti per i detenuti al diniego dell’estrazione di istigatori all’odio terroristi, tutto nel nome dei “diritti umani”, l’Unione ha danneggiato la Gran Bretagna e ora vuole diffondere questo modello nel mondo usando il denaro dei nostri contribuenti. Per questo non possiamo appoggiare la presente misura.</p>
    </intervention>
    <intervention id="4-226-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="it">La democrazia e i diritti umani sono valori fondamentali per l’Unione che dovrebbero essere risolutamente promossi nel mondo come parte integrante delle iniziative in atto per ridurre la povertà e comporre i conflitti, fornendo nel contempo un prezioso punto di partenza per la lotta al terrorismo. Accolgo dunque con favore l’intenzione specifica dell’Unione europea di incorporare la promozione della democrazia e dei diritti umani nelle proprie politiche esterne. Lo strumento finanziario per la promozione dei diritti umani nel mondo rafforza l’efficacia e la trasparenza dell’assistenza esterna dell’Unione e migliora il rispetto dei diritti umani e delle libertà fondamentali nei paesi e nelle regioni in cui sono maggiormente a rischio. Sono favorevole a un’azione per ampliare il ruolo della società civile nella promozione dei diritti umani e della riforma democratica, nel sostegno alla conciliazione pacifica degli interessi di gruppo e nell’incoraggiamento della rappresentanza e della partecipazione politica. Appoggio inoltre le iniziative attuate negli ambiti che rientrano negli orientamenti dell’Unione europea riguardanti specificamente la promozione della democrazia, i diritti umani, la pena di morte, la tortura, i diritti dell’infanzia, la violenza contro le donne e i conflitti armati. Ho votato a favore della presente relazione che sostiene e rafforza il quadro internazionale e regionale per la protezione dei diritti umani, della giustizia e dello Stato di diritto e per la promozione della democrazia.</p>
    </intervention>
    <intervention id="4-227-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">L’Unione europea finanzia molti progetti nei paesi in via di sviluppo allo scopo di promuovere la cooperazione allo sviluppo, la democrazia e i diritti umani. È essenziale che al Parlamento venga concesso il diritto di controllare il finanziamento comunitario di questi progetti. Nella sua veste di colegislatore, il Parlamento deve poter monitorare l’adozione delle decisioni strategiche sui luoghi e le modalità di spesa degli aiuti per garantire che lo sviluppo e i diritti umani siano tenuti presenti.</p>
    </intervention>
    <intervention id="4-228-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, condivido pienamente la scelta di riproporre gli stessi emendamenti già adottati in prima lettura e respinti dal Consiglio.</p>
      <p sl="it">La proposta, che si inserisce nel più ampio contesto dei negoziati interistituzionali sull’uso degli atti delegati negli strumenti per il finanziamento dell’azione esterna, ha infatti l’obiettivo di tutelare le prerogative del Parlamento quali previste dal trattato di Lisbona e, insieme, di garantire un efficace controllo sull’attuazione della legislazione dell’UE.</p>
      <p sl="it">Infatti, le resistenze espresse dal Consiglio nei confronti dell’applicabilità della procedura ex articolo 290 del TFUE agli strumenti in parola non solo manifestano un ingiustificato rifiuto da parte del Consiglio di riconoscere al Parlamento il ruolo che gli spetta, come colegislatore, nell’adozione di decisioni strategiche sulla gestione degli strumenti finanziari, ma finiscono per legittimare un inammissibile deficit democratico nell’attuazione della legislazione comunitaria. Con il suo rifiuto il Consiglio muove in senso contrario rispetto alla lettera e allo spirito del trattato di Lisbona.</p>
      <p sl="it">Ritengo pertanto necessario, per ragioni di opportunità giuridica oltre che politica, insistere per l’accoglimento degli emendamenti proposti, così da rafforzare il ruolo del Parlamento e da garantire che esso sia posto su un piano di parità con il Consiglio, nel rispetto delle competenze di ciascuno e dei mutamenti legislativi introdotti con il trattato.</p>
    </intervention>
    <intervention id="4-229-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Ho votato a favore dell’odierna relazione perché ritengo che sia indispensabile per l’Unione europea riaffermare il proprio ruolo di leader globale della democrazia e dei diritti fondamentali. In proposito, è soprattutto necessario rendere lo strumento di finanziamento europeo più adattabile per consentire all’Unione e ai beneficiari dell’assistenza finanziaria europea di godere di un certo grado di flessibilità nella gestione dei progetti intrapresi. D’altro canto, reputo indispensabile un idoneo controllo sull’utilizzo di tali fondi. A parte l’esenzione che dovrebbe essere mantenuta per quanto concerne l’approvazione del finanziamento dei costi relativi a dazi, imposte e altri oneri applicandola caso per caso, il Parlamento europeo deve avere il diritto di monitorare le attività svolte dalla Commissione e i documenti strategici da essa adottati.</p>
    </intervention>
    <intervention id="4-230-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">La Commissione e il Consiglio sono contrapposti sull’applicazione dell’articolo 290 del trattato sul funzionamento dell’Unione europea allo strumento finanziario per la promozione delle democrazia e dei diritti umani nel mondo, come anche a tutti i documenti strategici e i programmi indicativi pluriennali. Al pari della risoluzione risultante dalla relazione Mitchell votata oggi, la presente risoluzione accoglie anch’essa la necessità di procedere nello stesso spirito a una chiarificazione essenzialmente tecnica nel tentativo di garantire la posizione del Parlamento europeo nel processo legislativo, così come nel controllo e nel monitoraggio degli atti della Commissione.</p>
    </intervention>
    <intervention id="4-231-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Poiché propugno il rispetto e l’osservanza del trattato di Lisbona, voto a favore dell’idea che il Parlamento assuma una posizione chiara in merito all’affermazione dei propri poteri e delle proprie responsabilità e svolga un ruolo attivo nella promozione delle politiche comunitarie in grado di assicurare un sostegno effettivo alla democrazia, alla libertà e al rispetto dei diritti umani nel mondo. Alla luce di ciò, è fondamentale che il Parlamento abbia un’opportunità effettiva di valutare tale strumento e garantire che sia usato in maniera corretta a sostegno dei cittadini e delle istituzioni operanti nei rispettivi paesi, in condizioni estremamente avverse, per contrastare tendenze o regimi oppressivi. Queste persone sono promotrici dello sviluppo di strutture democratiche, della libertà di stampa e parola, della lotta alla corruzione e altri problemi che minano il pieno rispetto dei diritti umani e sono alla radice di crisi come quelle attualmente in atto nei paesi dell’Africa settentrionale.</p>
    </intervention>
    <intervention id="4-232-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Abbiamo raggiunto la seconda lettura con cambiamenti che sono soltanto un braccio di ferro tra Parlamento, Commissione e Consiglio, una lotta di potere derivante dall’entrata in vigore del trattato di Lisbona.</p>
      <p sl="it">L’obiettivo è il controllo di uno strumento che, dicono, è volto alla promozione della democrazia e dei diritti umani nel mondo, ma che in pratica è stato di per sé un attacco alla democrazia. Analizziamo l’esempio dell’Honduras, dove l’Unione ha utilizzato questo strumento per legittimare il potere derivante dal colpo di Stato che ha deposto il Presidente legittimamente eletto e le violazioni della costituzione nazionale. L’Unione legittima un potere associato al brutale aumento degli assassini, specialmente di membri del fronte della resistenza contro il colpo di Stato, giornalisti e loro familiari, nonché all’occupazione e all’esproprio delle terre dei coltivatori.</p>
      <p sl="it">Si pensi anche alla contraddizione esistente nella firma da parte delle autorità che sono di fatto il risultato del colpo di Stato Honduras di un cosiddetto “accordo di associazione UE-America centrale”, contenente una clausola che chiede il rispetto dei diritti umani e della democrazia.</p>
      <p sl="it">Ciò che sta diventando sempre più evidente è il modo ipocrita in cui l’Unione sfrutta la propria supposta preoccupazione per i diritti umani interferendo per promuovere gli agenti disposti a difendere gli interessi del grande capitale nell’Unione.</p>
    </intervention>
    <intervention id="4-233-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore questo documento perché assistiamo ancora a troppe violazioni dei diritti umani nel mondo. La crisi finanziaria ed economica, il cambiamento climatico, l’introduzione di nuove tecnologie di informazione e la guerra al terrorismo esacerbano ulteriormente le questioni dei diritti umani ed emergono nuove forme di violazione. La crisi economica e finanziaria globale sta producendo effetti negativi soprattutto sui diritti dei più poveri. I gruppi più vulnerabili nei paesi in via di sviluppo sono quelli che con tutta probabilità subiranno maggiormente le conseguenze negative del cambiamento climatico. La cooperazione allo sviluppo rappresenta una parte importantissima delle relazioni esterne dell’Unione. È lo strumento più determinante per ridurre la povertà nei paesi in via di sviluppo e promuovere le economie delle nazioni più povere, nonché le politiche sociali, la democrazia, lo Stato di diritto e il rispetto dei diritti umani. La promozione della democrazia e dei diritti umani dovrebbe essere la massima priorità di una politica esterna comunitaria coerente.</p>
    </intervention>
    <intervention id="4-234-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, nel dicembre del 2006 il Parlamento europeo e il Consiglio hanno emanato il regolamento (CE) n. 1889/2006 che istituisce uno strumento finanziario per la promozione della democrazia e dei diritti umani nel mondo. Trascorsi quattro anni da tale data, le due istituzioni hanno ritenuto opportuno provvedere alla modifica di alcuni articoli del regolamento, al fine di migliorare sia sotto il profilo della chiarezza, che di quello dell’efficienza, gli aiuti da esso previsti. Il mio voto in favore della raccomandazione si spiega facilmente: l’esperienza del recente passato ci ha insegnato che quando si tratta di concedere aiuti umanitari l’accortezza che deve essere impiegata per accertarsi che tali fondi arrivino nelle giuste mani, non è mai troppa. Soprattutto per questo motivo ritengo che oggi il Parlamento, grazie al voto, abbia fornito quel quid in più affinché l’assistenza economica produca gli effetti di tutela della democrazia e dei diritti fondamentali dell’uomo, per il raggiungimento dei quali essa è stata prevista.</p>
    </intervention>
    <intervention id="4-235-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Ho votato a favore della relazione sullo strumento europeo per la promozione della democrazia e dei diritti umani nel mondo. Questo strumento può essere utilizzato in modi che andranno a vantaggio delle popolazioni. Il mio voto certamente non significa che accetto l’approccio dei due pesi e due misure assunto dall’Unione europea nel campo della democrazia e dei diritti umani. La mancata assegnazione del premio Sakharov agli oppositori nordafricani durante gli anni dei regimi oggi in difficoltà conferma la circa natura ideologica degli eurocrati comunisti.</p>
    </intervention>
    <intervention id="4-236-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">I problemi emersi a seguito dell’attuazione di questi regolamenti rivelano incongruenze per quanto concerne le eccezioni al principio della non ammissibilità al finanziamento comunitario dei costi legati a imposte, dazi e altri oneri. Si propone pertanto di modificare le corrispondenti disposizioni del regolamento (CE) n. 1889/2006 al fine di allinearle ad altri strumenti in maniera che possano svolgere il proprio ruolo nella lotta per i diritti umani nel mondo.</p>
    </intervention>
    <intervention id="4-237-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Voto contro. Oggigiorno, il finanziamento di progetti nel campo dei diritti umani si sta trasformando in un affare personale di alcuni funzionari di alto livello dell’Unione europea. Il premio Sakharov, per esempio, ne è una prova. Per me, negli ultimi due anni il premio è stato conferito a candidati che non erano i migliori. Chiari segnali di partito preso politico sono emersi nel lavoro svolto dal Parlamento europeo a difesa dei diritti umani. Persone che non hanno il diritto di essere definite difensori dei diritti umani sono spesso destinatarie di premi in denaro. Servono regole chiare e rigorose, altrimenti i fondi comunitari potranno essere liberamente impiegati per usi impropri.</p>
    </intervention>
    <intervention id="4-238-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Questa proposta riguarda principalmente il conferimento alla Commissione di poteri per adottare atti delegati. Gli emendamenti presentati dal Parlamento impongono alla Commissione notevoli obblighi di informazione del Parlamento. Ciò, unitamente alla possibilità di formulare obiezioni agli atti delegati o revocarli integralmente, nonché alle misure proposte per migliorare l’efficienza, mi hanno indotto a votare a favore della relazione.</p>
    </intervention>
    <intervention id="4-239-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">La relazione concede al Parlamento europeo più poteri nel campo delle competenze delegate. Per questo ho votato a favore.</p>
    </intervention>
    <intervention id="4-240-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">L’Unione europea è la più grande donatrice del mondo di aiuti allo sviluppo. Eroghiamo oltre il 50 per cento dell’assistenza globale complessiva, offrendo dunque un esempio da emulare ad altri paesi e regioni. La cooperazione allo sviluppo rappresenta una parte importantissima delle relazioni esterne dell’Unione. È lo strumento più determinante per ridurre la povertà nei paesi in via di sviluppo e promuovere le economie delle nazioni più povere, nonché le politiche sociali, la democrazia, lo Stato di diritto e il rispetto dei diritti umani. Se viene attuata in maniera ancora più efficace, l’assistenza allo sviluppo dà la speranza di poter superare la divisione nel mondo tra paesi “ricchi” e “poveri”. Ho votato a favore della raccomandazione perché sono favorevole all’invito rivolto alla Commissione europea affinché elabori una proposta di compromesso sulle modalità per coinvolgere il Parlamento europeo nel controllo dello strumento per la cooperazione allo sviluppo a seguito dell’entrata in vigore del trattato di Lisbona. Il Parlamento europeo dovrebbe acquisire gli stessi poteri del Consiglio europeo nel decidere quando, dove e come lo strumento debba essere utilizzato.</p>
    </intervention>
    <intervention id="4-241-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, in linea con le politiche dell’Unione europea in materia di diritti umani e di promozione della democrazia, ho votato a favore di tale regolamento, in quanto ritengo che i valori e i principi sui quali si fonda la nostra Unione debbano essere promossi e tramandati nel mondo.</p>
      <p sl="it">Tuttavia, esistono ancora oggi paesi in cui i diritti umani non vengono rispettati e la democrazia non ha un ruolo di rilievo, e dove la popolazione vive in condizioni di schiavitù e di sottomissione, senza la libertà di espressione. A tale riguardo, ritengo che bisognerebbe migliorare l’efficacia e la trasparenza dell’assistenza esterna della Comunità, per far sì che la democrazia e i diritti umani possano avere l’importanza che meritano nel mondo. La creazione di uno strumento di finanziamento, pertanto, sarebbe indicata per facilitare e supportare tale promozione.</p>
    </intervention>
    <intervention id="4-242-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Nel 2006 si è definito un quadro normativo per la pianificazione e la prestazione dell’assistenza al fine di rendere l’assistenza esterna comunitaria più efficace e trasparente. Secondo le relazioni sottoposte all’attenzione del Parlamento, l’attuazione di tale quadro ha rivelato profonde incongruenze in merito alle eccezioni al principio di non ammissibilità al finanziamento comunitario dei costi relativi a imposte, dazi e altri oneri. Alla luce di ciò, è importante modificare talune disposizioni del regolamento (CE) n. 1889/2006 al fine di allinearle alle disposizioni di altri strumenti rientranti in detto quadro normativo. Tali modifiche non travalicano gli obiettivi stabiliti nel trattato sull’Unione europea e concorrono alla chiarificazione del regolamento. Per questo ho votato a favore.</p>
    </intervention>
    <intervention id="4-243-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Con particolare riguardo per l’odierna raccomandazione per la seconda lettura, ciò che è in gioco è l’applicazione della procedura degli atti delegati, di cui all’articolo 290 del trattato sul funzionamento dell’Unione europea, allo strumento finanziario per la promozione della democrazia e dei diritti umani. Ho votato a favore perché concordo con l’idea che il Parlamento, nella sua veste di colegislatore, possa monitorare l’adozione di decisioni strategiche sull’attuazione di tale strumento in condizioni di parità con il Consiglio.</p>
    </intervention>
    <intervention id="4-244-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Sulla scia dell’influenza del servizio legale del Parlamento europeo, le commissioni DEVE, AFET (DROI) e INTA hanno ingaggiato una battaglia per acquisire diritti di codecisione sul livello strategico di programmazione degli strumenti finanziari nelle relazioni esterne. Il Parlamento ha deciso di innalzare il livello della contrattazione trattamento tutti gli strumenti secondo un approccio che li vede riuniti in un pacchetto. A parte questa controversia di fondo, gli altri adeguamenti a medio termine hanno ottenuto il consenso delle tre istituzioni (eccezion fatta per ICI+). Come è emerso dopo la prima lettura nell’ottobre 2010, i negoziati sugli “atti delegati” sono completamente bloccati. Il Parlamento ha dunque deciso: (1) di mantenere una linea comune, ossia di tenere insieme il pacchetto degli strumenti per l’assistenza finanziaria esterna (compreso anche, sinora informalmente, l’IfS); (2) di ripristinare con gli emendamenti per la seconda lettura del Parlamento europeo le posizioni adottate dalla Camera per la prima lettura, ossia di adottare, rispetto a tutti gli strumenti per l’assistenza finanziaria esterna, gli stessi emendamenti respinti dal Consiglio; (3) di procedere a una seconda lettura rapida.</p>
    </intervention>
    <intervention id="4-245-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho sostenuto questo testo perché ritengo possa contribuire a migliorare l’efficacia e la trasparenza delle procedure di assistenza esterna dell’Unione europea. Dall’attuazione di certi regolamenti sono infatti nel tempo emerse incongruenze per quanto riguarda le deroghe al principio della non ammissibilità ai finanziamenti dell’UE dei costi relativi a tasse, dazi o altri oneri. Fatta chiarezza su questo punto, è ora necessario proseguire con determinazione su questa strada.</p>
    </intervention>
    <intervention id="4-246-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="it">Democrazia non significa soltanto elezioni libere e regolari. Affinché vi sia una società democratica, è necessario sostenere e difendere i diritti umani. L’Unione si è spesso affrettata ad essere la prima a condannare le violazioni dei diritti umani al di fuori della Comunità, come quando ha approvato lunedì l’applicazione di sanzioni contro il regime del Presidente Lukashenko o ha criticato le violazioni dei diritti umani in Egitto e Tunisia. Quando invece l’attenzione si appunta sulle violazioni dei diritti umani nell’Unione europea, la reazione è lenta. Ciò non fa altro che indebolire la posizione dell’Unione. Gli strumenti finanziari per l’azione esterna dell’Unione, come lo strumento per la cooperazione allo sviluppo, lo strumento europeo di partenariato e vicinato e lo strumento per la stabilità hanno un grande potenziale. L’Unione, tuttavia, dovrebbe concentrare la propria attenzione sul rafforzamento dello Stato di diritto entro i suoi confini, come anche sul miglioramento della trasparenza e del senso di responsabilità nei servizi pubblici. Credo che la democratizzazione e il processo elettorale siano anch’essi importanti per ridurre la povertà e promuovere pace, stabilità e sviluppo sostenibile. Se non riusciamo a garantire diritti umani e democrazia, rischiamo di perdere molto di più. Se vogliamo sfruttare pienamente i nostri strumenti finanziari per l’azione esterna, è importante che l’Unione europea goda di una buona reputazione nel campo dei diritti umani.</p>
    </intervention>
    <intervention id="4-248-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Il Parlamento deve ribadire la propria posizione per la prima lettura senza soffermarsi in questa fase su singoli emendamenti. Tenendo presente che non è stata proposta alcuna procedura alternativa e sono state accolte soltanto poche modifiche tecniche del Parlamento, e considerato che il Consiglio chiede al Parlamento di adottare la sua posizione entro la fine del 2010 senza alcuna negoziazione per stabilire insieme il termine più idoneo per trasmettere la propria posizione, come previsto dall’articolo 20 dell’accordo sulla cooperazione interistituzionale nell’ambito della procedura di codecisione, approvo la presente relazione in maniera che la posizione del Parlamento in merito agli atti delegati possa essere adottata e reiterata quanto prima in seconda lettura.</p>
    </intervention>
    <intervention id="4-249-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Nel 2006 si è definito un nuovo quadro per la pianificazione e la prestazione dell’assistenza per rendere l’assistenza esterna comunitaria più efficace e trasparente. Tale quadro consta del regolamento (CE) n. 1085/2006 del Consiglio, del 17 luglio 2006, che istituisce uno strumento di assistenza preadesione (IPA), del regolamento (CE) n. 1638/2006 del Parlamento europeo e del Consiglio, del 24 ottobre 2006, recante disposizioni generali che istituiscono uno strumento europeo di vicinato e partenariato, del regolamento (CE) n. 1934/2006 del Consiglio, del 21 dicembre 2006, che istituisce uno strumento finanziario per la cooperazione con paesi e territori industrializzati e con altri ad alto reddito, del regolamento (CE) n. 1717/2006 del Parlamento europeo e del Consiglio, del 15 novembre 2006, che istituisce uno strumento per la stabilità, del regolamento (Euratom) n. 300/2007 del Consiglio, del 19 febbraio 2007, che istituisce uno strumento per la cooperazione in materia di sicurezza nucleare, $del regolamento (CE) n. 1889/2006 e del regolamento (CE) n. 1905/2006 del Parlamento europeo e del Consiglio, del 18 dicembre 2006, che istituisce uno strumento per il finanziamento della cooperazione allo sviluppo. Nell’attuare tali regolamenti sono emerse incongruenze in merito alle eccezioni al principio di non ammissibilità al finanziamento comunitario dei costi relativi a imposte, dazi e altri oneri. È dunque necessario modificare le corrispondenti disposizioni del regolamento (CE) n. 1889/2006 al fine di allinearlo agli altri strumenti.</p>
    </intervention>
    <intervention id="4-250-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Appoggiando questa raccomandazione legislativa per la seconda lettura, intendo garantire che il ruolo legislativo affidato dal trattato di Lisbona al Parlamento europeo non venga sminuito dall’intransigenza del Consiglio. Il rifiuto del Consiglio di concedere al Parlamento un ruolo idoneo nell’attuazione degli strumenti di finanziamento secondo l’articolo 290 del trattato sul funzionamento dell’Unione europea non mi pare legittimo. Il pugno di ferro che il Consiglio continua a mantenere non applicando la soluzione degli atti delegati sta bloccando vari importanti iter legislativi. Il Parlamento deve essere tenuto informato in maniera responsabile per poter decidere con pari responsabilità. Nel caso degli atti delegati, deve mantenere intatti i suoi poteri di revoca di tale delega. Dare carta bianca alle altre istituzioni escludendo il Parlamento equivale a privare tale istituzione del suo potere di supervisione sull’assegnazione delle risorse e la definizione delle priorità settoriali in tema di cooperazione allo sviluppo.</p>
    </intervention>
    <intervention id="4-251-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, condivido pienamente la scelta di riproporre gli stessi emendamenti già adottati in prima lettura e respinti dal Consiglio.</p>
      <p sl="it">La proposta, che si inserisce nel più ampio contesto dei negoziati interistituzionali sull’uso degli atti delegati negli strumenti per il finanziamento dell’azione esterna, ha infatti l’obiettivo di tutelare le prerogative del Parlamento quali previste dal trattato di Lisbona e, insieme, di garantire un efficace controllo sull’attuazione della legislazione dell’UE.</p>
      <p sl="it">Infatti, le resistenze espresse dal Consiglio nei confronti dell’applicabilità della procedura ex articolo 290 del TFUE agli strumenti in parola non solo manifestano un ingiustificato rifiuto da parte del Consiglio di riconoscere al Parlamento il ruolo che gli spetta, come colegislatore, nell’adozione di decisioni strategiche sulla gestione degli strumenti finanziari, ma finiscono per legittimare un inammissibile deficit democratico nell’attuazione della legislazione comunitaria. Con il suo rifiuto, il Consiglio muove in senso contrario rispetto alla lettera e allo spirito del trattato di Lisbona.</p>
      <p sl="it">Ritengo pertanto necessario, per ragioni di opportunità giuridica oltre che politica, insistere per l’accoglimento degli emendamenti proposti, così da rafforzare il ruolo del Parlamento e da garantire che esso sia posto su un piano di parità con il Consiglio, nel rispetto delle competenze di ciascuno e dei mutamenti legislativi introdotti con il trattato.</p>
    </intervention>
    <intervention id="4-252-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Reputo utili le misure ipotizzate dall’Unione europea avvalendosi dello strumento per il finanziamento della cooperazione allo sviluppo, specialmente quelle a sostegno dei piccoli coltivatori e delle piccole aziende agricole. Si tratta di misure intese a produrre non solo politiche sociali di flessibilità, ma anche diversificazione economica nelle aree interessate o investimenti per migliorare la competitività.</p>
    </intervention>
    <intervention id="4-253-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore dell’odierna risoluzione perché ritengo che il Parlamento europeo, nella sua veste di colegislatore, debba poter controllare l’adozione di decisioni strategiche riguardanti i luoghi e le modalità di erogazione degli aiuti allo sviluppo in condizioni di parità con il Consiglio, come disposto dal trattato di Lisbona.</p>
    </intervention>
    <intervention id="4-254-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">L’emendamento in questione è apparentemente tecnico e deriva dalla differenza nell’interpretazione del Consiglio e della Commissione da un lato e del Parlamento dall’altro dell’applicabilità dell’articolo 290 del trattato sul funzionamento dell’Unione europea ai programmi indicativi pluriennali. Gli atti delegati (articolo 290 del TFUE) concedono ad ambedue i bracci dell’autorità legislativa il potere di bloccare proposte della Commissione o revocare la delega.</p>
      <p sl="it">Nonostante la sua natura apparentemente tecnica, trae origine dalla diversa interpretazione dell’ambito del potere di controllo del Parlamento sulle azioni della Commissione secondo i termini del nuovo trattato. Il voto unanime in commissione conferma che questa è l’interpretazione maggiormente in accordo con l’esigenza di salvaguardare le prerogative democratiche del Parlamento per quanto concerne il controllo delle decisioni strategiche sulle modalità di assegnazione degli aiuti allo sviluppo.</p>
    </intervention>
    <intervention id="4-255-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Vista l’accettazione della raccomandazione per la seconda lettura del Parlamento sullo strumento per il finanziamento della cooperazione allo sviluppo, concordo con la necessità di procedere urgentemente alla modifica del regolamento (CE) n. 1905/2006 in modo da evitare conflitti interistituzionali che non migliorano l’immagine delle istituzioni europee e non fanno che ritardare l’assegnazione dei fondi nei rispettivi processi di cooperazione allo sviluppo.</p>
    </intervention>
    <intervention id="4-256-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">In questa seconda lettura, la discussione è stata dominata dalla possibilità di delegare alla Commissione atti non legislativi che integrano o modificano taluni elementi non essenziali di un atto legislativo, quelli che in altre parole sono noti come “atti delegati”. L’accelerazione di un certo tipo di procedure che garantiscono che gli aiuti indispensabili ai paesi in via di sviluppo raggiungano la loro destinazione per tempo è sicuramente una preoccupazione che deve essere tenuta presente. Un’altra preoccupazione è garantire che la Commissione agisca rigorosamente nei limiti della delega conferitale (che, secondo le condizioni previste, è revocabile) senza travalicare le proprie competenze, nonché garantire che in tal modo le competenze del Parlamento e del Consiglio siano debitamente salvaguardate.</p>
      <p sl="it">Nella discussione sullo strumento per il finanziamento della cooperazione allo sviluppo, tuttavia, vi è ben più in gioco della sola questione degli atti delegati. Per essere più specifici, il tema ci impone di riflettere su una questione fondamentale: l’orientamento impresso alla politica di cooperazione dell’Unione. Dobbiamo dunque condannare il modo in cui la Commissione ha cercato di imporre accordi di libero scambio ai paesi in via di sviluppo nonostante la loro notevole resistenza perché implicitamente o esplicitamente subordina parte degli aiuti a detti accordi in un gesto di inaccettabile ricatto.</p>
    </intervention>
    <intervention id="4-257-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, i negoziati interistituzionali sugli strumenti per il finanziamento dell’azione esterna riguardano la necessità di garantire un controllo democratico da parte del Parlamento sull’attuazione della legislazione dell’UE. L’articolo 290 del trattato di Lisbona, infatti, concede al Parlamento di obiettare o revocare certe decisioni proposte dalla Commissione su dove e come i soldi sono stati spesi. I fondi di cui stiamo parlando serviranno cause quali l’organizzazione della società civile in Bielorussia o il sostegno dei diritti umani in Tunisia. Ritengo che il Consiglio debba agire rapidamente per garantire che si possa trovare una soluzione e che i fondi possano essere sbloccati quanto prima.</p>
    </intervention>
    <intervention id="4-258-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">I diversi modi in cui l’articolo 290 del trattato sul funzionamento dell’Unione europea viene interpretato da Parlamento e Consiglio mi hanno indotto ad appoggiare l’odierna raccomandazione legislativa. Non possiamo dimenticare il ruolo legislativo del Parlamento sancito dal trattato di Lisbona, ma pare che sia stato sottovalutato dal Consiglio. Questa intransigenza sta bloccando una serie di iter legislativi senza andare in alcun modo a vantaggio dell’Unione. La cooperazione allo sviluppo con paesi che hanno cosiddette “economie emergenti” è importantissima per la Comunità, da cui il motivo del mio voto.</p>
    </intervention>
    <intervention id="4-259-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Voto a favore perché sono persuaso che si debbano fornire ulteriori bonus e incentivi per incoraggiare lo sviluppo dell’industria, della scienza, del trasporto e dell’energia. Sulla falsariga degli esempi più eloquenti della storia (il piano Marshall), dobbiamo cercare di accelerare la crescita della domanda da parte dell’industria e dei consumatori incoraggiando l’innovazione nelle nuove tecnologie e nella scienza e finanziando i “pionieri” delle tecnologie.</p>
    </intervention>
    <intervention id="4-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Come nel caso della relazione Gál/Lochbihler, questa proposta di emendamento del regolamento sull’istituzione di uno strumento per il finanziamento della cooperazione allo sviluppo riguarda miglioramenti dell’efficienza tramite gli atti delegati adottati dalla Commissione. Ho votato a favore della relazione perché le modifiche rafforzerebbero i poteri di controllo del Parlamento europeo.</p>
    </intervention>
    <intervention id="4-261-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari Colleghi, Ho votato a favore della modifica del regolamento in merito allo strumento per il finanziamento della cooperazione allo sviluppo in quanto ritengo la cooperazione uno dei momenti importanti della politica di azione e relazione esterna dell’UE. È mio parere che la politica dell’Unione Europea debba focalizzarsi maggiormente su una sostanziale integrazione con i Paesi in via di sviluppo attraverso la creazione di uno strumento di finanziamento adeguato e specifico. Attualmente, lo sviluppo e la crescita economica sono alla base del buon funzionamento di un Paese, pertanto promuovere azioni mirate in tale direzione è necessario affinché si possa raggiungere un livello stabile di cooperazione verso paesi a rischio. Gli aiuti finanziari da stanziare e rivolgere verso tali paesi devono essere volti ad un sostegno serio e concreto per rendere questi Paesi indipendenti economicamente dall’aiuto internazionale.</p>
    </intervention>
    <intervention id="4-262-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della relazione A7-0006/2011 per motivi analoghi a quelli che mi hanno indotto a votare a favore della relazione precedente, la A7-0014/2011 . Ambedue i casi riguardano una controversia sull’attuazione del trattato di Lisbona. Infatti, in questo momento di transizione giuridica, il Parlamento non può e non deve perdere i poteri conferitigli dal trattato di Lisbona. In realtà, l’aspetto centrale della raccomandazione legislativa proposta dal relatore in tale processo non concerne la sostanza del regolamento sullo strumento per il finanziamento della cooperazione allo sviluppo. Il suo principale obiettivo è salvaguardare le prerogative democratiche del Parlamento previste dal trattato.</p>
      <p sl="it">In veste di colegislatore, il Parlamento deve poter monitorare l’adozione delle decisioni strategiche sui luoghi e le modalità di spesa degli aiuti allo sviluppo in condizioni di parità con il Consiglio. A tal fine, il relatore ritiene che in termini tecnici varie decisioni, generalmente prese dalla Commissione per l’esecuzione dell’atto di base, soddisfino i criteri per essere considerate “atti delegati” a norma dell’articolo 290 del trattato sul funzionamento dell’Unione europea. Ciò offrirebbe ai due organi legislativi una concreta possibilità di contestare taluni progetti di decisione proposti dalla Commissione o addirittura revocare la delega.</p>
    </intervention>
    <intervention id="4-263-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care college e cari colleghi, la politica di sviluppo dell’Unione persegue la riduzione e, a lungo termine, l’eliminazione della povertà. Mi preme, in questa sede, ribadire che è opportuno che le misure di assistenza finanziaria da adottare nell’ambito del programma migliorino il livello e le condizioni di vita delle popolazioni che vivono nelle zone della coltura bananiera e ricavano un reddito dalle catene di valore del settore della banana, più specificamente i piccoli coltivatori e le piccole imprese, nonché che garantiscano il rispetto delle norme in materia di sanità, sicurezza del lavoro e protezione dell’ambiente, in particolare quelle che riguardano l’impiego dei pesticidi e l’esposizione agli stessi. Tali misure dovrebbero pertanto facilitare l’adeguamento e includere, se del caso, la riorganizzazione delle aree che dipendono dalle esportazioni di banane mediante un sostegno settoriale al bilancio o interventi specifici per progetto.</p>
    </intervention>
    <intervention id="4-264-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Con particolare riguardo per questa raccomandazione per la seconda lettura, ciò che è in gioco è la questione dell’attuazione dello strumento per il finanziamento della cooperazione allo sviluppo attraverso la procedura degli atti delegati, secondo quanto disposto dall’articolo 290 del trattato sul funzionamento dell’Unione europea. Ho votato a favore perché concordo con l’idea che, nella sua veste di colegislatore, il Parlamento debba poter monitorare l’adozione delle decisioni strategiche sui luoghi e le modalità di spesa degli aiuti allo sviluppo in condizioni di parità con il Consiglio.</p>
    </intervention>
    <intervention id="4-265-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Migliorare il controllo democratico sui fondi destinati al sostegno dei diritti umani é un obiettivo concreto che dobbiamo raggiungere. Questo però può essere fatto solo con il nostro coinvolgimento diretto: in qualità di colegislatore infatti il Parlamento Europeo deve poter controllare direttamente le decisioni circa la spesa destinata allo sviluppo di Paesi terzi. Conferire a questa Assemblea la competenza in merito ai cosiddetti "atti delegati", contribuirebbe a ridurre il deficit democratico nel processo decisionale dell’Unione Europea. Già lo scorso ottobre questa Assemblea ha sostenuto a larga maggioranza il principio di applicare gli atti delegati anche alle decisioni inerenti il finanziamento ai Paesi terzi, in modo da poter esercitarvi il potere di veto. L’esito dei negoziati sull’uso di questi strumenti costituirà un importante precedente: se perdiamo questa battaglia, potremmo essere costretti ad attendere un nuovo trattato per ottenere prerogative che quello di Lisbona già ci riconosce.</p>
    </intervention>
    <intervention id="4-266-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="it">La Commissione europea ha proposto una revisione tecnica dello strumento europeo per la democrazia e i diritti umani allo scopo di aumentare la flessibilità, l’efficienza dell’attuazione e il coordinamento con altri meccanismi finanziari. La turbolenza che sta colpendo molti paesi arabi, in particolare Tunisia ed Egitto, dimostra la necessità di sostenere progetti che abbiano un impatto sul perseguimento dei valori democratici e dei diritti umani.</p>
      <p sl="it">Ritengo pertanto estremamente importante che questo strumento di finanziamento supporti organizzazioni civili, Stati e singoli senza che sia necessaria la preliminare approvazione dei governi nazionali. In vista della limitazione del bilancio stanziato per tale strumento, è necessario applicarlo unicamente a iniziative che promuovano i diritti umani e la democrazia. Mi dispiace però dover sottolineare il rifiuto del Consiglio di dare attenzione all’articolo 290 del trattato sul funzionamento dell’Unione europea (TFUE), che delega alla Commissione il potere di adottare atti non legislativi di applicazione generale per integrare o emendare taluni elementi non essenziali di un atto legislativo. L’introduzione di una procedura normativa con possibilità di controllo sui documenti strategici e i programmi di cooperazione pluriennali nell’ambito dello strumento per la democrazia e i diritti umani conferirebbe al Parlamento europeo maggiore potere al riguardo, potere sancito dal trattato sul funzionamento dell’Unione europea.</p>
    </intervention>
    <intervention id="4-268-000" speaker_id="96958" name="William (The Earl of) DARTMOUTH" is_mep="True" mode="written" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="it">La proposta della Commissione include perlomeno quattro strumenti di finanziamento distinti che si rivolgono a settori di mercato diversi. Per ciascuno di essi esistono giustificazioni che paiono credibili. Nondimeno, presi nell’insieme, sono tutti rivolti al conseguimento dello stesso obiettivo. L’intento è far avanzare e promuovere l’agenda di politica interna e politica estera della Commissione europea. Anche il Commissario per il commercio nella discussione ha ammesso che sostengono un’ampia serie di obiettivi politici comunitari, commercio compreso, e ci consentono di rimanere attori della politica esterna. E ormai sappiamo chi paga per tutto questo: il contribuente messo sotto pressione e, naturalmente, come sempre in maniera sproporzionata, il contribuente britannico. Il costo di tutto ciò, nonostante i grandi sforzi da noi profusi, è ignoto. Ancora una volta la Commissione è dissoluta e irresponsabile con il denaro di altri. Per questo non abbiamo appoggiato nessuna delle due proposte e ci siamo astenuti.</p>
    </intervention>
    <intervention id="4-269-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Poiché il Parlamento e il Consiglio decidono insieme obiettivi contenuti, e tenuto conto del fatto che il Consiglio ha adottato la sua posizione il 10 dicembre 2010 senza però tener presenti gli emendamenti del Parlamento in merito alle procedure applicabili all’adozione dei documenti di programmazione e al funzionamento, concordo che l’idea che la posizione adottata in prima lettura dal Parlamento debba essere ripristinata affinché il Parlamento sia trattato in maniera paritaria rispetto al Consiglio e agli Stati membri e la struttura di programmazione dello strumento per i paesi industrializzati riconosca i cambiamenti introdotti dal trattato di Lisbona.</p>
    </intervention>
    <intervention id="4-270-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della raccomandazione che istituisce uno strumento finanziario di cooperazione con i paesi industrializzati e altri paesi e territori ad alto reddito. L’obiettivo primario del regolamento (CE) n. 1905/2006 è l’eliminazione della povertà attraverso il perseguimento degli obiettivi di sviluppo del Millennio. L’ambito di cooperazione per i programmi geografici con le regioni e i paesi in via di sviluppo stabilito da detto regolamento è inoltre sostanzialmente limitato alle misure di finanziamento che sono volte a soddisfare i criteri per l’assistenza allo sviluppo ufficiale (criteri “CAS”) definiti dalla commissione per l’assistenza allo sviluppo dell’Organizzazione per la cooperazione e lo sviluppo economici (“OCSE/CAS”). È nell’interesse dell’Unione approfondire ulteriormente le proprie relazioni con i paesi in via di sviluppo interessati, che sono partner bilaterali importanti e attori nei consessi multilaterali e nel governo globale. L’Unione ha un interesse strategico nella promozione di legami diversificati con questi paesi, soprattutto in ambiti quali gli scambi economici, commerciali, accademici, aziendali e scientifici. Ha dunque bisogno di uno strumento finanziario che consenta di sostenere le misure che, in linea di principio, non sono definibili “CAS” secondo i criteri CAS, ma che sono decisive in termini di consolidamento delle relazioni e offrono un contributo importante alla promozione del progresso dei paesi in via di sviluppo interessati. La cooperazione dell’Unione dovrebbe tener conto degli sforzi profusi dai paesi beneficiari per rispettare gli accordi dell’Organizzazione internazionale del lavoro e partecipare agli obiettivi generali di riduzione delle emissioni di gas a effetto serra.</p>
    </intervention>
    <intervention id="4-271-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, condivido pienamente la scelta di riproporre gli stessi emendamenti già adottati in prima lettura e respinti dal Consiglio.</p>
      <p sl="it">La proposta, che si inserisce nel più ampio contesto dei negoziati interistituzionali sull’uso degli atti delegati negli strumenti per il finanziamento dell’azione esterna, ha infatti l’obiettivo di tutelare le prerogative del Parlamento quali previste dal trattato di Lisbona e, insieme, di garantire un efficace controllo sull’attuazione della legislazione dell’UE.</p>
      <p sl="it">Infatti, le resistenze espresse dal Consiglio nei confronti dell’applicabilità della procedura ex articolo 290 del TFUE agli strumenti in parola, non solo manifestano un ingiustificato rifiuto da parte del Consiglio di riconoscere al Parlamento il ruolo che gli spetta, come colegislatore, nell’adozione di decisioni strategiche sulla gestione degli strumenti finanziari, ma finiscono per legittimare un inammissibile deficit democratico nell’attuazione della legislazione comunitaria. Con il suo rifiuto, il Consiglio muove in senso contrario rispetto alla lettera e allo spirito del trattato di Lisbona.</p>
      <p sl="it">Ritengo pertanto necessario, per ragioni di opportunità giuridica oltre che politica, insistere per l’accoglimento degli emendamenti proposti, così da rafforzare il ruolo del Parlamento e da garantire che esso sia posto su un piano di parità con il Consiglio, nel rispetto delle competenze di ciascuno e dei mutamenti legislativi introdotti con il trattato.</p>
    </intervention>
    <intervention id="4-272-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Ritengo fondamentale che l’Europa stabilisca relazioni forti con alcuni attori regionali e globali sostenendoli e creando forti legami politici ed economici. Citerei in particolare due paesi con il quale il Portogallo intrattiene forti legami storici e affettivi, segnatamente Brasile e Angola, due importanti protagonisti globali rispettivamente in America del sud e Africa, che l’Europa deve sempre più considerare partner.</p>
      <p sl="it">Considerato che la finalità principale generale del regolamento (CE) n. 1905/2006 è l’eliminazione della povertà attraverso la realizzazione degli obiettivi di sviluppo del Millennio, la cooperazione si limita essenzialmente al finanziamento di misure volte a soddisfare i criteri applicabili all’assistenza pubblica allo sviluppo come stabilito. Molto spesso, ciò esclude altri tipi di azione che non rientrano nell’ambito dell’assistenza pubblica allo sviluppo, ma che sono nondimeno essenziali nel contesto della politica esterna dell’Unione.</p>
      <p sl="it">Si propone di approvare il presente regolamento, tenuto debitamente conto delle proposte del Parlamento, proprio per regolamentare tali pratiche con i paesi in via di sviluppo, che comprendono accordi e scambi economici, commerciali, accademici aziendali e scientifici.</p>
    </intervention>
    <intervention id="4-273-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Il Parlamento ha il dovere e l’obbligo di difendere le condizioni necessarie per l’esercizio dei poteri e delle responsabilità che gli derivano dal trattato di Lisbona. Oltre all’importanza di tale strumento per sostenere i paesi emergenti, specialmente in Africa e America latina, in maniera da affermare il ruolo dell’Unione quale promotrice di pace e sviluppo sociale in termini globali, vorrei sottolineare la necessità che il Parlamento sia maggiormente informato per garantire il corretto utilizzo di tali risorse allo scopo di promuovere la cooperazione allo sviluppo nei paesi terzi. Vorrei inoltre sottolineare il riconoscimento delle strategie a livello di fonti rinnovabili, energia, politica di salvaguardia ambientale, cultura e piccole e medie imprese, nonché l’importanza di adottare misure per prevenire le crisi nel campo alimentare e delle materie prime.</p>
    </intervention>
    <intervention id="4-274-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="it">Ho votato a favore dell’introduzione di uno strumento finanziario di cooperazione con i paesi industrializzati per integrare l’assistenza europea allo sviluppo. Il finanziamento è volto a sostenere la cooperazione economica, finanziaria, tecnica, culturale e accademica con i paesi partner e rafforzare i legami economici e gli accordi bilaterali con tali paesi. Nel testo chiediamo anche di essere maggiormente informati in merito alle misure finanziate, ma anche di essere coinvolti a monte, quando si sviluppano i programmi, e a valle, quando vengono valutati, in alcuni casi dopo vari anni di attuazione.</p>
    </intervention>
    <intervention id="4-275-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">I diversi modi in cui l’articolo 290 del trattato sul funzionamento dell’Unione europea viene interpretato dal Parlamento e dal Consiglio mi hanno indotto ad appoggiare questa raccomandazione legislativa. Non possiamo dimenticare il ruolo legislativo del Parlamento sancito dal trattato di Lisbona, ma pare che sia stato sottovalutato dal Consiglio. Questa intransigenza sta bloccando una serie di iter legislativi senza andare in alcun modo a vantaggio dell’Unione. La cooperazione con i paesi industrializzati riveste un’importanza enorme per l’economia dell’Unione, da cui il motivo del mio voto.</p>
    </intervention>
    <intervention id="4-276-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">L’attuale impegno ha portato a ben pochi miglioramenti. Viceversa, i governi sono diventati dipendenti dagli aiuti e, ciò che è peggio, milioni di euro di assistenza allo sviluppo spesso scompaiono a causa della corruzione o sono incanalati in conti bancari di dittatori del Terzo mondo. Di conseguenza, l’assistenza allo sviluppo non è soltanto inefficace, ma talvolta persino dannosa, perché non affronta i problemi specifici del paese in questione e, per di più, mancano coordinamento e controllo. Personalmente nutro molti dubbi quando al fatto che uno strumento comunitario per il finanziamento dello sviluppo e dei diritti umani possa migliorare la situazione. Dare da un lato denaro ai piccoli coltivatori africani, spingendoli d’altro sull’orlo della rovina con i nostri prodotti agricoli sovvenzionali significa che stiamo sprecando il denaro dei contribuenti europei. Visti i dubbi che nutro in merito alla sostenibilità dello strumento di finanziamento ipotizzato, mi sono astenuto.</p>
    </intervention>
    <intervention id="4-277-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la mia decisione di votare a favore della creazione di uno strumento di finanziamento per la cooperazione con i paesi industrializzati, condivisa a larghissima maggioranza, si inserisce pienamente nella linea comune di applicare l’articolo 290 del trattato sul funzionamento dell’Unione europea. In seguito all’entrata in vigore del trattato di Lisbona, infatti, i criteri dell’articolo 290 non possono essere oggetto di trattative politiche o di accordi speciali.</p>
      <p sl="it">Ritengo che la cooperazione con i paesi industrializzati sia un passo necessario da compiere per l’Unione europea, affinché tutti gli Stati membri possano usufruire di uno strumento di finanziamento che serva a incrementare la crescita e lo sviluppo dell’Unione. Nella situazione attuale, l’UE deve procedere verso un futuro di cambiamenti, di sviluppo economico e di prosperità, ragion per cui la cooperazione con i paesi industrializzati renderebbe tale processo più semplice e largamente condiviso.</p>
    </intervention>
    <intervention id="4-278-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Dal 2007 l’Unione europea ha razionalizzato la propria cooperazione geografica con i paesi in via di sviluppo in Asia, Asia centrale e America latina, nonché on Iraq, Iran, Yemen e Sudafrica nell’ambito del regolamento (CE) n. 1905/2006 del 18 dicembre 2006 che istituisce uno strumento per il finanziamento della cooperazione allo sviluppo. La principale finalità generale di tale regolamento è l’eliminazione della povertà attraverso il conseguimento degli obiettivi di sviluppo del Millennio. Alla luce dei nuovi poteri concessi al Parlamento del trattato di Lisbona, il relatore spiega la necessità di modificare il regolamento (CE) n. 1905/2006 ampliandone l’ambito geografico, mettendo nel contempo il Parlamento al centro del processo decisionale assieme al Consiglio. Le modifiche proposte sono state introdotte proprio in tale ottica. Vorrei sottolineare l’assegnazione di poteri alla Commissione per l’adozione di atti delegati conformemente all’articolo 290 del trattato sul funzionamento dell’Unione europea, emendamento che consentirà di tenere maggiormente presente il Parlamento in tutte le fasi del processo, dalla negoziazione all’adozione, rendendo l’Unione europea più legittimata e democratica.</p>
    </intervention>
    <intervention id="4-279-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Con particolare riguardo per l’odierna raccomandazione per la seconda lettura, ciò che è in gioco è l’applicazione della procedura degli atti delegati, di cui all’articolo 290 del trattato sul funzionamento dell’Unione europea, allo strumento finanziario di cooperazione con i paesi industrializzati. Ho votato a favore perché ritengo che sia fondamentale per assicurare che il Parlamento sia trattato in maniera paritaria rispetto al Consiglio e la struttura di programmazione dello strumento finanziario di cooperazione con i paesi industrializzati sia armonizzata ai cambiamenti introdotti dal trattato di Lisbona.</p>
    </intervention>
    <intervention id="4-281-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della proposta di risoluzione perché credo che contenga raccomandazioni alla Commissione e al Consiglio che sono fondamentali per compensare adeguatamente gli effetti negativi degli accordi stipulati, segnatamente quelli sulle regioni europee.</p>
    </intervention>
    <intervention id="4-282-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della proposta di risoluzione concernente la conclusione di un accordo sul commercio delle banane. Apprezzo che si sia composta una delle controversie più tecnicamente complesse, politicamente delicate e commercialmente significative che siano mai state affrontate in sede di OMC. Penso che il compromesso raggiunto rappresenti una soluzione, sebbene non abbia potuto conciliare completamente gli interessi legittimi di tutte le parti, e pertanto mi rivolgo alla Commissione affinché presenti quanto prima una valutazione dell’impatto degli accordi sul commercio delle banane sulle regioni ultraperiferiche europee e i paesi in via di sviluppo produttori di banane per il periodo fino al 2020. Accolgo con favore l’idea che gli accordi sul commercio delle banane costituiscano gli impegni definitivi dell’Unione in termini di accesso al mercato e siano inclusi nei risultati finali del prossimo round di negoziati multilaterali sull’accesso al mercato per i prodotti agricoli, che auspicabilmente si concluderanno con successo sotto gli auspici dell’OMC (Ciclo di Doha). Vorrei infine sottolineare che il compromesso raggiunto rappresenta un passo avanti nelle trattative del Ciclo di Doha, ma si tratta di un passo limitato, viste le difficoltà incontrate per andare oltre la semplice questione delle banane.</p>
    </intervention>
    <intervention id="4-283-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Apprezzo l’adozione di questo accordo sul commercio delle banane, ma vorrei ribadire che dobbiamo tutelare gli interessi di tutte le parti. I produttori dei paesi ACP delle regioni ultraperiferiche dell’Unione europea potrebbero essere duramente colpiti. È essenziale che la Commissione fornisca una valutazione dell’impatto dell’accordo, così come è importante che l’Unione incrementi il proprio sostegno ai principali paesi ACP produttori di banane erogando assistenza volta a migliorare la competitività e la diversità economica e attenuare le conseguenze sociali dell’adeguamento.</p>
    </intervention>
    <intervention id="4-284-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Ho votato a favore della proposta di risoluzione concernente l’accordo sul commercio delle banane perché pone fine a una controversia durata quasi due decenni e rappresenta un passo nella giusta direzione verso la conclusione del Ciclo di Doha.</p>
      <p sl="it">Nell’accordo si è deciso di ridurre le tariffe per gli esportatori di banane dell’America latina, garantendo contestualmente assistenza finanziaria per promuovere la competitività dei produttori di banane nei paesi ACP.</p>
    </intervention>
    <intervention id="4-285-000" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="it">È importante porre termine all’annosa controversia sulle tariffe di importazione delle banane in sede di OMC, per cui la ratifica dell’accordo di Ginevra del 2009 sulle tariffe e il commercio era indispensabile. È altresì importante sottolineare che, in ragione del precedente accordo, i paesi ACP sono spesso diventati dipendenti dalla produzione limitata di banane anziché sviluppare un tipo di produzione più diversificato, per cui erano più vulnerabili. Con il periodo di graduale abolizione che ora abbiamo deciso, tali paesi riceveranno sostegno per esplorare altre possibilità di produzione alternative. Tale sostegno è importante e ci rendiamo conto che l’adeguamento può richiedere tempo. L’adeguamento è però necessario perché altrimenti i paesi ACP correranno il rischio di restare vincolati a una produzione limitata di banane che, nonostante il trattamento preferenziale, non è riuscita a diventare competitiva sul mercato interno dell’Unione.</p>
      <p sl="it">Vorremmo in particolare sottolineare che, se realmente vogliamo aiutare i paesi ACP ad adattarsi, meglio sarebbe garantire il coordinamento delle politiche comunitarie in materia di agricoltura, commercio e sviluppo in vista di un commercio libero ed equo anziché chiedere una compensazione maggiore da parte del bilancio comunitario per il periodo di adeguamento.</p>
    </intervention>
    <intervention id="4-286-000" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="it">Noi socialdemocratici svedesi appoggiamo la stipula dell’accordo di Ginevra sul commercio delle banane tra Unione europea, Stati Uniti e diversi paesi dell’America latina e il fatto che ai paesi ACP sia garantito sostegno attraverso il programma di misure di accompagnamento per le banane (MAB). Non appoggiamo invece i passaggi relativi a un aumento degli aiuti agricoli attraverso POSEI per i produttori comunitari colpiti dall’accordo. Pensiamo che l’assistenza agricoltura comunitaria debba essere progressivamente abolita.</p>
    </intervention>
    <intervention id="4-287-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">L’accordo raggiunto il 15 dicembre 2009 tra l’Unione europea, un gruppo di paesi dell’America latina e gli Stati Uniti in merito ai dazi doganali sulle importazioni di banane sembra presentare vantaggi, ma non concilia completamente gli interessi legittimi di tutte le parti. Pare dunque importante procedere con misure specifiche volte a migliorare l’applicazione degli accordi a vari livelli, in particolare mediante una valutazione di impatto per i paesi in via di sviluppo produttori di banane e le regioni ultraperiferiche europee valutando le misure di accompagnamento per le banane (MAB) 18 mesi prima della fine del programma, proponendo misure insieme al gruppo dei paesi ACP per aiutare quelli che dipendono fortemente dalla coltivazione delle banane per diversificarne l’economia, nonché rivedendo e adeguando il pacchetto a sostegno dei produttori comunitari previsto dal bilancio del programma di soluzioni specifiche per ovviare alla lontananza e all’insularità (POSEI), in particolare i dipartimenti francesi d’oltremare di Guadalupa e Martinica, le Azzorre, Madeira e le Canarie. Queste e altre misure parimenti importanti sono messe in luce nella presente proposta di risoluzione.</p>
    </intervention>
    <intervention id="4-288-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">L’accordo di Ginevra firmato il 15 dicembre 2009 tra l’Unione europea e i paesi dell’America latina fornitori di banane ha composto un’annosa controversia in sede di OMC. Questi negoziati, condotti nel contesto del Ciclo di Doha, coinvolgono non solo i paesi dell’America latina, ma anche i paesi ACP e gli Stati Uniti, che si sono impegnati a porre fine alle controversie nell’ambito dell’OMC in merito al regime di importazione delle banane dell’Unione e con i quali l’Unione intrattiene relazioni commerciali. Lo scopo del presente accordo è introdurre una riduzione progressiva dei dazi doganali comunitari nell’arco di sette anni.</p>
      <p sl="it">Apprezzo pertanto i negoziati intrapresi dalla Commissione e spero che questi accordi sul commercio delle banane, e mi riferisco all’accordo di Ginevra e l’accordo UE-USA, siano conclusi quanto prima. Spero infine che tali accordi contribuiscano a migliorare la competitività e promuovere politiche di diversificazione economica e politiche che innalzino il livello sociale, economico e ambientale di questi paesi nel mondo in via di sviluppo, senza dimenticare ovviamente le misure di assistenza del programma POSEI a sostegno dei produttori di banane delle regioni ultraperiferiche dell’Unione.</p>
    </intervention>
    <intervention id="4-289-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">I progetti di emendamento da noi formulati e che la maggioranza del Parlamento ha respinto sintetizzano le ragioni del nostro voto finale contro la risoluzione. La fine di una controversia, nella fattispecie commerciale, non è in sé motivo per rallegrarsi. Ovviamente, tutto dipende dal modo in cui la controversia è stata risolta, da chi ha vinto e chi ha perso con la soluzione finale, dalla sua equità o iniquità. Questo è ciò che la maggioranza del Parlamento sembra ignorare. La conclusione di questa controversia va a vantaggio delle multinazionali americane che operano nel settore, ma penalizza i produttori dell’Europa e dei paesi ACP, soprattutto quelli di piccole e medie dimensioni.</p>
      <p sl="it">La proposta di risoluzione lo riconosce, non senza una certa ipocrisia, perché coloro che la formulano sono gli stessi che hanno approvato l’accordo che sta causando gli effetti negativi in questione, gli stessi che ora esprimono pie preoccupazioni in merito a tali effetti, ma li hanno resi possibili con il loro voto, gli stessi che chiedono una valutazione di impatto dell’accordo, ma non aspettano i risultati di tale valutazione per avallarla, gli stessi che ora chiedono rispetto per l’agenda per il lavoro dignitoso dell’Organizzazione mondiale del lavoro (OIL), ma si accordano ciecamente sul diapason dell’Organizzazione mondiale del commercio (OMC) e chiudono gli occhi sulle segnalazioni di violazioni dei diritti umani da parte delle multinazionali americane nei paesi dell’America latina.</p>
    </intervention>
    <intervention id="4-290-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">Ancora una volta Bruxelles ha ceduto a interessi non europei e ha abbandonato nel nulla i principi che sostiene di difendere in relazione alle clausole sociali, ambientali e di sviluppo, al sostegno dei territori d’oltremare e così via. Nessun principio né valore viene affermato di fronte alla volontà di imporre su tutte le nazioni le leggi del mercato e del libero commercio, prescindendo dalle conseguenze economiche e sociali.</p>
      <p sl="it">L’accordo di Ginevra non porrà termine alla guerra commerciale che ci contrappone, di fatto, agli Stati Uniti, perché mentre svendeva il settore delle banane in Europa e nei paesi ACP in cambio della sospensione delle azioni intraprese in sede di OMC, la Commissione stava negoziando accordi ancor più vantaggiosi con una manciata di paesi dell’America centrale e del sud. Chi può realmente credere che i firmatari dell’accordo di Ginevra tollereranno a lungo un trattamento di seconda classe?</p>
      <p sl="it">Dobbiamo applicare la preferenza comunitaria e imporre i nostri standard sociali, ambientali e di sicurezza su coloro che intendono esportano nell’Unione. Dobbiamo chiedere reciprocità e accedere ai mercati esteri per i nostri prodotti. Dobbiamo porre fine a questa involata verso un libero commercio globalizzato che non va a vantaggio di nessuno, salvo forse la Cina.</p>
    </intervention>
    <intervention id="4-291-000" speaker_id="28210" name="Marine LE PEN" is_mep="True" mode="written" nationality="France" birth_date="05-08-1968" birth_place="Neuilly sur Seine" p_group="Non" m_state="FR">
      <p sl="it">I membri del Parlamento europeo hanno votato a favore di una proposta di risoluzione a sostegno dell’“accordo di Ginevra” che dovrebbe porre fine alla “guerra delle banane”. In realtà, l’accordo minaccia direttamente tutti i produttori europei, ma specialmente quelli francesi d’oltreoceano, quando peraltro vari paesi latinoamericani hanno già rinegoziato per ottenere riduzioni ulteriori o quote a tasso zero. Questo scandalo ha dimostrato che, lungi dall’aver composto la questione, si è aperto un nuovo vaso di Pandora che ci porterà ancora un po’ più verso il soffocamento in termini commerciali non solo per quel che riguarda le banane, ma anche altri prodotti agricoli. Considerate le galline dalle uova d’oro del pianeta, l’Europa e la Francia, sono lasciate legate mani e piedi alla mercé della totale liberalizzazione dei nostri mercati con il consenso criminale di leader politici obbedienti ai pro-europeisti globalisti e ultraliberali. Anziché ridurre le tariffe sulle importazioni, dovremmo instaurare una politica intelligente di protezionismo alle nostre frontiere economiche. Questa è una delle soluzioni, al centro della guerra commerciale mondiale, che proteggerà i coltivatori francesi e i posti di lavoro in agricoltura, specialmente nei territori d’oltremare, dove la situazione economica e sociale è già abbastanza disastrosa.</p>
    </intervention>
    <intervention id="4-292-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della presente risoluzione e degli emendamenti nn. 7 e 11. L’emendamento n. 7 richiama l’attenzione sul fatto che alcuni paesi dell’America latina hanno ottenuto benefici aggiuntivi dopo l’accordo dell’OMC attraverso la negoziazione di accordi di libero scambio e tali accordi indeboliscono ulteriormente la posizione dei paesi ACP. L’emendamento n. 11 richiama l’attenzione sulle preoccupazioni in materia di diritti umani in Columbia e Honduras.</p>
    </intervention>
    <intervention id="4-293-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">La presente proposta di risoluzione è un discorso vuoto inteso a far dimenticare che il Parlamento può soltanto accettare o respingere. Tuttavia, la risoluzione fa qualcos’altro: indora la sottomissione agli Stati Uniti e alle loro multinazionali, tra le più crudeli e brutali al mondo, senza dire una parola sulla parte legata all’Honduras, anche se il paese è guidato da un regime putschista.</p>
    </intervention>
    <intervention id="4-294-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Non posso non accogliere con favore la fine di una delle controversie giuridiche più tecnicamente complesse, politicamente delicate e commercialmente significative mai portate dinanzi all’Organizzazione mondiale del commercio. Credo tuttavia che l’accordo non sia perfetto e in futuro possa causare qualche problema. Esorto pertanto la Commissione a presentare quanto prima una valutazione dell’impatto degli effetti degli accordi sul commercio delle banane sui paesi in via di sviluppo che ne sono produttori e le regioni ultraperiferiche europee fino al 2020 in modo da poter comprendere le difficoltà di tali paesi e agire di conseguenza, ove del caso adeguando e rafforzando il programma di soluzioni specifiche per ovviare alla lontananza e all’insularità.</p>
    </intervention>
    <intervention id="4-295-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="it">Concordo con la proposta di risoluzione quando fa riferimento all’importanza della coltivazione delle banane per le regioni ultraperiferiche dell’Unione come le Canarie, le Azzorre o Madeira, dove tale settore è fondamentale per l’agricoltura. Credo anche che l’aumento degli aiuti ai produttori di banane in tali regioni siano positivo. Nondimeno, non ho votato a favore perché, come altri accordi di libero scambio conclusi dall’Unione europea, non tiene conto della situazione precaria dei lavoratori agricoli nei paesi in via di sviluppo né dell’effetto negativo sulla popolazione, omettendo anche di citare la rintracciabilità dei prodotti o la necessità per l’Unione di esigere che le importazioni rispettino i diritti del lavoro e le norme in materia di salute esistenti nella Comunità, il che avrebbe un’influenza decisiva sul miglioramento delle condizioni di vita dei coltivatori nei paesi in via di sviluppo. Inoltre, in contrasto con il paragrafo 10 della risoluzione, che afferma come il rifiuto da parte dell’Ecuador degli accordi pluripartitici conclusi tra Unione, Perù e Colombia sia deplorevole, apprezzo la posizione assunta sull’argomento dal governo del Presidente Correa e sostengo la sua alternativa, nota come trattato per lo sviluppo.</p>
    </intervention>
    <intervention id="4-296-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">È stato raggiunto un accordo in merito alle importazioni di banane nell’Unione che non porrà più i paesi fornitori dell’America latina in posizione di svantaggio rispetto al gruppo dei paesi ACP. Ciò allinea le norme in materia di importazioni di banane ai regolamenti dell’Organizzazione mondiale del commercio. Secondo l’accordo, l’Unione ridurrà progressivamente le proprie tariffe sulle importazioni di banane dall’America latina da 176 euro/tonnellata a 114 euro/tonnellata entro il 2017. Mi sono astenuto all’atto della votazione perché è possibile che tale accordo comporti un deterioramento relativo della competitività di alcuni paesi.</p>
    </intervention>
    <intervention id="4-297-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, tenendo ben presente la situazione del commercio delle banane, considerando che le banane rappresentano il quarto più grande mercato per le esportazioni agricole su scala mondiale e che la loro produzione ha un impatto di rilievo sulle comunità locali, e considerando che il regime di contingenti tariffari in vigore nell’UE ha creato le condizioni che permettono ai paesi ACP di esportare considerevoli quantità di banane nell’UE, salvaguardando un elevato numero di posti di lavoro legati a tale produzione, la mia posizione favorevole in materia sottolinea che gli accordi ai quali si è giunti costituiscono una soluzione alle varie controversie finora createsi.</p>
      <p sl="it">Affermando ciò intendo sottolineare che l’UE ridurrà progressivamente i suoi dazi all’importazione delle banane provenienti dall’America latina, per cui i paesi ACP esportatori di banane beneficeranno di un ulteriore sostegno attraverso un nuovo programma, il "MAB".</p>
      <p sl="it">Credo inoltre che bisognerebbe tenere in debita considerazione l’importanza socio-economica del settore della banana, in quanto strumento per la realizzazione della coesione economica e sociale, per via del reddito e dell’occupazione che genera.</p>
    </intervention>
    <intervention id="4-298-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della presente proposta di risoluzione perché contiene importanti raccomandazioni alla Commissione e al Consiglio in termini di giusta compensazione delle esternalità negative degli accordi stipulati, specialmente per quanto concerne le regioni ultraperiferiche europee. L’accordo raggiunto non concilia completamente gli interessi legittimi di tutte le parti, per cui è importante intraprendere alcune azioni volte a migliorare l’attuazione degli accordi a vari livelli, soprattutto attraverso una valutazione dell’impatto sui paesi in via di sviluppo che forniscono banane e le regioni ultraperiferiche europee. Sarebbe dunque importante rivedere e adeguare il pacchetto di sostegno ai produttori comunitari previsto dal bilancio del programma di soluzioni specifiche per ovviare alla lontananza e all’insularità, specialmente i dipartimenti francesi d’oltremare di Guadalupa e Martinica, le Azzorre, Madeira e le Canarie.</p>
    </intervention>
    <intervention id="4-299-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Ho votato a favore della presente proposta di risoluzione successiva all’accordo raggiunto il 15 dicembre 2009 tra l’Unione, un gruppo di paesi dell’America latina e gli Stati Uniti sui dazi doganali applicabili alle importazioni di banane, che richiama l’attenzione sulla necessità di condurre una valutazione del suo impatto sui paesi in via di sviluppo produttori di banane e le regioni ultraperiferiche europee, nonché sulla necessità di offrire un sostegno adeguato ai paesi ACP ed europei produttori di banane per consentire loro di adattarsi alla nuova realtà del mercato internazionale.</p>
    </intervention>
    <intervention id="4-300-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Questi accordi hanno rafforzato la posizione dominante delle multinazionali americane, che già controllano più dell’80 per cento del mercato mondiale e, pertanto, agiscono contro gli interessi, in particolare, dei paesi ACP, delle regioni ultraperiferiche e dell’Ecuador. Ancora una volta i piccoli produttori saranno quelli che subiranno. È necessario procedere urgentemente a una revisione radicale delle norme commerciali internazionali per garantire che non venga più data la priorità alla produzione guidata dall’esportazione. È fondamentale modificare il nostro modello per garantire la sovranità alimentare e lo sviluppo della produzione locale per tutti. Le misure finanziarie proposte dalla Commissione europea per assistere i produttori ACP (misure di accompagnamento per le banane (MAB)) e le regioni ultraperiferiche dell’Unione europea (programma di soluzioni specifiche per ovviare alla lontananza e all’insularità (POSEI)) sono insufficienti. Sarebbe inaccettabile se questi paesi dovessero pagare il prezzo per una politica commerciale internazionale inadeguata. L’Unione europea deve garantire che venga svolta una valutazione di impatto in relazione a tali accordi, ma soprattutto deve modificare le proprie normative in maniera da promuovere una produzione sostenibile.</p>
    </intervention>
    <intervention id="4-301-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="it">Secondo i termini dell’accordo sottoscritto con i paesi dell’America latina, l’Unione progressivamente ridurrà i dazi applicabili alle esportazioni di banane dagli attuali 176 euro/tonnellata al valore finale di 114 euro/tonnellata entro il 2017. L’obiettivo è giungere a un mercato mondiale delle banane più prevedibile e stabile per ottenere maggiori investimenti e crescita nel settore e porre fine a un annoso conflitto basato su reclami contro l’Unione quando nel 2006 ha introdotto modifiche ai dazi doganali applicabili alle banane.</p>
      <p sl="it">La questione delle relazioni dell’Unione con i paesi terzi nel settore delle banane comprende anche il trattamento riservato ai paesi ACP con le nuove misure di accompagnamento. Resta da vedere quali misure saranno adottate per tenere debitamente conto degli interessi dei produttori nelle regioni ultraperiferiche, asseritamente già compensate nel bilancio del programma di soluzioni specifiche per ovviare alla lontananza e all’insularità (POSEI). Tenendo presente che POSEI è stato rivisto l’ultima volta nel 2006, non è accettabile affermare che questi cambiamenti nell’ambito delle relazioni commerciali intrattenute nel settore siano stati già considerati.</p>
      <p sl="it">Nell’imminente revisione del regolamento è urgente e necessario adottare misure di compensazione per garantire fondi ai produttori di banane delle regioni ultraperiferiche europee al fine di ridurre al minimo l’impatto derivante dalla liberalizzazione del settore.</p>
    </intervention>
    <intervention id="4-303-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Sebbene concordi con la posizione della relatrice per quanto concerne la necessità che Commissione e Consiglio accettino specificamente di intraprendere una valutazione dell’impatto delle conseguenze degli accordi per le regioni e i paesi in via di sviluppo, non concordo con il modo in cui il processo si è sviluppato senza condurre prima valutazioni di impatto, pur sapendo che si trattava di colture importanti per alcune regioni dell’Unione, come le regioni ultraperiferiche. In proposito, manifesto il mio disaccordo e mi astengo dal voto.</p>
    </intervention>
    <intervention id="4-304-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">Ho votato contro il presente accordo commerciale internazionale. La storia del commercio internazionale dimostra che la tendenza alla monocoltura non è un modello di sviluppo valido né economicamente sostenibile. Gli accordi di libero scambio conclusi in tale contesto a mio parere sono mal concepiti. L’Unione europea ha inoltre il dovere, per come la vedo io, di onorare i propri impegni e fornire adeguato sostegno finanziario alle regioni ultraperiferiche.</p>
    </intervention>
    <intervention id="4-305-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della proposta di decisione concernente la conclusione di un accordo sul commercio delle banane. Le banane sono la quarta coltura al mondo per importanza e offrono un importante contributo alla sicurezza alimentare. Tuttavia, nella maggior parte dei paesi produttori di banane, la produzione è destinata unicamente al mercato interno e occasionalmente ai mercati regionali: soltanto il 20 per cento della produzione mondiale è commerciato internazionalmente. Il controllo del commercio delle banane è concentrato nelle mani di un numero limitato di aziende. Solo cinque importanti multinazionali controllano oltre l’80 per cento di tutte le banane commerciate internazionalmente. Il 15 dicembre 2009, l’Unione europea, un gruppo di paesi dell’America latina e gli Stati Uniti hanno raggiunto un accordo sulle tariffe applicate dall’Unione alle importazioni di banane, ponendo fine a una delle controversie più annose e spinose della storia recente del sistema di scambi multilaterali. L’accordo consta fondamentalmente di tre componenti: un calendario concordato di riduzioni tariffarie per gli esportatori di banane NPF, un accordo per gestire i “prodotti tropicali” e i prodotti soggetti a un’“erosione della preferenza” nel contesto più ampio dei negoziati in sede di OMC, nonché un pacchetto finanziario ammontante a 190 milioni di euro di assistenza agli esportatori ACP di banane, noto come programma di misure di accompagnamento per le banane (MAB). Le controversie sulle banane hanno destabilizzato il clima della produzione e del commercio nei paesi interessati. Il compromesso consentirà di rendere il mercato globale delle banane più prevedibile e stabile, incoraggiando in tal modo investimento e crescita, oltre a una maggiore attenzione per i temi più ampi legati alle condizioni di produzione nelle catene di fornitura delle banane.</p>
    </intervention>
    <intervention id="4-306-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, ho votato a favore di questa relazione e mi congratulo con il lavoro svolto dalla relatrice. Concordo circa il processo di liberalizzazione del commercio delle banane che fa seguito agli accordi raggiunti in seno all’OMC e agli accordi bilaterali stabiliti con i paesi dell’America centrale e del sud. Ritengo tuttavia necessario garantire, al contempo, i produttori europei, che da sempre sono impegnati nella produzione e nella trasformazione delle banane e che svolgono un ruolo sociale fondamentale in alcune regioni europee, come ad esempio in Guadalupa, in Martinica, a Madeira e nelle Azzorre.</p>
      <p sl="it">Per questi motivi, penso che il Consiglio e la Commissione debbano tenere conto di tali situazioni attraverso studi di impatto economico a lungo termine e attraverso stanziamenti a favore delle suddette aree per garantire che, in parallelo con la tendenza alla liberalizzazione del mercato delle banane, i produttori europei continuino a essere competitivi.</p>
    </intervention>
    <intervention id="4-307-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Ho votato a favore dell’accordo sul commercio delle banane che pone definitivamente termine alla controversia commerciale durata 16 anni sulle importazioni di banane tra l’Unione e taluni paesi americani. La gravità del problema è documentata dalle sentenze della Corte di giustizia europea, trovatasi di fronte a un regime discriminatorio per le importazioni di banane dell’Unione. Plaudo al fatto che le importazioni di banane finalmente godono di una situazione di parità, ponendo fine all’ingiustificato favoritismo nei confronti di ex colonie europee, che distorce il commercio globale nel settore. Dopo aver creato parità nelle condizioni commerciali, tuttavia, i coltivatori sinora favoriti dell’Africa, dei Caraibi e del Pacifico non cesseranno di beneficiare di un trattamento preferenziale. A titolo di misura di compensazione, è stato stanziato un sostegno di 200 milioni di euro che dovrebbe aiutarli a prepararsi alla concorrenza più agguerrita. Temo che prima o poi dovremo però accettare il fatto che le banane africane semplicemente non possono competere con quelle latinoamericane a causa della qualità inferiore e dei costi di produzione più elevati. Nel contempo, vorrei manifestare la speranza, che dopo aver concluso con successo i negoziati sulle banane, si rivolga l’attenzione alla riduzione dei dazi di importazione anche su altra frutta tropicale, riducendone in tal modo il prezzo a vantaggio, pertanto, di tutti i cittadini europei.</p>
    </intervention>
    <intervention id="4-308-000" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="it">Appoggiamo la conclusione dell’accordo di Ginevra sul commercio delle banane tra l’Unione europea, una serie di paesi latinoamericani e gli Stati Uniti. In proposito, sosteniamo il fatto che, in aggiunta alla normale assistenza comunitaria, i principali paesi ACP esportatori di banane ottengano un sostegno aggiuntivo nell’ambito del programma noto come misure di accompagnamento per le banane (MAB). Siamo invece contrari all’aumento degli aiuti comunitari ai produttori europei colpiti dall’accordo (paragrafi 19 e 20 del progetto) e, in generale, riteniamo che gli aiuti agricoli comunitari debbano essere progressivamente aboliti.</p>
    </intervention>
    <intervention id="4-309-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della raccomandazione riguardante gli accordi sul commercio delle banane perché credo che la firma di tali accordi ponga fine alle controversie esistenti in sede di OMC e possa contribuire alla stabilità del mercato mondiale delle banane. Reputo tuttavia necessario garantire il rispetto degli interessi e delle esigenze proprie dei produttori di banane delle regioni ultraperiferiche, segnatamente aumentando i fondi disponibili nell’ambito del programma di soluzioni specifiche per ovviare alla lontananza e all’insularità (POSEI).</p>
    </intervention>
    <intervention id="4-310-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">La coltivazione delle banane rappresenta il quarto mercato al mondo per importanza e vi partecipa soltanto un numero limitato di paesi produttori. Rispetto alla produzione totale, solo il 20 per cento è destinato al commercio internazionale. Il 15 dicembre 2009, l’Unione europea, un gruppo di paesi latinoamericani e gli Stati Uniti hanno raggiunto un accordo sui dazi doganali applicabili alle importazioni di banane. Ciò ha posto fine a una controversia in sede di OMC incentrata sulla discriminazione operata dall’Unione nei confronti dei produttori latinoamericani rispetto ai produttori ACP, imponendo una revisione delle politiche comunitarie e una progressiva riduzione dagli attuali 176 euro/tonnellata a un valore finale di 114 euro/tonnellata entro il 2017. I paesi ACP, pertanto, perderanno la competitività, il che, nonostante l’esenzione dai dazi doganali di cui godono, potrebbe comportare un impatto economico e sociale negativo. L’accordo sembra anche presentare alcuni vantaggi, ma è importante predisporre una valutazione di impatto per quel che riguarda la capacità dei paesi ACP di reagire ai cambiamenti intervenuti nel mercato.</p>
    </intervention>
    <intervention id="4-311-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">L’odierna risoluzione riguarda la conclusione dell’accordo di Ginevra sul commercio delle banane tra Unione europea e taluni paesi latinoamericani, nonché un altro accordo sul commercio delle banane tra Unione europea e Stati Uniti. Ho votato a favore della risoluzione non soltanto perché chiede alla Commissione di precisare se l’accordo di finanziamento preveda un aumento dell’attuale ammontare per lo sviluppo, ma soprattutto perché presta particolarmente attenzione ai produttori europei che operano in tale settore agricolo, ubicato nelle regioni ultraperiferiche europee. È il caso di Madeira, dove i tassi di disoccupazione sono elevati, per cui la risoluzione concorre a una maggiore coesione sociale ed economica. Spero quindi che gli importi assegnati al programma di soluzioni specifiche per ovviare alla lontananza e all’insularità siano incrementati in modo che i produttori di banane europee possano resistere alla concorrenza creata dalla crescente liberalizzazione del settore a seguito dei nuovi accordi.</p>
    </intervention>
    <intervention id="4-312-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’accordo sul commercio delle banane con 11 paesi latinoamericani e gli Stati Uniti. Esprimendo il proprio consenso, oggi il Parlamento europeo ha posto fine all’annosa “guerra delle banane”. Apprezzo il fatto che, per ridurre l’impatto dell’accordo sui paesi ACP più poveri, la cui economia fondamentalmente si basa sulle banane, l’accordo preveda uno strumento finanziario volto ad aiutarli ad ammodernare e diversificare la propria produzione.</p>
    </intervention>
    <intervention id="4-313-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="it">Per quanto concerne le proposte formulate, i pareri del gruppo GUE/NGL sui materiali presentati in merito ai cambiamenti da apportare ai regolamenti che disciplinano l’accesso ai mercati comunitari per questo prodotto di base agricolo e i regolamenti commerciali internazionali correlati sulle importazioni e le esportazioni, vorrei dichiarare la mia posizione, che concorda con il parere espresso in tale ambito dal governo ceco. Il governo ceco è favorevole al cambiamento dei regimi di importazione che modifica i dati doganali ridotti riscossi sulle importazioni di tale prodotto di base agricolo dai paesi terzi e accoglie con favore l’accordo di Ginevra che disciplina il commercio di tale prodotto. La produzione agricola effettiva e il commercio internazionale di tale prodotto, specialmente l’accesso al mercato comunitario, sono aspetti fondamentali per molti paesi interessati. Dovremmo sempre tenerlo presente quando elaboriamo la politica agricola comune dell’Unione. Come suggerisce il testo, le condizioni negoziate dovrebbero contribuire a creare una certa stabilità in tale ambito. La base, tuttavia, dovrebbe continuare a essere una valutazione degli impatti sui paesi interessati, unitamente a una stima dello sviluppo possibile a più lungo termine. Nonostante la priorità concessa alla modifica dei regolamenti commerciali internazionali, non dovremmo dimenticare l’importanza di tale prodotto di base per i consumatori finali. È fondamentale mantenere i valori nutrizionali appropriati di questo alimento, così come è importante produrlo in una maniera rispettosa dell’ambiente. Da ultimo, non va dimenticata l’importanza di una qualità sufficiente, attribuendole invece una priorità maggiore rispetto alla quantità.</p>
    </intervention>
    <intervention id="4-314-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Questo accordo, semplicemente frutto della pressione esercitata dalle principali multinazionali delle banane sotto l’occhio clemente dell’OMC, stabilisce condizioni paritarie artificiose tra i paesi esportatori di banane, sancendo di fatto politiche salariali ignobili e la distruzione della democrazia che multinazionali come Chiquita e Dole attuano nei paesi latinoamericani. L’accordo non dice una sola parola sui loro reati ambientali. La parità dovrebbe essere stabilita nel contesto degli accordi di partenariato economico, altrimenti non vi può essere parità. Sinora in tutto il mondo la Commissione europea ha negoziato esattamente il contrario della parità. L’accordo è dunque un’illusione e rientra in una politica dannosa.</p>
    </intervention>
    <intervention id="4-315-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Le banane rappresentano la quarta coltura al mondo per importanza, dopo riso, grano e mais, per cui non posso non accogliere con favore la fine di una delle controversie giuridiche più tecnicamente complesse, politicamente delicate e commercialmente significative mai portate dinanzi all’Organizzazione mondiale del commercio. Ritengo anche, tuttavia, che questo accordo non sia perfetto e in futuro possa creare problemi. Esorto pertanto la Commissione a presentare quanto prima una valutazione dell’impatto degli effetti degli accordi sul commercio delle banane sulle regioni ultraperiferiche europee e i paesi in via di sviluppo che ne sono produttori fino al 2020 in modo da poter comprendere le difficoltà di tali paesi e agire di conseguenza, ove del caso adeguando e rafforzando il programma di soluzioni specifiche per ovviare alla lontananza e all’insularità (POSEI).</p>
    </intervention>
    <intervention id="4-316-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="it">Questo accordo pone fine a una controversia che per oltre 15 anni ha visto l’Europa contrapporsi ai paesi latinoamericani produttori di banane e agli Stati Uniti, i quali condannavano il trattamento preferenziale concesso dall’Europa alle esportazioni provenienti dal gruppo di paesi ACP.</p>
      <p sl="it">D’ora in poi, l’Unione europea ridurrà progressivamente le proprie tariffe per l’importazione delle banane provenienti dall’America latina. Le banane dei paesi ACP continueranno però a usufruire di un accesso in esenzione doganale nell’Unione europea. Inoltre, i principali paesi ACP produttori di banane continueranno a ricevere aiuti dal bilancio comunitario (a concorrenza della somma di 200 milioni di euro) per aiutarli ad adattarsi alla concorrenza più agguerrita dell’America latina.</p>
      <p sl="it">Dobbiamo tuttavia prestare particolare attenzione per garantire che l’accordo non arrechi danno ai piccoli produttori rafforzando la posizione monopolistica delle grandi multinazionali americane che controllano il mercato delle banane nei paesi latinoamericani. L’impatto di tali accordi sui produttori dei paesi in via di sviluppo e delle regioni ultraperiferiche dell’Unione europea dovrà essere valutato.</p>
    </intervention>
    <intervention id="4-317-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Nel dicembre 2009 è stato raggiunto un accordo che ha posto fine all’annosa controversia sulle banane tra l’Unione europea e l’Organizzazione mondiale del commercio. L’accordo prevede tre requisiti principali che i paesi ACP e quelli latinoamericani che forniscono banane dovranno rispettare. Il suo obiettivo è colmare alcune presunte lacune. Inoltre, l’Unione europea si impegna ad applicare alle importazioni di banane tariffe rigorosamente controllate. Mi sono astenuto all’atto del voto perché alcuni aspetti della relazione, specialmente quelli riguardanti gli accordi tariffari, non hanno potuto essere completamente risolti.</p>
    </intervention>
    <intervention id="4-318-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">L’accordo di Ginevra intende porre termine alla cosiddetta “guerra delle banane”. Sono tuttavia prevedibili ulteriori conflitti perché i paesi latinoamericani hanno chiesto una riduzione notevolmente superiore dei dazi doganali. Inoltre, molti paesi terzi stanno tentando di portare la propria produzione di banane sul mercato europeo in totale esenzione usufruendo di un “trattamento specifico per cliente”, il che potrebbe arrecare un danno considerevole. Ancora una volta l’Unione ha fatto alcune concessioni ingiustificate dalle quali, in ultima analisi, trarranno vantaggio soltanto le multinazionali. Per questo ho votato contro la relazione.</p>
    </intervention>
    <intervention id="4-319-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Il Progetto di decisione del Consiglio sulla conclusione degli accordi sul commercio delle banane tra Unione europea e paesi dell’area americana e latino americana è importante al fine di rendere più facile il commercio di uno dei beni alimentari più diffusi al mondo dopo riso, grano e mais. Ho votato a favore del testo della collega Balzani perché accordi come questo permettono una più ampia commercializzazione e differenziazione nella diffusione del prodotto, dato che solo un numero limitato dei paesi produttori è coinvolto nel commercio delle banane, riservato a un ristretto gruppo di multinazionali che ne controllano oltre l’80 % degli scambi internazionali.</p>
    </intervention>
    <intervention id="4-320-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della raccomandazione concernente gli accordi sul commercio delle banane perché pongono fine alle controversie in sede di Organizzazione mondiale del commercio e concorrono alla stabilità del mercato mondiale delle banane. Reputo tuttavia essenziale garantire il rispetto degli interessi e delle esigenze specifiche dei produttori di banane delle regioni ultraperiferiche, specialmente aumentando i fondi disponibili nell’ambito del programma di soluzioni specifiche per ovviare alla lontananza e all’insularità (POSEI). La situazione nell’Unione europea è molto particolare perché le banane sono la quarta coltura al mondo per importanza e vi è soltanto un numero limitato di paesi produttori di banane. Soltanto il 20 per cento della produzione globale viene commerciato internazionalmente.</p>
    </intervention>
    <intervention id="4-321-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Il 15 dicembre 2009, l’Unione europea, un gruppo di paesi latinoamericani e gli Stati Uniti hanno raggiunto un accordo sulle tariffe comunitarie applicabili alle importazioni di banane ponendo fine a un’annosa controversia sul trattamento preferenziale concesso dall’Unione alle importazioni di banane provenienti dai paesi ACP a discapito delle banane latinoamericane. Secondo i termini del compromesso, l’Unione ridurrà progressivamente le proprie tariffe sulle importazioni di banane latinoamericane dall’attuale livello di 176 euro/tonnellata a 114 euro/tonnellata entro il 2017, il che naturalmente comporterà un impatto negativo sulle regioni ultraperiferiche europee e i paesi ACP produttori di banane. È dunque importante valutare attentamente le ripercussioni dell’accordo e adottare misure di sostegno adeguate per i produttori delle regioni ultraperiferiche comunitarie e dei paesi ACP. Al riguardo, oltre al previsto aiuto integrativo per i principali paesi ACP produttori di banane, noto come programma di misure di accompagnamento per le banane (MAB), è essenziale apportare modifiche al pacchetto di sostegno per i produttori dell’Unione europea nel quadro del bilancio del programma di soluzioni specifiche per ovviare alla lontananza e all’insularità (POSEI) in maniera da aiutarli ad adattarsi agli effetti dei cambiamenti intervenuti nel mercato mondiale delle banane.</p>
    </intervention>
    <intervention id="4-322-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, le banane rappresentano la quarta coltura mondiale per importanza e contribuiscono in maniera determinante alla sicurezza degli approvvigionamenti alimentari globali. Nonostante questo, solo il 20% della produzione è oggetto di scambi internazionali. L’attività è praticamente nelle mani di cinque grandi multinazionali che, da sole, controllano oltre l’80% degli scambi internazionali di banane.</p>
      <p sl="it">Il 15 dicembre 2009 l’UE ha raggiunto un accordo per un nuovo regime tariffario con gli Stati Uniti e un gruppo di paesi dell’America latina, ponendo così termine a un’annosa controversia, in quanto i paesi ACP potevano esportare banane in Europa godendo di agevolazioni doganali e distorcendo il mercato soprattutto a danno dei produttori sudamericani. L’accordo renderà il mercato globale delle banane meno imprevedibile e più stabile, incoraggiando così gli investimenti e la crescita nel settore.</p>
      <p sl="it">Il Parlamento europeo dovrà ora vigilare affinché la Commissione e il Consiglio garantiscano iniziative specifiche per rafforzare la posizione commerciale dei coltivatori di banane, presentando al più presto al Parlamento una valutazione d’impatto riguardante gli effetti degli accordi sui PVS produttori e sulle regioni ultraperiferiche dell’Europa. In nessun caso, infine, si dovrà tentare di finanziare i paesi ACP produttori di banane attraverso la riassegnazione di risorse prelevandole da quelle destinate alla cooperazione allo sviluppo.</p>
    </intervention>
    <intervention id="4-323-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore perché l’Unione è stata accusata di violazione delle norme commerciali importando banane dai paesi ACP senza riscuotere alcun tributo, imponendo invece pesanti tasse ad altri paesi. Accolgo dunque con favore la fine di questa guerra commerciale.</p>
    </intervention>
    <intervention id="4-324-000" speaker_id="97026" name="Patrice TIROLIEN" is_mep="True" mode="written" nationality="France" birth_date="17-03-1946" birth_place="Grand-Bourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">È impossibile separare l’accordo di Ginevra dagli altri accordi che la Commissione ha successivamente negoziato. Poco dopo la firma dell’accordo di Ginevra, Colombia e Perù hanno ottenuto una riduzione tariffaria maggiore, dimostrando pertanto che l’accordo non offre alcuna certezza giuridica e non ha composto la controversia sulle banane come asserisce di fare. Tale trattamento preferenziale ha indotto Ecuador e Guatemala a chiedere un pari trattamento e rischia di comportare il deposito di ulteriori ricorsi presso l’OMC. L’accordo nuoce inoltre gravemente a un settore che rappresenta innumerevoli posti di lavoro non soltanto nei paesi ACP nostri partner, ma anche nelle nostre regioni ultraperiferiche. L’assistenza erogata dall’Unione europea a sostegno dei produttori nelle regioni ultraperiferiche è stata calcolata sulla base delle leggi approvate in sede di OMC nel 2006. Tuttavia, né l’accordo del dicembre 2009 né l’accordo con i paesi andini sono stati previsti nel programma POSEI. Quanto all’aiuto concesso ai produttori ACP, non è sufficiente per consentire loro di adeguarsi alla nuova situazione tariffaria. Dare il proprio consenso a tale accordo equivale a sostenere la Commissione in una strategia che non è coerente con lo sforzo profuso dall’Unione a favore delle regioni ultraperiferiche e dei paesi ACP.</p>
    </intervention>
    <intervention id="4-326-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Tenuto conto delle posizioni espresse nelle mie precedenti dichiarazioni di voto e visto che sono in disaccordo con il modo in cui il processo si è sviluppato senza aver svolto prima una valutazione di impatto, pur sapendo che le coltivazioni in questione erano importanti per alcune regioni europee, come le regioni ultraperiferiche, per dimostrare il mio disaccordo all’atto del voto mi sono astenuto.</p>
    </intervention>
    <intervention id="4-327-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, nel panorama delle colture le banane rappresentano la quarta coltura mondiale per importanza, dopo riso, grano e mais, e contribuiscono in maniera determinante alla sicurezza degli approvvigionamenti alimentari.</p>
      <p sl="it">Nel dicembre 2009, l’Unione europea, un gruppo di paesi dell’America latina e gli Stati Uniti hanno raggiunto un accordo sul regime tariffario applicabile alle importazioni di banane nell’Unione. La firma di questo accordo ha messo fine a una delle controversie più annose della recente storia del sistema commerciale multilaterale. Infatti, nel recente passato, le politiche di importazione delle banane sono state oggetto di una disputa decennale in seno all’OMC che opponeva l’UE a diversi paesi produttori di banane dell’America latina e agli Stati Uniti.</p>
      <p sl="it">Non possiamo, tuttavia, trascurare il caso in cui la modifica delle aliquote tariffarie, che deriva dall’applicazione dell’accordo, abbia ripercussioni negative sulla sussistenza dei produttori di banane dell’Unione. Pertanto, sollecito l’attenzione della Commissione affinché venga realizzato nei prossimi mesi uno studio d’impatto serio e indipendente per verificare gli eventuali effetti negativi e le conseguenze dell’entrata in vigore dell’accordo per i produttori europei di banane ed, eventualmente, provvedere a una revisione verso l’alto delle misure di aiuto previste nel quadro del programma POSEI.</p>
    </intervention>
    <intervention id="4-328-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della relazione concernente la proposta che abroga il regolamento del Consiglio sulle tariffe per le banane. Il regime di importazione delle banane dell’Unione prevedeva che 775 000 tonnellate di tale frutta provenienti dai paesi ACP potessero accedere all’Unione ogni anno in esenzione doganale, applicando invece una tariffa di 176 euro/tonnellata alle banane provenienti da tutti gli altri esportatori (fornitori NPF). Molti paesi latinoamericani hanno insistito a lungo sul fatto che tale regime di importazione operava una discriminazione illegale a favore delle banane provenienti dai paesi ACP violando le norme dell’OMC in materia di restrizioni quantitative. Secondo i termini del compromesso, l’Unione europea ridurrà progressivamente le proprie tariffe sulle esportazioni di banane provenienti dai paesi latinoamericani finché non avrà raggiunto il livello di 114 euro/tonnellata. L’accordo contiene inoltre una clausola in cui si afferma che gli esportatori di banane latinoamericani sospenderanno tutte le azioni contro l’Unione in sede di OMC “una volta che il nuovo elenco dei dazi dell’UE sarà certificato dall’OMC, i paesi fornitori di banane dell’America latina dovranno porre fine a tutte le controversie con l’UE sulle banane pendenti in sede OMC e ritirare tutti i reclami presentati contro l’Unione a seguito dell’adesione di nuovi Stati membri o della modifica dei dazi sulle banane introdotta dalla stessa UE nel 2006” e non chiederanno ulteriori riduzioni tariffarie per le banane nel Ciclo di Doha.</p>
    </intervention>
    <intervention id="4-329-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione sui dazi doganali applicabili alle banane, volta ad applicare i nuovi dazi previsti dall’accordo di Ginevra, la cui stipula concorre alla stabilità e alla prevedibilità del mercato mondiale delle banane.</p>
    </intervention>
    <intervention id="4-330-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Il 15 dicembre 2009, l’Unione europea, un gruppo di paesi latinoamericani e gli Stati Uniti hanno raggiunto un accordo sui dazi doganali applicabili alle importazioni di banane. Ciò ha posto fine a una controversia in sede di Organizzazione mondiale del commercio incentrata sulla discriminazione operata dall’Unione nei confronti dei produttori latinoamericani rispetto ai produttori dei paesi ACP, imponendo una revisione delle politiche comunitarie e una progressiva riduzione dagli attuali 176 euro/tonnellata al valore finale di 114 euro/tonnellata entro il 2017. A seguito dell’approvazione dell’accordo di Ginevra sul commercio delle banane, sarà essenziale apportare le necessarie modifiche e rettifiche legislative che ne garantiranno l’effettiva attuazione. A tal fine, è necessario abrogare l’attuale regolamento (CE) n. 1964/2005 del Consiglio sulle tariffe per le banane, che prevede un dazio di 176 euro/tonnellata.</p>
    </intervention>
    <intervention id="4-331-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Le tariffe applicabili al commercio delle banane sono state stabilite nel regolamento (CE) n. 1964/2005 del Consiglio. A seguito dei recenti negoziati tra l’Unione europea e i paesi produttori di banane, che hanno dato luogo a nuovi accordi, segnatamente l’accordo di Ginevra, e posto fine ad annose controversie in sede di OMC, è necessario abolire il suddetto regolamento. Sebbene non sia stato possibile giungere a un consenso totale, accolgo con favore questo ulteriore passo avanti verso un impegno definitivo dell’Unione al riguardo da inserire nel prossimo round negoziale ed esprimo pieno accordo alla revoca del regime tariffario stabilito dal regolamento (CE) n. 1964/2005 del Consiglio, del 29 novembre 2005.</p>
    </intervention>
    <intervention id="4-332-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">Il presente accordo è un esempio eloquente del potere delle multinazionali e del ruolo dell’Organizzazione mondiale del commercio quale forum che difende i loro interessi. L’accordo ci dimostra anche nuovamente come l’Unione si consideri uno strumento al servizio degli interessi dei monopoli transnazionali. Con tale accordo, le multinazionali americane, che oggi già controllano più dell’80 per cento del commercio mondiale delle banane, interessi che la Commissione ammette di aver tentato di “acquietare” con l’accordo, vedranno ulteriormente aumentare la propria quota di mercato.</p>
      <p sl="it">Sono queste stesse multinazionali a essere accusate e denunciate per violazione dei diritti umani, espropriazione di terreni dagli indigeni e promozione di condizioni di lavoro vicine alla schiavitù, il tutto per incoraggiare modelli di produzione intensiva ambientalmente insostenibili. In cambio, l’accordo, come ammette la stessa relatrice, minaccerà la sopravvivenza di migliaia di produttori piccoli e medi, sia nei paesi ACP sia nei paesi europei.</p>
      <p sl="it">I produttori piccoli e medi, le norme sociali e di lavoro e la conservazione dell’ambiente continueranno a essere sacrificati sull’altare del libero scambio, trasformato in mere vacue parole nella discussione ufficiale e calpestato ogni giorno, nella pratica, come ancora una volta osserviamo.</p>
    </intervention>
    <intervention id="4-333-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della risoluzione per abrogare il regolamento (CE) n. 1964/2005 del Consiglio sul regime tariffario per le banane in quanto è necessario a seguito del voto per manifestare consenso all’accordo sul commercio delle banane convenuto in sede di OMC.</p>
    </intervention>
    <intervention id="4-334-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Cedere al ricatto delle multinazionali e restituire retroattivamente i dazi doganali è un’aberrazione. L’Unione europea avrebbe potuto avere la decenza di usare i milioni che sta sprecando per tale questione allo scopo di alleviare le sofferenze delle popolazioni d’oltremare, che saranno vittime degli accordi stipulati proprio nel momento in cui sono colpite dalla crisi.</p>
    </intervention>
    <intervention id="4-335-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Non posso non accogliere con favore la fine di una delle controversie giuridiche più tecnicamente complesse, politicamente delicate e commercialmente significative mai portate dinanzi all’Organizzazione mondiale del commercio (OMC). A seguito dell’adozione di questo nuovo accordo, è necessario allineare il regolamento (CE) n. 1964/2005 del Consiglio abrogandolo in maniera da rispettare l’accordo di riduzione tariffaria, che impone di portarle dagli attuali 176 euro/tonnellata a 114 euro/tonnellata entro la fine del 2017.</p>
    </intervention>
    <intervention id="4-336-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">A giudicare dall’enorme entusiasmo con il quale i membri del Parlamento hanno accolto il voto sulla riduzione tariffaria per le banane importate dall’America latina, è divenuto chiaro che molti colleghi non capiscono quanto fondamentale sia la questione per l’Unione europea. Ogni anno approviamo un bilancio che prevede fondi per l’assistenza, compresi aiuti per i paesi latinoamericani. Se oggi riduciamo le tariffe per l’importazione delle banane provenienti dall’America latina, questo prodotto diventerà ancor più competitivo. Ciò significa che il numero di banane coltivato aumenterà e si creeranno altri posti di lavoro, permettendo in tal modo di ridurre l’assistenza finanziaria ai paesi latinoamericani. L’Unione europea, pertanto, otterrà notevoli risparmi sui fondi destinati alle relazioni con i paesi in via di sviluppo, ma questo è già un altro argomento. Ho sostenuto l’iniziativa consapevolmente, pur non sorridendo.</p>
    </intervention>
    <intervention id="4-337-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Dopo il riso, il grano e il mais, le banane sono la quarta coltura alimentare al mondo per importanza. Nella sola Unione europea, nel 2008 sono stati venduti 5,4 milioni di tonnellate di banane. L’Unione ha però un problema. Cinque multinazionali controllano l’80 per cento del commercio internazionale delle banane. Una controversia tra l’Unione e l’Organizzazione mondiale del commercio durata per decenni e riguardante il trattamento preferenziale concesso dall’Unione alle importazioni di banane provenienti dai paesi ACP rispetto a quelle provenienti dall’America latina è stata infine composta attraverso un accordo raggiunto nel dicembre 2009. Ho scelto l’astensione perché non è possibile garantire che si sia tenuto debitamente conto degli interessi legittimi di tutti coloro che sono coinvolti.</p>
    </intervention>
    <intervention id="4-338-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione della collega Balzani sull’abrogazione del regolamento del Consiglio del 2005 sul dazio applicato al commercio di banane provenienti dai paesi dell’America Latina. La questione é stata discussa anche all’interno dell’OMC dato che paesi dell’America Latina hanno denunciato il carattere discriminatorio e illegale del regolamento sul regime di importazioni dell’UE che prevedeva aliquote tariffarie per i paesi sud americani e agevolazioni per i paesi ACP. Ho ritenuto doveroso votare a favore dell’abrogazione di un regolamento che ha creato solo controversie a livello internazionale destabilizzando il contesto produttivo e commerciale dei paesi interessati. Il nuovo accordo renderà il mercato globale delle banane meno imprevedibile e più stabile.</p>
    </intervention>
    <intervention id="4-339-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della relazione A7-0003/2011 , ma avallo l’idea che sia presentata una valutazione dell’impatto delle conseguenze sulle regioni ultraperiferiche perché la coltivazione delle banane è fondamentale per l’economia locale di molte di queste regioni. Poiché il regolamento che istituisce il programma di soluzioni specifiche per ovviare alla lontananza e all’insularità (POSEI) è attualmente in fase di revisione, la Commissione deve vagliare la possibilità di proteggere dette regioni dalle esternalità negative causate da tale accordo. L’accordo di Ginevra sul commercio delle banane tra l’Unione europea e taluni paesi latinoamericani come Brasile, Colombia, Costa Rica, Ecuador, Guatemala, Honduras, Mexico, Nicaragua, Panama, Perù e Venezuela, ha portato a una riduzione delle tariffe applicate alle importazioni di banane entro il 2017. Il diritto interno dell’Unione dovrà essere adeguato abrogando il regolamento (CE) n. 1964/2005 concernente il regime tariffario per le banane. Il possibile esito dell’accordo, segnatamente la progressiva liberalizzazione del settore e l’apertura del mercato europeo alle importazioni di banane, avrà inevitabilmente conseguenze negative sulla produzione interna europea di banane, conseguenze che devono essere affrontate.</p>
    </intervention>
    <intervention id="4-340-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, le banane rappresentano la quarta coltura mondiale per importanza, dopo riso, grano e mais, e contribuiscono in maniera determinante alla sicurezza degli approvvigionamenti alimentari. Eppure, nella maggior parte dei paesi produttori, le banane sono destinate esclusivamente al mercato interno e, su base occasionale, a quello regionale, al punto che solo il 20% della produzione globale è oggetto di scambi internazionali. Analizzando i dati forniti nella relazione, nel 2008 i consumatori dell’UE hanno acquistato oltre 5,4 milioni di tonnellate di banane. Quasi il 90% delle banane consumate nell’Unione è stato importato (un 72,5% dall’America latina e un 17% dai paesi dell’Africa, dei Caraibi e del Pacifico – ACP). Sono quindi convinto dell’importanza di questo accordo e ribadisco il mio voto favorevole all’accordo trovato.</p>
    </intervention>
    <intervention id="4-341-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Il 31 maggio 2010 è stato firmato l’accordo di Ginevra sul commercio di banane tra Unione europea e Brasile, Colombia, Costa Rica, Ecuador, Guatemala, Honduras, Mexico, Nicaragua, Panama, Perù e Venezuela, che prevede una progressiva riduzione delle tariffe applicabili alle importazioni di banane provenienti da detti paesi. Un primo taglio, applicato retroattivamente dal 15 dicembre 2009, data di entrata in vigore dell’accordo, ha portato la tariffa a 148 euro/tonnellata. I successivi tagli saranno attuati in sette anni con un eventuale congelamento di massimo due anni se vi dovesse essere un ritardo nel pervenire a un accordo sulle modalità per i prodotti agricoli nel corso del Ciclo di Doha dell’OMC. La tariffa finale di 114 euro/tonnellata dovrebbe essere raggiunta al massimo entro il 1° gennaio 2019. A seguito della stipula di tale accordo, è dunque necessario abrogare il regolamento (CE) n. 1964/2005 del Consiglio, del 29 novembre 2005, che istituisce il regime tariffario NPF dell’Unione per le importazioni di banane fissandolo a 176 euro/tonnellata.</p>
    </intervention>
    <intervention id="4-342-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="it">La firma dell’accordo internazionale di Ginevra sul commercio delle banane tra Unione europea e taluni paesi dell’America latina come Brasile, Colombia, Costa Rica, Ecuador, Guatemala, Honduras, Mexico, Nicaragua, Panama, Perù e Venezuela, è volto a ridurre progressivamente i dazi doganali sulle banane importante entro il 2017.</p>
      <p sl="it">Le normative interne europee dovranno pertanto essere adeguate ai termini di tale accordo. Ciò significherà abrogare il regolamento (CE) n. 1964/2005 sul regime tariffario applicabile alle banane, abrogazione sulla quale oggi votiamo. Le condizioni dell’accordo, segnatamente la progressiva liberalizzazione del settore e l’apertura del mercato europeo alle importazioni di banane, avrà inevitabilmente conseguenze sulla produzione interna europea nel settore.</p>
      <p sl="it">È urgente che la Commissione europea presenti una valutazione dell’impatto delle conseguenze sulle regioni ultraperiferiche come Madeira, dalla quale provengo. La produzione di banane è essenziale per l’economia di varie regioni ultraperiferiche, il cui status , sancito dal trattato di Lisbona, a mio parere richiede futuri adeguamenti del programma di soluzioni specifiche per ovviare alla lontananza e all’insularità (POSEI).</p>
    </intervention>
    <intervention id="4-344-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Apprezzo la relazione in discussione, poiché prende in considerazione l’esigenza presente di integrare e aumentare la funzionalità e l’efficacia della gestione dei rifiuti di apparecchiature elettriche ed elettroniche. A dispetto dei dati positivi, che indicano che vengono raccolti circa l’85 per cento di questo tipo di rifiuti, comunque, confrontando la quantità raccolta con il numero di apparecchiature immesse sul mercato, si evince che il 65 per cento del materiale venduto viene effettivamente raccolto; buona parte di queste quote non vengono tuttavia notificate alle autorità né elaborate correttamente.</p>
      <p sl="pt">Approvo inoltre l’idea secondo cui l’attuazione della direttiva accrescerebbe la quantità di rifiuti trattati e notificati, specialmente relativamente al tasso di raccolta, alla responsabilità per il raggiungimento degli obiettivi di raccolta e la responsabilità per i consumatori. L’attuazione della direttiva fornirà delle regole più chiare sulla raccolta, il trattamento e gli standard di riciclaggio nonché informazioni più chiare in merito ai costi connessi alla raccolta e al trattamento.</p>
    </intervention>
    <intervention id="4-345-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Il trattamento dei rifiuti è una questione centrale nella nostra società del consumo, sia dal punto di vista economico che dal punto di vista ambientale. È stata attribuita grande importanza al riciclaggio dei rifiuti in Europa in questa tornata: con la direttiva sui rifiuti di apparecchiature elettriche ed elettroniche e la risoluzione sulla gestione dei rifiuti in Campania abbiamo dato voce alla nostra opinione su un tema che presenta sia una dimensione tecnica sia politica. Nessuno si sorprenderà nell’apprendere che, ogni anno, vengono prodotti sempre più rifiuti di apparecchiature elettriche ed elettroniche. I prodotti in questione vengono di fatto utilizzati nella quotidianità (telefoni, televisioni, computer e così via). Si calcola che, al momento, venga riciclato appena un terzo dei nove milioni di tonnellate di rifiuti di apparecchiature elettriche e elettroniche prodotti ogni anno. L’obiettivo della direttiva è migliorare questi dati ed evitare gli sprechi, cercando al contempo di aumentare il senso di responsabilità dei produttori. Ci rivolgiamo quindi agli Stati membri affinché si assicurino che i produttori paghino il conto per la raccolta e il trattamento dei prodotti da riciclare. I consumatori, che già contribuiscono in modo significativo alla gestione dei rifiuti, devono essere sostenuti e assistiti in questo compito dai dettaglianti e dai venditori dei prodotti.</p>
    </intervention>
    <intervention id="4-346-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, ritengo che un aspetto fondamentale per un'economia globalizzata sia rappresentato dall'impiego efficiente e innovativo dell'energia, dei materiali e delle risorse.</p>
      <p sl="it">Con riferimento alla relazione in discussione, ricordo che i rifiuti di apparecchiature elettriche ed elettroniche (RAEE) rappresentano il flusso di rifiuti in più rapido aumento nell'Unione europea. La direttiva RAEE in vigore impone agli Stati membri la raccolta differenziata delle apparecchiature elettriche ed elettroniche e stabilisce obiettivi di recupero e riciclaggio.</p>
      <p sl="it">L'analisi svolta nell'ambito del processo di revisione di questa direttiva ha permesso di individuare non pochi problemi legati alla sua applicazione. In particolare, emerge il problema dell'estensione del campo di applicazione della direttiva. L'esperienza dimostra che il campo di applicazione della direttiva è stato interpretato e applicato in modo estremamente eterogeneo dagli Stati membri e che non è proponibile stabilire un elenco definitivo di prodotti, poiché il settore dei prodotti elettrici ed elettronici è un mercato in rapida trasformazione che richiederebbe una revisione continua della direttiva, senza che questa possa mai essere realmente aggiornata.</p>
      <p sl="it">Pertanto, ritengo indispensabile sia l'impegno verso una migliore armonizzazione della direttiva RAEE sia la riduzione dei costi di amministrazione che gravano sulle piccole e medie imprese del settore, senza pregiudicare il livello di protezione ambientale.</p>
    </intervention>
    <intervention id="4-347-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato in favore della proposta di direttiva sui rifiuti di apparecchiature elettriche ed elettroniche, che rappresentano il flusso di rifiuti in più rapido aumento nell'Unione europea e che pongono, pertanto, sfide di varia natura. Secondo la valutazione d'impatto della Commissione, attualmente viene già raccolto l'85 per cento dei rottami di origine elettronica generati. Confrontando la quantità raccolta con il numero di apparecchiature immesse sul mercato, il 65 per cento delle apparecchiature vendute viene nuovamente raccolto. Queste quote non vengono tuttavia notificate a organismi ufficiali e inoltre le apparecchiature non vengono trattate in modo corretto: soltanto il 33 per cento dei RAEE viene notificato ufficialmente, raccolto e trattato conformemente alle disposizioni della direttiva. L'obiettivo della presente revisione è quindi aumentare tale percentuale. Una base di partenza importante per evitare la spedizione illegale è rappresentata dagli Stati membri, ai quali spetta il compito di assicurare il recepimento e in particolare l'attuazione e il controllo della direttiva. Finora la spedizione illegale di rifiuti avviene in misura considerevole al di fuori dell'UE. Fin troppo spesso i rifiuti vengono ingannevolmente dichiarati come prodotti usati ma funzionanti e come tali esportati in paesi terzi. Per tale motivo, la direttiva in questione dovrebbe rendere più agevole la distinzione tra RAEE e apparecchiature usate.</p>
    </intervention>
    <intervention id="4-348-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Ho votato in favore della relazione sui rifiuti di apparecchiature elettriche ed elettroniche, che affronta un tema centrale. Da una parte, vi saranno inevitabilmente delle conseguenze per l’ambiente e per la salute, se questi rifiuti non verranno gestiti in modo corretto. D’altro canto, sussiste il problema della perdita di materie prime, questione centrale in un’economia globalizzata. Secondo i dati disponibili, l’85 per cento dei rifiuti elettronici viene riciclato, sebbene appena il 33 per cento di suddetto materiale venga notificato e trattato in ottemperanza alle disposizioni della direttiva UE. Non posso sostenere pienamente la posizione della commissione ENVI, che sostiene che i costi legati alla raccolta, al trattamento, allo sfruttamento e allo smaltimento ecocompatibile dei rifiuti di apparecchiature elettroniche dovrebbero essere ripartiti seguendo il principio “chi inquina paga”. Al contrario ritengo che i produttori, i dettaglianti e i consumatori non debbano pagare per la raccolta dei rifiuti delle apparecchiature per uso domestico e per il trasporto ai punti di raccolta. Queste attività dovrebbero essere responsabilità diretta delle autorità locali. Al contempo, non prevedo alcuna difficoltà nel garantire ai produttori la possibilità di indicare, al momento della vendita di un nuovo prodotto ad un consumatore, i costi per la raccolta ed il riciclaggio del prodotto. Ritengo sarebbe utile informare i consumatori di suddetti costi, al fine di esortarli a comportarsi responsabilmente e nel rispetto dell’ambiente.</p>
    </intervention>
    <intervention id="4-349-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Il contenimento, il riutilizzo e il riciclaggio dei rifiuti di apparecchiature elettriche ed elettroniche (RAEE) sono essenziali per una produzione e un consumo sostenibili. È fondamentale ridurre il quantitativo di rifiuti da smaltire e contribuire ad un utilizzo efficiente delle risorse. Invito ad un miglioramento delle prestazioni ambientali di tutti gli operatori coinvolti nel ciclo vitale delle apparecchiature elettroniche ed elettriche, ovvero dei produttori, dei distributori e dei consumatori e, nello specifico, di quegli operatori direttamente coinvolti nella raccolta e nel trattamento dei rifiuti di apparecchiature elettriche ed elettroniche. La raccolta differenziata è una precondizione per garantire il trattamento specifico e il riciclaggio dei RAEE ed è necessaria per raggiungere il livello selezionato di tutela della salute umana e dell’ambiente. Mi rivolgo ai consumatori affinché contribuiscano attivamente al successo della raccolta. A questo scopo, sarebbe necessario creare delle strutture apposite per la riconsegna dei RAEE, inclusi punti di raccolta pubblici, dove i singoli consumatori possano portare i propri rifiuti gratuitamente.</p>
    </intervention>
    <intervention id="4-350-000" speaker_id="28243" name="Jorgo CHATZIMARKAKIS" is_mep="True" mode="written" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">In termini generali, il Partito liberale democratico tedesco (FDP) al Parlamento europeo sostiene la direttiva sullo smaltimento dei rifiuti. Tuttavia, rimane il problema dei moduli fotovoltaici. Non vi è alcuna ragione comprensibile per escludere l’intero settore dalla normativa. Vi sono numerose norme che governano il flusso di rifiuti, pertanto non è chiaro perché escludere un intero settore, che si prevede produrrà notevoli quantitativi di rifiuti. Per questo motivo, alcuni membri del Parlamento europeo del partito FDP hanno deciso di astenersi dalla votazione su questa relazione.</p>
    </intervention>
    <intervention id="4-351-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, condivido in pieno l'obiettivo di questa direttiva e sono convinta della necessità di differenziare i rifiuti per ridurre l'impatto ambientale e incrementare il riciclo. Per questo scopo sono necessari due passaggi: gli elettrodomestici usati devono essere smaltiti correttamente e la loro gestione deve essere ottimizzata. La direttiva affronta entrambi i momenti, con finalità assolutamente condivisibili.</p>
      <p sl="it">Tuttavia, mi trovo costretta a evidenziare alcune criticità. Innanzitutto, gli obiettivi fissati sono troppo ambiziosi e potrebbero essere controproducenti. Penso, inoltre, che il costo legato allo smaltimento vada inserito in un più ampio schema di incentivi e punizioni, oltre a dover essere trasparente per chi dovrà sostenerlo. Ciononostante, emergono anche dei punti di notevole interesse. Ritengo, ad esempio, che le informazioni al consumatore vadano fornite nella maniera più efficace possibile, per evitare malcostumi dovuti alla disinformazione. Visti gli obiettivi e l'impianto generale della direttiva, sono favorevole all'approvazione.</p>
      <p sl="it">Sono sicura, comunque, che vi sia spazio per intervenire sui dettagli a mio avviso migliorabili, e mi riferisco in particolare agli oneri aggiuntivi previsti per i commercianti in relazione alla raccolta di piccole apparecchiature da destinare allo smaltimento. Con questi interventi ci giochiamo la salubrità dell'ambiente e la sostenibilità del nostro stile di vita.</p>
    </intervention>
    <intervention id="4-352-000" speaker_id="96873" name="Jürgen CREUTZMANN" is_mep="True" mode="written" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">In termini generali, il Partito liberale democratico tedesco (FDP) al Parlamento europeo sostiene la direttiva sullo smaltimento dei rifiuti. Tuttavia, rimane il problema dei moduli fotovoltaici. Non vi è alcuna ragione comprensibile per escludere l’intero settore dalla normativa. Vi sono numerose norme che governano il flusso di rifiuti, pertanto non è chiaro perché escludere un intero settore, che si prevede produrrà notevoli quantitativi di rifiuti. Per questo motivo, alcuni membri del Parlamento europeo del partito FDP hanno deciso di astenersi dalla votazione su questa relazione.</p>
    </intervention>
    <intervention id="4-353-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo che anche i produttori dovrebbero svolgere un importante ruolo a livello dell’Unione nel processo di recupero dei rifiuti di apparecchiature elettriche ed elettroniche (RAEE). È opportuno ricordare che il recupero dei RAEE rappresenta un’importante fonte di materie prime secondarie, motivo per cui i produttori dovrebbero incoraggiare i consumatori a partecipare il più possibile a questo processo. Un approccio responsabile da parte dei produttori promuove l’innovazione e contribuisce a garantire la competitività sul lungo termine, obiettivi entrambi in linea con la strategia UE 2020.</p>
    </intervention>
    <intervention id="4-354-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato in favore di questa relazione poiché ritengo che la gestione dei rifiuti di apparecchiature elettriche ed elettroniche debba divenire più efficiente, considerando l’equilibrio scorretto che caratterizza al momento questo ambito e il rapido aumento del tasso di tali rifiuti. Una modifica della presente direttiva contribuirà a migliorare i tassi di raccolta e le norme relative all’esportazione illegale, oltre a garantire una distribuzione più equa delle responsabilità legate alla gestione dei rifiuti delle apparecchiature elettriche ed elettroniche. Inoltre, prendendo in considerazione i benefici ambientali, suddetta modifica sortirà un impatto socioeconomico positivo, contribuendo alla creazione di nuovi posti di lavoro nel settore della raccolta, del trattamento e del riciclaggio delle apparecchiature elettriche ed elettroniche usate.</p>
    </intervention>
    <intervention id="4-355-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione sui rifiuti di apparecchiature elettriche ed elettroniche poiché contiene delle proposte che dovrebbero contribuire alla riduzione degli oneri amministrativi e potenziare la tutela dell’ambiente e della salute umana, prevenendo o riducendo gli effetti avversi che derivano dalla gestione del materiale elettronico ed elettrico, con conseguenti vantaggi per la società.</p>
    </intervention>
    <intervention id="4-356-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">I rifiuti di apparecchiature elettriche ed elettroniche sono aumentati sensibilmente nell’intera Unione europea e oggi il trattamento ed il riciclaggio degli stessi rappresenta un problema particolarmente complesso nel contesto europeo. Oltre alle questioni relative all’ambiente e alla salute pubblica, che costituiscono già di per sé un tema delicato, il mancato riutilizzo di materie prime determina inefficienza e costi aggiuntivi a carico del sistema produttivo. Una soluzione potrebbe essere rappresentata da un migliore utilizzo dei materiali che compongono le apparecchiature in questione.</p>
      <p sl="pt">Ora che abbiamo ricevuto maggiori informazioni in merito ai prodotti che sono inclusi nella direttiva, mi auspico che l’UE usi il materiale e le apparecchiature elettriche ed elettroniche in modo sempre più efficiente, riutilizzandoli in modo ecocompatibile e socialmente responsabile.</p>
    </intervention>
    <intervention id="4-357-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">È fondamentale stabilire disposizioni ed obiettivi chiari per la gestione dei rifiuti di apparecchiature elettriche ed elettroniche (RAEE) al fine di rafforzare il mercato interno in modo sostenibile e di migliorare la qualità ambientale in seno all’Unione europea, nonché di recuperare materie prime di importanza strategica. Dobbiamo realmente comprendere come utilizzare al meglio le risorse esistenti, specialmente in considerazione della ben nota carenza di materie prime, e come valorizzare la ricchezza o comunque il valore aggiunto che i rifiuti rappresentano per la nostra economia. Alla luce delle discrepanze in seno all’Unione europea relativamente alla raccolta di RAEE – dai 16 kg pro capite all’anno ad appena 1 kg – desidero sottolineare l’esigenza di potenziare i nostri tentativi di armonizzazione, ponendoci un obiettivo minimo ragionevole pari a 4 kg per persona entro il 2012. In un’Europa sviluppata, è importante raggiungere un tasso per la raccolta pari all’85 per cento di rifiuti di apparecchiature elettriche ed elettroniche entro il 2016 (in linea con la proposta di emendamento che ho presentato e che è stata adottata in seno alla commissione per l’ambiente, la sanità pubblica e la sicurezza alimentare) e per il riciclaggio di suddetto materiale tra il 50 e il 75 per cento. Vorrei anche ricordare una proposta che ho avanzato, e che è stata adottata in seno alla commissione, secondo la quale gli Stati membri dovrebbero presentare ogni anno i dati relativi ai volumi di RAEE generati.</p>
    </intervention>
    <intervention id="4-358-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I flussi di rifiuti di apparecchiature elettriche ed elettroniche stanno aumentando all’interno dell’Unione europea. Tenendo conto di questo dato, è stato proposto un emendamento alla direttiva 2002, attualmente in vigore. La raccolta e il trattamento dei rifiuti di apparecchiature elettriche ed elettroniche sono importanti e necessarie, tenendo in considerazione non solo le possibili conseguenze che questi rifiuti possono avere sull’ambiente e la salute pubblica, ma anche la perdita di materie prime secondarie laddove questi processi non abbiano luogo, il che rappresenta un problema non trascurabile. All’interno dell’UE si raccoglie già circa l’85 per cento dei rifiuti di apparecchiature elettriche ed elettroniche. Tuttavia, si effettuano spedizioni illegali di rifiuti al di fuori dell’UE, il che rafforza l’importante ruolo degli Stati membri nelle attività di monitoraggio e verifica dei processi di raccolta e trattamento.</p>
      <p sl="pt">La direttiva proposta indica diversi possibili approcci per gli Stati membri: dalla limitazione del numero di aziende autorizzate a raccogliere le apparecchiature, all’aumento del numero di punti di raccolta, all’obbligo imposto ai produttori di creare dei meccanismi di incentivazione che spingano i consumatori a consegnare le apparecchiature da smaltire. In ogni caso, l’obiettivo è un incremento del riciclaggio ed un maggiore riutilizzo. Pertanto, abbiamo votato in favore di questa relazione. .</p>
    </intervention>
    <intervention id="4-359-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">I rifiuti elettrici ed elettronici vengono riciclati in maniera completamente diversa. Le apparecchiature elettriche vengono smontate e in seguito riciclate, mentre le apparecchiature elettroniche, dopo essere state smantellate, vengono solitamente soggette ad un trattamento chimico. Questi due gruppi sono diversi in termini di peso, il che significa che i rifiuti elettrici contribuiscono ad incrementare il tasso di raccolta, mentre i rifiuti elettronici, che contengono molto oro, argento e metalli delle terre rare, finiscono spesso nelle discariche. Progredire nell’aera dei rifiuti di apparecchiature elettriche ed elettroniche significa prolungare il ciclo vitale di questi prodotti, ridurre il peso delle singole apparecchiature grazie alla miniaturizzazione, nonché ridurre il consumo energetico. Parte della nostra attività innovativa dovrebbe essere rivolta a questi obiettivi, includendo anche un progetto volto ad agevolare il recupero.</p>
      <p sl="pl">Sfortunatamente, le disposizioni della presente direttiva non stimolano l’innovazione e i flussi di rifiuti crescono ad un ritmo allarmante. Al fine di concretizzare questa proposta, sarebbe necessario imporre una tassa apposita ai produttori o agli importatori che immettono un prodotto sul mercato. I fondi reperiti in questo modo potrebbero essere utilizzati dalle piccole e medie imprese innovative che sono impegnate nel recupero di rifiuti di apparecchiature elettriche ed elettroniche sul mercato.</p>
      <p sl="pl">La presente direttiva si rivolge agli Stati membri per rispondere all’esigenza amministrativa di organizzare la raccolta e il successivo trattamento di apparati tecnici estremamente diversi e complessi, che è inoltre difficile riciclare. Questi prodotti stanno raggiungendo i mercati di suddetti paesi e dovrebbero essere soggetti alle leggi del mercato. Sfortunatamente, poiché i meccanismi di mercato non vengono adeguatamente utilizzati nel riciclaggio dei rifiuti, la proposta di risoluzione necessita di un’ulteriore elaborazione. Pertanto, mi sono astenuto dalla votazione.</p>
    </intervention>
    <intervention id="4-360-000" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ho votato in favore della direttiva poiché esiste l’assoluto bisogno di recuperare e riciclare i rifiuti di apparecchiature elettriche ed elettroniche.</p>
      <p sl="fr">Tuttavia, il Parlamento europeo sta applicando due pesi e due misure nello stabilire che tutte le apparecchiature elettriche ed elettroniche, incluse lampade e piccoli apparecchi per la cura del corpo, come apparecchi per la depilazione o spazzolini, debbano rientrare nell’ambito di applicazione della direttiva, mentre i moduli fotovoltaici ne sono esclusi.</p>
      <p sl="fr">Sebbene l’energia solare vada incoraggiata, i moduli fotovoltaici contengono materiali che sono dannosi per l’ambiente, come minimo al pari degli spazzolini elettrici.</p>
    </intervention>
    <intervention id="4-361-000" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">L’opinione pubblica ha il diritto di sapere, tramite una corretta etichettatura, se il prezzo di un prodotto nuovo include i costi della raccolta, del trattamento e dello smaltimento. Mi rammarico che una misura di questo tipo non sia stata adottata oggi dal Parlamento e, durante queste negoziazioni, desidero promuovere il mantenimento di questi eco contributi visibili all’interno degli Stati membri in cui vengono già praticati.</p>
      <p sl="fr">In Europa viene raccolto e trattato correttamente appena un terzo dei nove milioni di tonnellate di rifiuti di apparecchiature elettriche ed elettroniche prodotte ogni anno. Dobbiamo porci come priorità la promozione del riutilizzo, riciclo e recupero di tutti questi rifiuti.</p>
      <p sl="fr">Gli Stati membri devono inoltre provvedere affinché i distributori introducano adeguati sistemi di raccolta e di sensibilizzazione per alcuni tipi di rifiuti, come nel caso dei telefoni cellulari, il cui tasso di recupero non è ancora soddisfacente.</p>
    </intervention>
    <intervention id="4-362-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">È necessario stabilire un sistema di gestione dei rifiuti di apparecchiature elettriche ed elettroniche che coinvolga al contempo le autorità pubbliche, i produttori e i consumatori, a cui è opportuno ricordare le proprie responsabilità. Chiaramente al fine di raggiungere questo obiettivo nel migliore dei modi, gli oneri amministrativi a carico degli attori coinvolti dovranno essere ridotti. Sostengo in particolare le norme rigide introdotte al fine di prevenire la spedizione illegale di rifiuti potenzialmente pericolosi verso paesi in via di sviluppo. Adesso è il turno del Consiglio, che sembra affrontare delle difficoltà nel raggiungere un accordo relativamente agli obiettivi prefissati.</p>
    </intervention>
    <intervention id="4-363-000" speaker_id="96872" name="Nadja HIRSCH" is_mep="True" mode="written" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">In termini generali, il Partito liberale democratico tedesco (FDP) al Parlamento europeo sostiene la direttiva sullo smaltimento dei rifiuti. Tuttavia, rimane il problema dei moduli fotovoltaici. Non vi è alcuna ragione comprensibile per escludere l’intero settore dalla normativa. Vi sono numerose norme che governano il flusso di rifiuti, pertanto non è chiaro perché escludere un intero settore, che si prevede produrrà notevoli quantitativi di rifiuti. Per questo motivo, alcuni membri del Parlamento europeo del partito FDP hanno deciso di astenersi dalla votazione su questa relazione.</p>
    </intervention>
    <intervention id="4-364-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Appoggio la presente proposta poiché i rifiuti di apparecchiature elettriche ed elettroniche rappresentano il flusso di rifiuti in più rapido aumento nell'Unione europea. Da un lato vanno considerate le conseguenze di carattere ambientale e sulla salute, qualora tali apparecchiature vengano trattate o smaltite in maniera impropria, mentre dall'altro lato la perdita di materie prime rappresenta un problema importante. L'impiego efficiente e innovativo dell'energia, dei materiali e delle risorse è un aspetto fondamentale per un'economia globalizzata. Un tasso di raccolta maggiore e il trattamento corretto, in conformità alla direttiva, rappresentano pertanto un'importante sfida. Dobbiamo valutare e promuovere la raccolta e il trattamento corretti dei rifiuti di apparecchiature elettriche ed elettroniche, poiché le misure incisive contribuiscono a promuovere una crescita economica bilanciata, senza danneggiare l’ambiente e impedire ai cittadini di vivere in condizioni di salubrità e buona salute. Concordo nel ritenere che non debbano essere solo i produttori e gli Stati membri a contribuire alla creazione di un ambiente pulito e salubre, ma che debbano farlo anche i consumatori, assumendosi una quota significativa di responsabilità per il corretto smaltimento dei rifiuti in questione. Vi sono troppi apparecchi che restano inutilizzati e dimenticati in cassetti o armadi o che finiscono , illegalmente, nella sacco della spazzatura. Gli Stati membri devono utilizzare tutti gli strumenti a loro disposizione per raggiungere dei tassi di raccolta ambiziosi, sebbene gli obiettivi elencati siano difficili da raggiungere. Si tratta, cionondimeno, di un compito fattibile, come dimostrato dai tassi già registrati in alcuni paesi. Se in futuro desideriamo mantenere un alto livello di consumo, allora è necessario gestire in maniera più responsabile il capitale naturale che ci resta e non sprecarlo.</p>
    </intervention>
    <intervention id="4-365-000" speaker_id="28247" name="Holger KRAHMER" is_mep="True" mode="written" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">In termini generali, il Partito liberale democratico tedesco (FDP) al Parlamento europeo sostiene la direttiva sullo smaltimento dei rifiuti. Tuttavia, rimane il problema dei moduli fotovoltaici. Non vi è alcuna ragione comprensibile per escludere l’intero settore dalla normativa. Vi sono numerose norme che governano il flusso di rifiuti, pertanto non è chiaro perché escludere un intero settore, che si prevede produrrà notevoli quantitativi di rifiuti. Per questo motivo, alcuni membri del Parlamento europeo del partito FDP hanno deciso di astenersi dalla votazione su questa relazione. .</p>
    </intervention>
    <intervention id="4-366-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, la proposta di direttiva sottoposta al voto odierno riguarda la modifica della Direttiva RAEE, che impone agli Stati membri la raccolta differenziata delle apparecchiature elettriche ed elettroniche e stabilisce obiettivi di recupero e di riciclaggio, tra cui la fissazione di un tasso di raccolta del 65% di RAEE, da raggiungersi entro il 2016. Come è noto, l'impiego efficiente e innovativo dell'energia, dei materiali e delle risorse è un aspetto fondamentale per un'economia globalizzata. Ed è una responsabilità che riguarda tutti i soggetti operanti sul mercato, dalle autorità pubbliche ai consumatori, passando attraverso i produttori. Sicuramente i produttori giocano un ruolo chiave, in virtù del principio di responsabilità del produttore, ma anche i consumatori devono responsabilizzarsi e provvedere allo smaltimento corretto delle apparecchiature. Ritengo, inoltre, fondamentale, in aggiunta all'impegno nell'ottica del rispetto delle indicazioni della Commissione, evitare gravosi adempimenti amministrativi nonché la previsione di prescrizioni eccessivamente onerose per i produttori, i distributori e i rivenditori.</p>
    </intervention>
    <intervention id="4-367-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Ritengo sia opportuno esigere standard più rigidi per il riciclaggio delle apparecchiature elettriche ed elettroniche. Al momento, vi sono delle difficoltà legate all’organizzazione del riciclaggio dei rifiuti di suddette apparecchiature non solo nell’Unione europea ma in tutto il mondo. La raccolta e il trasporto dei rifiuti di apparecchiature elettriche ed elettroniche dovrebbero essere eseguiti separatamente, al fine di garantire il livello massimo di riutilizzo, riciclaggio e riduzione di sostanze pericolose, temi importanti dal punto di vista dei consumatori. È un bene che si stia trattando questo tema, che è già stato sollevato più volte a livello regionale e delle autorità locali. È anche importante parlare del monitoraggio della questione, motivo per cui ho sostenuto la relazione Florenz.</p>
    </intervention>
    <intervention id="4-368-000" speaker_id="photo_generic" name="Johannes Cornelis van Baalen, Toine Manders and Jan Mulder" is_mep="True" mode="written">
      <p sl="nl">Oggi la delegazione del Partito del popolo per la libertà e la democrazia olandese (VVD) al Parlamento europeo ha votato contro una serie di emendamenti alla relazione sui rifiuti di apparecchiature elettriche ed elettroniche (RAEE). Ci opponiamo a misure che impongono ai piccoli negozi l’obbligo di raccogliere, senza alcuna limitazione, piccole apparecchiature senza che il consumatore sia tenuto ad acquistare in cambio un nuovo apparecchio simile. Il VVD ritiene che potrebbe e dovrebbe essere sfruttato in modo migliore l’attuale potenziale di raccolta, piuttosto che imporre nuovi obblighi impraticabili e irrealistici. .</p>
    </intervention>
    <intervention id="4-369-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo favorevolmente la presente relazione, che introduce nuovi obiettivi per far sì che i prodotti elettrici gettati via smettano di rilasciare sostanze chimiche tossiche nell’ambiente.</p>
    </intervention>
    <intervention id="4-370-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ho votato in favore della relazione sui rifiuti di apparecchi elettrici ed elettronici, mirata a migliorare il testo attualmente in vigore. Èimportante stabilire i criteri più efficaci, in considerazione del numero crescente di apparecchiature prodotte e l’impatto delle stesse sulla salute e sull’ambiente quando non vengono opportunamente trattate alla fine della loro vita. Chiediamo che vengano introdotti nuovi standard per la raccolta, il riciclaggio e il riutilizzo dei rifiuti, che sono parzialmente interessanti per le materie prime recuperabili che contengono. Questi rifiuti devono pertanto essere trattati e non esportati verso paesi in via di sviluppo, spesso in condizioni pericolose. Speriamo, con un numero maggiore di ispezioni, di limitare il volume di rifiuti elettronici illegalmente dichiarati “riutilizzabili”.</p>
    </intervention>
    <intervention id="4-371-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La crescita economica e i costanti progressi tecnologici nel campo delle apparecchiature elettriche ed elettroniche hanno determinato il problema della gestione dei rifiuti derivanti da suddetti prodotti. La questione si articola su diversi fronti, tra cui quello non trascurabile delle dimensioni ambientale, economica e sanitaria, aggravate dalla crisi che è esplosa in tutto il mondo e che si riflette nei costi per il trattamento dei rifiuti. È pertanto necessario trovare un modo per trattare i rifiuti che non ostacoli la necessaria forte crescita delle economie dell’UE.</p>
    </intervention>
    <intervention id="4-372-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato in favore di questa risoluzione legislativa sulla proposta di direttiva sui rifiuti di apparecchiature elettriche ed elettroniche (rifusione) poiché sostengo l’attuazione di misure volte a favorire la sostenibilità della produzione e del consumo di prodotti elettrici ed elettronici. Sebbene, in parte, questa misura non sia altro che uno strumento per coprire le fratture causate dai parametri sproporzionati di consumo che sostengono un modello di produzione capitalistico e distruttivo e da una produzione incessante basata sulla creazione di esigenze fittizie, ritengo comunque che la promozione del riutilizzo, del riciclaggio e del recupero di questi rifiuti sia positiva. Concordo inoltre con il testo nel ritenere che sia necessario evitare che vengano prodotti rifiuti e recuperare materie prime strategiche. Ho votato in favore della presente risoluzione, ma sostengo, cionondimeno, che si dovrebbe insistere a favore di una regolamentazione della qualità delle apparecchiature elettriche ed elettroniche: andrebbero bandite tutte le tecniche di produzione basate sull’obsolescenza pianificata e andrebbe promossa la riparazione di questo tipo di prodotti.</p>
    </intervention>
    <intervention id="4-373-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Ogni anno la quantità di rifiuti di apparecchiature elettriche ed elettroniche cresce a ritmo costante e procedimenti di smaltimento e trattamento scorretti di questi prodotti sollevano numerose questioni relative all’ambiente e alla salute. Suddette apparecchiature – computer, televisioni, telefoni cellulari ed elettrodomestici – implicano inoltre uno spreco di materie prime, già in via di esaurimento. Al momento, appena un terzo di questi rifiuti viene raccolto e trattato correttamente, quantitativo che dobbiamo pertanto incrementare.</p>
      <p sl="fr">Il testo proposto consente di affrontare diversi aspetti della questione, al fine di garantire un corretto smaltimento dei rifiuti di apparecchiature elettriche ed elettroniche, come nel caso del tasso di raccolta (85 per cento dei rifiuti raccolti), l’obiettivo di raccolta, il trasferimento della responsabilità ai consumatori, il tipo di attrezzatura o gli standard di raccolta, trattamento e riciclaggio. È altrettanto importante prevenire la spedizione illegale al di fuori dei confini dell’Unione europea e, in particolare, verso i paesi in via di sviluppo. Aumentando il numero dei punti di raccolta, i cittadini dovrebbero potere smaltire i propri rifiuti più agevolmente. Si tratta di un ulteriore passo a favore della tutela dell’ambiente e della salute degli individui.</p>
    </intervention>
    <intervention id="4-374-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il gruppo S&amp;D ed io abbiamo espresso un voto favorevole, poiché è evidente che il quantitativo di rifiuti di apparecchiature elettriche ed elettroniche è in costante aumento. Al fine di non sperperare i fondi dell’UE è necessario proporre ai paesi che forniscono all’UE apparecchiature di questo genere il pagamento, al momento della vendita, di una tariffa speciale per l’utilizzazione oppure l’obbligo di accettare la restituzione degli apparecchi vecchi per i quali è previsti il riutilizzo/riciclaggio. In questo modo sarebbe possibile armonizzare significativamente il processo di utilizzo/riciclaggio e spedizione delle apparecchiature, senza dover ritornare in futuro sulla questione.</p>
    </intervention>
    <intervention id="4-375-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il quantitativo di rifiuti di apparecchiature elettriche ed elettroniche è in costante aumento. È essenziale, per ragioni di natura ambientale, garantire il corretto smaltimento di questo tipo di rifiuti, poiché spesso contengono elevate quantità di sostanze tossiche, compresi metalli pesanti come il mercurio, il piombo e il cadmio e i CFC. Al fine di sensibilizzare gli Stati membri, le aziende e i singoli consumatori su questo tema, l’UE ha definito degli obiettivi di raccolta, che la nuova direttiva mira ad emendare. Non ho votato in favore della relazione poiché, a mio avviso, rappresenta un’ingerenza eccessiva nei poteri dei singoli paesi.</p>
    </intervention>
    <intervention id="4-376-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, la relazione in merito alla revisione della direttiva riguardante i rifiuti di apparecchiature elettriche ed elettroniche aveva come scopo quello incentivare la raccolta differenziata, il recupero e il riciclaggio di questo tipo di rifiuti. In linea teorica, quindi, si sarebbe voluto sostenere questa linea. Tuttavia, sono stati apportati alla relazione alcuni emendamenti, assai gravosi soprattutto per i piccoli commercianti che sono obbligati a sobbarcarsi nuovi costi burocratici e obblighi difficilmente sostenibili, e per questo motivo ho deciso il mio voto contrario alla proposta.</p>
    </intervention>
    <intervention id="4-377-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ho votato in favore della direttiva in oggetto poiché ritengo che lo smaltimento dei rifiuti di apparecchiature elettriche ed elettroniche sia una sfida che è necessario superare. Sfortunatamente il mio paese, la Lituania, è ancora indietro rispetto alla media europea relativa allo smaltimento di RAEE, che sono una fonte preziosa di metalli e di altre risorse importate dall’Unione europea. Se questi rifiuti venissero smaltiti, riutilizzati e riciclati correttamente, risparmieremmo molto denaro in termini di materie prime. L’entrata in vigore della nuova direttiva, che dovrebbe fornire un sistema migliore per la raccolta, il riutilizzo e il riciclaggio, è ancora distante, ma mi auguro che offrirà nuove possibilità per le aziende, riducendo al contempo le difficoltà a carico dei consumatori finali.</p>
    </intervention>
    <intervention id="4-378-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Le apparecchiature elettriche ed elettroniche rappresentano ormai una categoria enorme di beni di consumo e quindi anche un'enorme quantità di rifiuti con rischi, considerando il tipo di rifiuto, di gravi danni per l'ambiente e la salute dei cittadini. La relazione sulla proposta di direttiva sui rifiuti di apparecchiature elettriche ed elettroniche mira a regolarizzare a livello europeo la raccolta di rifiuti di tali apparecchiature nonché il loro trattamento e riciclaggio, delineando quantità e percentuali. Ho quindi sostenuto la relazione del collega Florenz che impone agli Stati membri la raccolta differenziata di rifiuti elettrici per almeno 4kg l'anno per abitante, il raggiungimento di un quorum del 65% di raccolta selettiva entro il 2016 e un 5 % minimo di riciclo dei materiali anche al fine di evitare lo spreco di materie prime.</p>
    </intervention>
    <intervention id="4-379-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Condivido le preoccupazioni degli Stati membri relativamente alla proposta avanzata dalla Commissione. Gli interessi delle piccole e medie imprese (PMI) sono stati decisamente trascurati. Le PMI si troverebbero dinanzi a serie difficoltà nell’attuazione delle norme in discussione.</p>
    </intervention>
    <intervention id="4-380-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Allo stato attuale, i rifiuti di apparecchiature elettriche ed elettroniche rappresentano il flusso di rifiuti in più rapido aumento nell'Unione europea e pongono sfide di varia natura che richiedono soluzioni efficaci. Innanzi tutto vanno considerate le conseguenze di carattere ambientale e sulla salute, qualora tali apparecchiature vengano riciclate in maniera impropria. Un’ulteriore sfida è rappresentata dalla perdita di materie prime – il cui recupero implica un guadagno di preziose materie secondarie – e dal bisogno di intensificare la raccolta ed il corretto trattamento dei rifiuti.</p>
      <p sl="pl">Secondo i dati raccolti dalla Commissione europea, attualmente viene raccolto l'85 per cento dei rottami di origine elettronica. Sebbene il 65 per cento delle apparecchiature vendute venga successivamente sottoposto a raccolta, poco più del 30 per cento dei prodotti elettrici ed elettronici usati viene trattato in ottemperanza alle disposizioni della direttiva. Sarebbe pertanto difficile non concordare con il relatore nel ritenere che sono gli Stati membri ad essere responsabili della corretta attuazione della direttiva nonché dell’introduzione di procedure di controllo efficaci per lo stoccaggio e lo smaltimento dei rifiuti in questione. Sono chiaramente gli Stati membri, i produttori di nuovi apparecchi e i consumatori a doversi impegnare per raggiungere tassi di raccolta più alti con qualunque mezzo possibile.</p>
      <p sl="pl">Ho votato in favore dell’adozione della relazione, che mira ad aumentare il tasso di raccolta differenziata, onde ridurre la perdita di rifiuti di apparecchiature ed evitarne la spedizione illegale, nonché garantire un trattamento adeguato e di alta qualità di questo tipo di rifiuti.</p>
    </intervention>
    <intervention id="4-381-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">I rifiuti di apparecchiature elettriche ed elettroniche rappresentano il flusso di rifiuti in più rapido aumento. Questo può dipendere dal ritmo di vita crescente, dal sempre più rapido sviluppo delle tecnologie e dal desiderio di possedere delle apparecchiature più nuove e moderne. Seguendo questo percorso ci troviamo ad affrontare due principali problemi: risorse e rifiuti. Ho votato in favore della presente relazione poiché concordo con l’obbiettivo di potenziare al massimo la raccolta delle apparecchiature usate, nonché di riciclarle e riutilizzarle. Solo in questo modo saremo in grado di ridurre il bisogno di risorse e il quantitativo di rottami che finiscono nelle discariche. Ritengo ch gli obbiettivi indicati possano essere raggiunti, ma non sarà facile. I nuovi Stati membri dell’UE dovranno impegnarsi in particolar modo. Sfortunatamente, non abbiamo un pianeta di riserva. Se in futuro vogliamo mantenere un alto livello di consumo, è necessario agire più responsabilmente con il capitale naturale che ci resta e non sprecarlo. .</p>
    </intervention>
    <intervention id="4-382-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Oggi ho votato in favore della relazione del Parlamento europeo sulla gestione dei rifiuti elettronici, che riveste una particolare importanza per la Grecia dove, nel 2010, sono state identificate 150 000 tonnellate di rifiuti elettronici. Noi puntiamo essenzialmente ad un trattamento legale di alto livello (considerando che, allo stato attuale, appena un terzo dei rifiuti elettronici nell’UE è oggetto di operazioni legali di raccolta e trattamento), ad una raccolta corretta, al riciclaggio e riutilizzo delle sostanze preziose contenute nei rifiuti e ad azioni volte a prevenire la spedizione illegale di rifiuti, obbligo principalmente a carico degli Stati membri. Punti centrali del piano d’intervento sono la sensibilizzazione degli attori coinvolti (produttori, consumatori e autorità pubbliche) e incentivi per permettere a tutti di smaltire questo tipo di rifiuti correttamente.</p>
    </intervention>
    <intervention id="4-383-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho espresso voto favorevole, avendo considerato che il gruppo di lavoro consultivo dei servizi giuridici del Parlamento, del Consiglio e della Commissione è giunto alla conclusione, nel suo parere, che la proposta in oggetto non comprende alcun emendamento sostanziale a parte quelli espressamente identificati come tali e, per quanto riguarda la codifica delle disposizioni immutate dell’atto precedente con suddetti emendamenti, che la proposta contiene una codifica chiara del testo esistente, senza alcun cambiamento sostanziale. Mi unisco al Parlamento nel richiedere alla Commissione, laddove intenda modificare sostanzialmente la proposta o sostituirla con un nuovo testo, di rinviare nuovamente la questione al Parlamento.</p>
    </intervention>
    <intervention id="4-384-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, voglio complimentarmi con il relatore per quest'importante traguardo raggiunto. I rifiuti di apparecchiature elettriche ed elettroniche (RAEE) rappresentano il flusso di rifiuti in più rapido aumento nell'Unione europea e pongono sfide di varia natura.</p>
      <p sl="it">Da un lato vanno considerate le conseguenze di carattere ambientale e sulla salute, qualora tali apparecchiature vengano trattate o smaltite in maniera impropria, mentre dall'altro lato la perdita di materie prime rappresenta un problema importante. L'impiego efficiente e innovativo dell'energia, dei materiali e delle risorse è un aspetto fondamentale per un'economia globalizzata. Un tasso di raccolta maggiore e il trattamento corretto, in conformità della direttiva, rappresentano pertanto un'importante sfida.</p>
      <p sl="it">Obiettivo delle modifiche proposte è raggiungere un tasso maggiore di raccolta differenziata, ridurre la perdita di rifiuti nel quadro del "Sistema RAEE" ed evitare le spedizioni illegali, portando inoltre il trattamento dei RAEE a un livello elevato. È altresì necessario ridurre le attuali formalità burocratiche nazionali, eliminando in tal modo gli ostacoli al corretto funzionamento del mercato interno.</p>
    </intervention>
    <intervention id="4-385-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">i rifiuti di apparecchiature elettriche ed elettroniche (RAEE) rappresentano il flusso di rifiuti in più rapido aumento nell'Unione europea e pongono sfide di varia natura: 9 milioni di tonnellate adesso, in crescita fino ai 12,3 milioni entro il 2020. Tenendo in considerazione questi dati, risulta economicamente conveniente recuperare più RAEE: più entrate e posti di lavoro nel settore del trattamento di rifiuti, un contributo per l’occupazione dei disoccupati di lungo termine e dei più svantaggiati, recupero di materiali per un valore stimato annuo pari a due miliardi di euro. I RAEE contengono importanti materie prime in via di esaurimento che andrebbero recuperate al fine di ridurre le esigenze di importazioni. La rifusione richiedeva la massima urgenza, per affrontare il cambiamento climatico, per evitare danni di natura ambientale causati da una scorretta gestione dei rifiuti e per recuperare le preziose risorse contenute nelle apparecchiature elettriche ed elettroniche. Avremo bisogno di alti tassi di raccolta, alti tassi di riciclaggio e standard di riciclaggio adeguati, una legislazione rigida contro le esportazioni illegali, un’ampia responsabilità da parte dei produttori, attrezzature più funzionali e una distribuzione delle responsabilità e dei costi tra produttori, consumatori e autorità pubbliche più equa.</p>
    </intervention>
    <intervention id="4-386-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato in favore della presente relazione sulla proposta per una rifusione della direttiva 2002/96/CE del Parlamento europeo e del Consiglio del 27 gennaio 2003 sui rifiuti di apparecchiature elettriche ed elettroniche (RAEE). I RAEE rappresentano il flusso di rifiuti in più rapido aumento nell'Unione europea ed è essenziale potenziarne la raccolta e il corretto trattamento. Dobbiamo effettivamente evitare le gravi conseguenze che possono derivare dallo scorretto smaltimento dei RAEE in termini di danni per l’ambiente e la salute e perdita di materie prime. I cambiamenti proposti sono pertanto benaccetti, dal momento che mirano esattamente ad aumentare il tasso di raccolta differenziata, ridurre la perdita di apparecchiature nel quadro del “sistema RAEE”, prevenire la spedizione illegale e garantire che i RAEE vengano trattati seguendo procedure adeguate e di alta qualità.</p>
    </intervention>
    <intervention id="4-387-000" speaker_id="96875" name="Britta REIMERS" is_mep="True" mode="written" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">In termini generali apprezzo la direttiva sullo smaltimento dei rifiuti. Tuttavia, il tema dei moduli fotovoltaici resta problematico. Non sussiste alcun ragione comprensibile per escludere l’intero settore dalla normativa. Vi sono diverse norme che regolano i flussi di rifiuti, pertanto non è chiaro perché escludere un intero settore che ci si aspetta produrrà notevoli flussi di rifiuti. Per questo motivo ho deciso di astenermi dalla votazione sulla relazione.</p>
    </intervention>
    <intervention id="4-388-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Otto anni dopo l’adozione della direttiva sui rifiuti di apparecchiature elettriche ed elettroniche, il Parlamento europeo esprime ancora una volta il proprio parere sul tema rilevante del riciclaggio di attrezzature high-tech. Nonostante siano stati registrati incontestabili passi avanti nel trattamento, recupero e smaltimento di questo tipo di rifiuti (delle 5,8 tonnellate di rifiuti annuali pro capite in Europa, è responsabile di una quantità media pari ad appena 20 kilogrammi persona pro capite), è necessario progredire ulteriormente. Accolgo dunque favorevolmente l’adozione, avvenuta a ora di pranzo, della relazione Florenz, che rafforza l’obiettivo della Commissione europea di raggiungere nel 2016 un tasso di raccolta pari all’85 per cento e un tasso di riciclaggio che si attesti tra il 50 ed il 75 per cento, in base al tipo di rifiuto, in tutta l’Unione europea. Come trascurare, ad esempio, quanto sia importante recuperare i preziosi materiali contenuti in una serie di apparecchiature: una tonnellata di telefoni cellulari contiene circa 280 grammi di oro e 140 grammi di platino e palladio! Si tratta di esercitare il buon senso per proteggere l’ambiente. Con uguale spirito ho sostenuto l’esclusione quinquennale dei pannelli solari dal quadro della direttiva, poiché ritengo si tratti di un ottimo modo per promuovere questa fonte di energia pulita.</p>
    </intervention>
    <intervention id="4-389-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La votazione odierna è un passo apprezzabile verso l’irrigidimento delle norme UE sui rifiuti elettrici, ovvero la definizione di procedure più efficaci di raccolta e trattamento dei RAEE. Il Parlamento europeo ha votato per affrontare il problema dei bassi tassi di raccolta, del trattamento scorretto e delle esportazioni illegali di RAEE verso paesi terzi. Entro il 2016 dovrebbe essere raccolto e correttamente trattato almeno l’85 per cento dei rifiuti prodotti annualmente. Si tratta di un importante progresso. Un altro passo importante è rappresentato dalla disposizione che stabilisce che i dettaglianti abbiano adesso l’obbligo di ritirare piccole apparecchiature, come lampade o telefoni cellulari, indipendentemente dalla vendita di un nuovo prodotto. Questo principio vale per tutti i dettaglianti, inclusi i venditori a distanza (fatta eccezione per le microimprese). Incrementando la raccolta di questo tipo di rifiuti e sensibilizzando maggiormente i consumatori sul tema, dovrebbe essere possibile ridurre la quantità di apparecchiature che finisce nel filone dei rifiuti generali, senza essere in tal modo sottoposte ad un corretto trattamento.</p>
    </intervention>
    <intervention id="4-390-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, con questo voto si va ad aggiornare la direttiva 2003 sui rifiuti di apparecchiature elettriche ed elettroniche, affrontando temi come l'applicazione coerente delle disposizioni in materia, la semplificazione delle norme e la riduzione dei costi di amministrazione. L'obiettivo finale, così come già prospettato dalla commissione ENVI, è quello di riuscire a raccogliere l'85% dei RAEE – i rifiuti derivanti da apparecchiature elettriche ed elettroniche – entro il 2016, riciclandone una percentuale compresa fra il 50 e il 75% a seconda della categoria.</p>
      <p sl="it">L'obiettivo del testo approvato non è solo quello di recuperare preziose materie prime, ma anche quello di arginare il flusso illegale di rifiuti elettronici al di fuori dell'UE, che comporta rischi per la salute e l'ambiente quando è trattato in condizioni al sotto di standard minimi. Sarà ora fondamentale raggiungere un accordo con il Consiglio, che ha promesso di riconsiderare la propria posizione dopo il voto di oggi.</p>
    </intervention>
    <intervention id="4-391-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I rifiuti di apparecchiature elettriche ed elettroniche rappresentano il flusso di rifiuti in più rapido aumento. Al momento solo un terzo è oggetto di raccolta. Pertanto ho votato in favore della revisione della direttiva in questione, poiché accolgo con favore il nuovo obiettivo di raccolta e trattamento dei suddetti rifiuti dell’85 per cento entro il 2016.</p>
    </intervention>
    <intervention id="4-392-000" speaker_id="96874" name="Alexandra THEIN" is_mep="True" mode="written" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">In termini generali, il Partito liberale democratico tedesco (FDP) al Parlamento europeo sostiene la direttiva sullo smaltimento dei rifiuti. Tuttavia, rimane il problema dei moduli fotovoltaici. Non vi è alcuna ragione comprensibile per escludere l’intero settore dalla normativa. Vi sono numerose norme che governano il flusso di rifiuti, pertanto non è chiaro perché escludere un intero settore, che si prevede produrrà notevoli quantitativi di rifiuti. Per questo motivo, alcuni membri del Parlamento europeo del partito FDP hanno deciso di astenersi dalla votazione su questa relazione.</p>
    </intervention>
    <intervention id="4-393-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sostengo pienamente la decisione di aggiornare la direttiva sui rifiuti di apparecchiature elettriche ed elettroniche (RAEE). Le sostanze pericolose spesso prodotte dai RAEE possono causare gravi rischi ambientali e sulla salute. Garantendo il riciclaggio e il riutilizzo, la direttiva migliorerà la prestazione ambientale dei produttori e dei distributori. I nuovi obiettivi per il riciclaggio, il riutilizzo e la raccolta di rifiuti includono un tasso di raccolta pari all’85 per cento per gli Stati membri. La direttiva aggiornata armonizzerà inoltre le misure nazionali di rendicontazione e regolamentazione, al fine di semplificare le procedure amministrative e ridurre i costi a carico delle aziende. Sono certo che l’approvazione degli emendamenti alla direttiva in oggetto potrà apportare benefici per la salute e l’ambiente, contribuendo inoltre agli obiettivi dell’agenda UE per l’efficienza delle risorse. Tuttavia, alla luce dei tagli che le autorità locali devono apportare, è importante che i produttori sostengano in termini finanziari quei comuni che dovessero decidere di introdurre la raccolta differenziata porta a porta.</p>
    </intervention>
    <intervention id="4-394-000" speaker_id="96764" name="Hermann WINKLER" is_mep="True" mode="written" nationality="Germany" birth_date="22-04-1963" birth_place="Grimma" p_group="Group of the European People's Party (Christian Democrats)" m_state="DE">
      <p sl="de">Ovviamente sostengo il miglioramento dei livelli di raccolta delle apparecchiature elettriche all’interno dell’Unione europea, non da ultimo perché ci consentirà di riutilizzare delle materie prime in esaurimento in maniera più efficace. Vorrei evidenziare che il mio paese d’origine, la Germania, ricopre una posizione particolarmente positiva a questo riguardo e ha realizzato delle soluzioni in materia di riciclaggio equilibrate sia per i produttori sia per i consumatori. Questo sistema non richiede alcuna modifica al fine di migliorare le nostre tecniche di riutilizzo delle materie prime. La Commissione stessa non intendeva apportare alcun cambiamento. Tuttavia la relazione che è appena stata oggetto di votazione impone, sfortunatamente, una serie di oneri aggiuntivi che potrebbero esercitare un impatto eccessivo sulle aziende, inclusi gli elettricisti, dal momento che le piccole e medie imprese sono quelle colpite più duramente. Per questo motivo non ho votato in favore della relazione. L’obbligo di raccogliere le apparecchiature, anche quelle che non rientrano nella gamma di prodotti di un’azienda − il che spesso implica una distinzione tra quelli che contengono sostanze tossiche e quelli che non ne contengono e tra prodotti rotti e riutilizzabili − implicherà costi aggiuntivi e ulteriori oneri amministrativi. Non possiamo consentire che questo accada, specialmente per le PMI. Non basta escludere le aziende più piccole che dispongono di strutture particolarmente limitate. L’approccio adottato è apprezzabile, ma non basta per affrontare il problema nella sua totalità e non segue il principio “innanzitutto pensare piccolo”, previsto dalla politica UE per le piccole e medie imprese.</p>
    </intervention>
    <intervention id="4-396-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione comune sulla situazione in Tunisia, e desidero esprimere una solidarietà senza riserve per il popolo tunisino che, spinto dalla legittima aspirazione di conquistare la democrazia e migliorare le condizioni sociali e di accesso al lavoro, ha portato il proprio paese a una svolta politica storica. In tale contesto, la proposta di risoluzione plaude al coraggio e alla determinazione dimostrati dai tunisini nel corso delle manifestazioni, esprime cordoglio alle famiglie delle vittime e solidarietà ai feriti. Ritengo pure che la caduta del regime autoritario tunisino possa contribuire all’avvento di una stabile democrazia e all’affermazione delle medesime aspirazioni per altri popoli. Sostengo quindi il processo democratico e sottolineo l’importanza di creare le condizioni necessarie per lo svolgimento di elezioni, consentendo a tutte le forze di opposizione e a tutti i media di organizzarsi su scala nazionale, al fine di costituire una nuova assemblea parlamentare responsabile dell’elaborazione di una Costituzione democratica che rispetti l’equilibrio tra i poteri esecutivo e legislativo e l’indipendenza del potere giudiziario.</p>
    </intervention>
    <intervention id="4-397-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">I recenti avvenimenti tunisini hanno nuovamente messo in discussione l’efficacia della politica di vicinato dell’Unione europea nel bacino del Mediterraneo. A questo proposito, la risoluzione del Parlamento europeo invia un segnale forte e deciso. Purtroppo, la lotta dei cittadini per il rispetto dei diritti non ha ricevuto il sostegno europeo, in quanto l’accordo di associazione non contiene un meccanismo specifico; di conseguenza, i disordini sono stati repressi con la violenza e si è registrata la perdita di vite umane. Accolgo perciò con favore l’iniziativa di istituire una commissione d’inchiesta; inoltre, sono convinta che il controllo dell’applicazione della clausola sui diritti umani scongiurerà il ripetersi di simili incidenti. È necessario sostenere il popolo tunisino nell’elaborazione di istituzioni statali che siano in grado di operare con adeguata efficienza. A livello di Unione europea, il caso della Tunisia impone urgentemente di modificare le priorità concernenti i paesi terzi; il rispetto dei diritti umani deve formare la base del dialogo politico, e l’Unione deve conservare coerenza al proprio messaggio, per non perdere credibilità.</p>
    </intervention>
    <intervention id="4-398-000" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">La presente proposta di risoluzione riconferma l’impegno europeo a favore delle ampie e profonde riforme invocate dai tunisini. Da molto tempo l’Europa intrattiene una relazione speciale con il popolo tunisino; essa è stata anzi l’unica organizzazione internazionale a introdurre, nei propri rapporti con la Tunisia, clausole relative al rispetto dei diritti umani e dei valori democratici. L’assistenza economica europea, erogata nel quadro della politica di vicinato, ha contribuito a migliorare il tenore di vita medio e a creare occupazione, ha agevolato la formazione dei giovani e ha consentito alle donne di accedere a posizioni di responsabilità. L’Europa oggi è ansiosa di sostenere il popolo tunisino nella transizione democratica che sta sbocciando.</p>
    </intervention>
    <intervention id="4-399-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Il popolo tunisino ha voltato pagina. Con questa proposta di risoluzione, il Parlamento europeo offre il proprio contributo a quella che deve diventare la posizione europea. In primo luogo, il Parlamento europeo rende omaggio all’impavida tenacia del popolo tunisino, che ha condotto quel paese a una svolta politica storica. L’Unione europea ora deve soddisfare le legittime aspettative dei tunisini; l’Europa deve privilegiare le relazioni con le entità che rispettano le libertà fondamentali. Infine, dal momento che sono stati commessi reati, abbiamo giustamente chiesto all’Unione europea di applicare immediatamente le decisioni relative al blocco dei beni acquisiti in modo improprio dalla famiglia Ben Ali e dai suoi amici.</p>
    </intervention>
    <intervention id="4-400-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa proposta di risoluzione perché è importante che tutte le forze politiche, sociali, civili e democratiche della Tunisia siano rappresentate nel governo provvisorio; si tratta dell’unico modo per dotare tale governo della fiducia della popolazione e della legittimità indispensabile per preparare le elezioni e la transizione democratica. L’Unione europea e la Tunisia erano in procinto di formulare il piano d’azione per il periodo 2011-2016; questo processo richiederà un maggiore impegno di entrambi i partner in tutte le questioni, in particolare nel campo dei diritti umani e delle libertà fondamentali. Il Parlamento europeo condanna la repressione e l’uso sproporzionato della violenza da parte delle forze di sicurezza, ma sostiene con forza il processo democratico in atto nel paese. È quindi importantissimo creare le condizioni necessarie per lo svolgimento di elezioni, in tempi sufficienti per permettere a tutte le forze dell’opposizione e a tutti i media di organizzarsi su scala nazionale, al fine di costituire una nuova assemblea parlamentare responsabile dell’elaborazione di una Costituzione democratica che rispetti l’equilibrio tra i poteri esecutivo e legislativo e l’indipendenza del potere giudiziario. Il Parlamento auspica che tutte le forze democratiche, che si impegnano a rispettare il pluralismo, la libertà di coscienza e di parola e l’alternanza democratica, possano partecipare a tale elezione.</p>
    </intervention>
    <intervention id="4-401-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">In questo momento il popolo egiziano sta facendo sentire la propria voce nelle piazze, proprio come avveniva qualche settimana fa in Tunisia. Gli studiosi paragonano la situazione dei paesi arabi a quella che si registrava in Europa centrale e orientale nel corso degli anni Novanta. A vent’anni di distanza la storia si ripete, con manifestazioni di piazza cui partecipano centinaia di migliaia di persone. L’Unione europea deve esprimere solidarietà ai popoli dei paesi arabi che si riversano, o si sono riversati, nelle strade. È un elemento importante che tali manifestazioni siano innescate da legittime aspirazioni democratiche e dall’esigenza di migliorare le condizioni sociali e di vita. Forte delle sue tradizioni democratiche, l’Unione europea deve condannare la repressione e l’uso sproporzionato della violenza da parte delle forze di sicurezza, che ha provocato vittime. In questi paesi in cui la situazione è ancora incerta il processo democratico va sostenuto con convinzione; anzi, in tale quadro all’Unione europea tocca un dovere importante. Occorre creare le condizioni necessarie per lo svolgimento di elezioni libere, insieme all’adozione di costituzioni democratiche che garantiscano la libertà di espressione, il pluralismo politico e il principio elettivo. L’Alto rappresentante dell’Unione europea deve svolgere un ruolo attivo nel valutare le esigenze di questi paesi, che subiscono trasformazioni radicali poiché non hanno esperienza pratica di democrazia.</p>
    </intervention>
    <intervention id="4-402-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Esprimo solidarietà al popolo tunisino che, animato da legittime aspirazioni democratiche e dal desiderio di un miglioramento delle condizioni sociali e di accesso al lavoro, ha portato il proprio paese a una svolta politica storica. Plaudo al coraggio e alla determinazione dimostrati dai tunisini nel corso delle dimostrazioni, e condanno la violenta repressione che ha colpito il pacifico movimento di protesta causando più di 100 morti. Esprimo cordoglio alle famiglie delle vittime e solidarietà ai feriti.</p>
    </intervention>
    <intervention id="4-403-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Da un mese e mezzo a questa parte il mondo arabo, dalla Tunisia allo Yemen, è sconvolto da un’onda sismica, o forse dal vento della libertà. È arduo per noi comprendere quale delle due alternative sia quella giusta, date le complesse implicazioni delle proteste che hanno costretto all’esilio Ben Ali e ora scuotono il trono di Mubarak, mentre nel frattempo – quasi come misura preventiva – cade anche il governo giordano. La fuga del Presidente tunisino non comporta peraltro la dissoluzione del suo regime, che rimane una fonte di tensione. Condivido l’inquietudine dei tunisini per la permanenza al potere di alcuni ministri del passato regime, alcuni dei quali addirittura coinvolti nella repressione delle dimostrazioni. A mio avviso l’Unione europea ha il dovere di incoraggiare un processo di costruzione della democrazia su solide basi che renda più difficile la semplice sostituzione di una forma di totalitarismo con un’altra. Oggi la Tunisia non rappresenta solo un modello per coloro che auspicano la caduta degli autocrati arabi, ma anche un costante precedente che può aiutarci a comprendere gli sviluppi della complessa equazione orientale.</p>
    </intervention>
    <intervention id="4-404-000" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">A mio avviso l’Europa non può rimanere indifferente di fronte all’impeto delle intense proteste popolari che scuotono numerosi paesi dell’Africa settentrionale e del Medio Oriente. Come ho osservato in Aula nel corso del dibattito sulla presente proposta di risoluzione, sono veramente convinto che stiamo attraversando un raro momento storico: uno di quegli snodi che mutano il corso della storia e sfociano nella costruzione di nuove realtà. Ora però non basta che pochi leader agiscano insieme oppure isolati; occorre invece che l’Europa tutta assuma un ruolo di guida per coadiuvare queste riforme e individuare un nuovo paradigma per il Medio Oriente, che scongiuri l’estremismo e rispetti invece i diritti umani insieme a sicurezza e democrazia, dignità e tolleranza. So bene che nulla sarà più come prima. Esprimo ai popoli che si battono per i loro diritti in Africa settentrionale e nel Medio Oriente la stessa solidarietà che – non molti anni or sono – ho manifestato ai popoli dell’Europa orientale. Non ignoro che l’estremismo islamico rappresenta una risposta politica – e non religiosa – a questi problemi, ed è alimentato da quella stessa esclusione sociale cui vorrebbe reagire; di conseguenza, mi auguro che questi popoli riescano presto a dimostrare che nella regione tutti possono convivere in pace e nel rispetto reciproco, indipendentemente dalla fede religiosa, dalle convinzioni politiche o dalle origini etniche.</p>
    </intervention>
    <intervention id="4-405-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa risoluzione che esprime solidarietà al popolo tunisino il quale, spinto da legittime aspirazioni democratiche e dal desiderio di migliorare le condizioni di vita, ha portato il proprio paese a una svolta politica storica. L’Unione europea non può sfuggire alle proprie responsabilità, e quindi l’Alto rappresentante deve promuovere la costituzione di una task force, con la partecipazione del Parlamento europeo, che consenta di valutare le esigenze di assistenza del processo di transizione alla democrazia, in particolare per quel che riguarda la preparazione di elezioni libere e democratiche.</p>
    </intervention>
    <intervention id="4-406-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’attuale situazione del Medio Oriente ci ha dimostrato quanto poco sappiamo dei comuni cittadini arabi: della mentalità, dello stato d’animo e delle aspirazioni di coloro che dimostrano a Tunisi e al Cairo. Le emittenti televisive a diffusione globale, come la CNN e Al-Jazeera, e le reti sociali testimoniano dei primi passi di una società civile globale capace di seguire in tempo reale eventi come quelli verificatisi in Tunisia ed Egitto.</p>
      <p sl="pt">Per timore dell’estremismo islamico, da molto tempo l’Occidente preferisce una politica di contenimento al tentativo di procurarsi partner che condividano le medesime idee e tendano a società organizzate politicamente secondo i principi della democrazia, della libertà e dello Stato di diritto. Tale scelta viene giustificata con l’affermazione che questi partner non esisterebbero; a quanto sembra le cose non stanno propriamente così. Occorre ancora verificarne il peso effettivo e la capacità di mobilitare i rispettivi paesi in tale direzione. È quindi consigliabile usare cautela, vagliare scrupolosamente gli eventi e indirizzare l’assistenza europea ai democratici che rifiutano sia il militarismo laico che il fondamentalismo religioso.</p>
    </intervention>
    <intervention id="4-407-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Tutti i popoli devono rispettare i valori democratici della libertà e del diritto all’autodeterminazione. Non posso quindi che apprezzare l’adozione di questa proposta di risoluzione sulla situazione politica in Tunisia, con cui il Parlamento europeo esprime solidarietà al popolo tunisino. Nonostante la repressione e l’uso della violenza da parte delle forze di sicurezza, i tunisini sono riusciti, con le loro manifestazioni, ad abbattere il regime dittatoriale del Presidente Ben Ali. Sono però deluso per l’incapacità dell’Unione europea di sviluppare una politica estera più coerente ed efficace nei confronti dei suoi partner, tale da contribuire alla fine dei regimi totalitari ancora esistenti, come quello che era al potere in Tunisia.</p>
    </intervention>
    <intervention id="4-408-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo firmato la proposta di risoluzione del nostro gruppo sulla situazione in Tunisia, in cui rendiamo omaggio alla determinazione con cui il popolo tunisino cerca di riconquistare la libertà e abbattere l’attuale regime, ed esprimiamo solidarietà alle forze progressiste e al popolo della Tunisia.</p>
      <p sl="pt">La risoluzione sottolinea pure la necessità – qualora il popolo tunisino dovesse chiederlo – di fornire gli aiuti finanziari indispensabili per completare le riforme già introdotte e soddisfare le esigenze economiche e sociali del popolo tunisino.</p>
      <p sl="pt">È evidente, in ogni caso, che bisogna evitare di interferire negli affari interni della Tunisia; non spetta all’Unione europea decidere chi debba o chi non debba governare questi paesi, i cui popoli si stanno risvegliando da soli; tocca quindi a loro stessi scegliere da chi desiderano essere governati. Noi dobbiamo evitare qualsiasi imposizione nei loro confronti.</p>
    </intervention>
    <intervention id="4-409-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Duole dover constatare che l’Unione europea abbia impiegato tanto tempo per decidersi ad affrontare le turbolenze politiche e sociali che travagliano il Medio Oriente, dalla Tunisia all’Egitto. Il nostro dovere, in quanto Unione europea, era quello di svolgere opera di vigilanza politica per individuare il profilarsi di una crisi e soprattutto affrontarla con spirito attivo. Invece siamo rimasti ai margini, in un atteggiamento di compiacente passività; abbiamo chiuso gli occhi di fronte ai chiari segnali di una situazione politica e sociale tumultuosa, che alla fine ha spinto la popolazione a scendere in piazza per protestare. Dobbiamo trovare metodi concreti per collegarci con i popoli di questi paesi e sostenerli attivamente: non in maniera autoritaria, ma in modo tale da garantire ai paesi interessati che l’Europa si adopererà attivamente per promuovere la stabilità sociale, la prosperità economica e la libertà nelle rispettive regioni. Fatta questa premessa, proprio come è avvenuto nel caso del conflitto israeliano-palestinese, l’Unione europea ha scelto di non intraprendere l’azione necessaria. Non esiste una persona o un’istituzione che parli a nome dell’Europa con una voce sola. È un problema che alla fine dovremo affrontare, se desideriamo esercitare un ruolo significativo e rilevante nelle relazioni internazionali, soprattutto per quel che riguarda una regione tanto vicina a noi.</p>
    </intervention>
    <intervention id="4-410-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Sono favorevole a questa proposta di risoluzione, anche se ritengo che le forze democratiche di questi paesi avrebbero bisogno di un appoggio più costante in una fase più precoce. A molti Stati membri dell’Unione europea un simile passo risulta difficile, spesso perché sono in gioco i loro interessi economici; Egitto, Russia e Cina sono ottimi esempi di tale atteggiamento di “silenzio” o “discrezione politica”. Mi auguro che gli sviluppi cui assistiamo nell’Africa settentrionale inducano l’Unione europea ad adottare un approccio più coraggioso.</p>
    </intervention>
    <intervention id="4-411-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Votando questa proposta di risoluzione sulla Tunisia, ho inteso esprimere un esplicito sostegno alla causa del popolo tunisino e alla storica rivoluzione democratica che esso ha avviato. Mi rammarico che l’Unione europea abbia reagito con una lentezza che ha offerto una meschina immagine del nostro servizio diplomatico, il quale non è all’altezza delle proprie responsabilità e stenta a esprimersi con una voce sola sulla scena internazionale. Ora l’Unione deve fornire tutte le forme di assistenza tecnica, giuridica e finanziaria necessarie per organizzare in maniera adeguata libere elezioni in Tunisia. Inoltre, è urgente riesaminare la nostra politica di vicinato con i paesi terzi e inserire le clausole sui diritti umani come condizione essenziale in tutti i nostri accordi commerciali.</p>
    </intervention>
    <intervention id="4-412-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ho votato a favore della risoluzione sulla Tunisia in segno di solidarietà con il popolo tunisino che desidera conquistare la libertà di espressione e ripristinare libere elezioni. È allarmante constatare che l’Unione europea è stata colta di sorpresa dall’inizio delle massicce dimostrazioni popolari contro il precedente regime autoritario. Questi avvenimenti devono ammonirci a non dimenticare che la stabilità delle relazioni politiche e diplomatiche con i nostri partner può fondarsi solo su un’autentica democrazia e sul pieno esercizio dei diritti civili. Invito l’Alto rappresentante a promuovere la costituzione di una task force che accompagni la Tunisia nel cammino verso la democrazia.</p>
    </intervention>
    <intervention id="4-413-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, negli ultimi mesi l'Unione europea si è interrogata sulla propria politica di vicinato, sottolineando la distinzione tra gli obiettivi politici perseguiti dagli Stai membri del Mediterraneo e quelli centro-orientali e nordici. Tutto ciò però non ha portato ad un'analisi capace di riuscire a prevenire quanto è accaduto e sta accadendo ancora in diversi Paesi africani. La proposta di risoluzione presentata oggi in aula mi trova pienamente concorde circa gli obiettivi che tutto il Parlamento europeo vuole perseguire in merito alla situazione della Tunisia. Condannare la repressione e l'uso sproporzionato della violenza, richiedere il blocco dei beni acquisiti in modo improprio dalla famiglia di Ben Ali e supportare la creazione di tre commissioni volte a combattere la corruzione che ha caratterizzato il sistema di governo della Tunisia negli ultimi 23 anni: queste sono le richieste formulate oggi dall'europarlamento. Per ultimo, si chiede che l'Alto Rappresentante decida di intervenire in aiuto della popolazione attraverso una "Task force", alla cui organizzazione possa partecipare anche il Parlamento europeo. Ritengo fondamentale in questo momento che l'Unione europea faccia sentire la sua presenza al popolo tunisino, riconducendolo verso una vera democrazia.</p>
    </intervention>
    <intervention id="4-414-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Il Parlamento europeo ha rapidamente adottato una posizione sulla situazione in Tunisia, che tiene conto del quadro dell’intera regione. Siamo solidali con la volontà di quelle nazioni che anelano a una vita migliore, all’autonomia e a un futuro più luminoso. Assistiamo alla caduta di governanti autoritari costretti alla fuga; ora la Tunisia deve stringere con noi un saggio partenariato. Occorre riconoscere e rafforzare sistematicamente i valori che ci stanno a cuore; disponiamo di un nuovo Servizio per l’azione esterna, che dovrebbe rendere più agevole quest’opera. A parte la Tunisia, dobbiamo tener conto anche degli sviluppi della situazione in Egitto e in altri paesi della regione. Sono lieto che sia stata adottata la proposta di risoluzione comune presentata da cinque gruppi politici.</p>
    </intervention>
    <intervention id="4-415-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione sulla Tunisia. Giudico essenziale che il Parlamento si schieri senza riserve dalla parte della democrazia, dello Stato di diritto e della protezione dei diritti umani in Tunisia e nel resto del Medio Oriente.</p>
    </intervention>
    <intervention id="4-416-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Plaudo alle manifestazioni che hanno permesso al popolo tunisino di riconquistare la libertà e abbattere il regime instaurato nel 1987 dal Presidente ora deposto, Zine al-Abidine Ben Ali. Ora tutte le forze politiche, sociali, civili e democratiche tunisine devono essere equamente rappresentate, poiché questo è l’unico modo per dotare il governo provvisorio della fiducia della popolazione e della legittimità indispensabile per preparare le elezioni e la transizione democratica. Ritengo pure necessario, da parte nostra, esaminare le modalità dei possibili aiuti, anche finanziari, da fornire alla Tunisia, oltre che il sostegno e l’assistenza che la società civile europea può apportare alla società civile tunisina, in particolare alle associazioni di difesa dei diritti umani e alle parti sociali.</p>
    </intervention>
    <intervention id="4-417-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Approvo la posizione adottata nella proposta di risoluzione sulla Tunisia. Quel paese è giunto a una svolta cruciale della propria storia, e da parte nostra abbiamo il dovere di sostenere il popolo tunisino aiutandolo a costruire una democrazia stabile e sostenendo e rafforzando la società civile; quest’ultima, infatti, con il suo potere di iniziativa, contribuisce in misura notevolissima a irrobustire la democrazia. Sostengo senza riserve il processo di sviluppo e transizione democratica della Tunisia. Di conseguenza, incoraggio il governo provvisorio nella sua opera tesa a organizzare elezioni democratiche in cui siano rappresentate tutte le parti politiche.</p>
    </intervention>
    <intervention id="4-418-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della proposta di risoluzione sulla situazione in Tunisia, in quanto convengo sulla necessità di esprimere solidarietà e sostegno al popolo di quel paese, che chiede a gran voce democrazia e miglioramenti sociali. Reputo essenziale che il Parlamento europeo assuma una posizione di deciso sostegno alla coraggiosa determinazione dei popoli oppressi; in questo caso, a favore del popolo della Tunisia, ove si sono svolte manifestazioni popolari di lotta per abbattere la tirannia dell’ormai ex Presidente Ben Ali. Mi sembra particolarmente importante che la risoluzione sottolinei la necessità di rivedere la politica di vicinato, poiché questa – come ho ripetutamente deplorato – mira più a stipulare iniqui trattati di libero scambio che allo sviluppo dei popoli, ai diritti umani o alla fine delle autocrazie e delle ingiustizie sociali. Ho votato a favore della risoluzione anche perché concordo con la condanna della repressione di cui si è macchiato il governo tunisino nel corso delle dimostrazioni popolari, e concordo pure con la richiesta di svolgere un’inchiesta indipendente sia sulla repressione, sia sulle diffuse pratiche corrotte del governo Ben Ali.</p>
    </intervention>
    <intervention id="4-419-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Di norma, dopo aver cambiato la Costituzione e introdotto una nuova forma di governo, in un paese si devono tenere elezioni corrette e democratiche. Potremo cominciare a discutere di sostegno finanziario o di altro tipo solo dopo che Tunisi avrà seguito tutte le raccomandazioni formulate dall’OSCE, dal Parlamento europeo, dall’Unione europea e dal Consiglio europeo. Purtroppo, la storia ci insegna che i paesi, i quali aspirano alla democrazia, divengono un vespaio di abusi e corruzione; tale processo è collegato agli alti tassi di criminalità e alle violazioni della legge e delle norme sociali. Ho votato a favore in quanto il sostegno finanziario alla Tunisia verrebbe stanziato solo dopo libere elezioni e sotto lo stretto controllo delle istituzioni responsabili del sostegno finanziario.</p>
    </intervention>
    <intervention id="4-420-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ho votato a favore della proposta di risoluzione comune sulla situazione in Tunisia, in quanto essa esprime con equilibrata chiarezza l’approccio del Parlamento europeo agli avvenimenti tunisini. È essenziale che il governo provvisorio organizzi le elezioni al più presto possibile, in modo che il paese possa passare dal regime autoritario a uno stabile governo democratico. La risoluzione invita inoltre la baronessa Ashton ad agire rapidamente per fornire alla Tunisia gli aiuti UE di cui quel paese ha bisogno.</p>
    </intervention>
    <intervention id="4-421-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La proposta di risoluzione del Parlamento europeo sulla situazione in Tunisia sostiene il tentativo del popolo tunisino di passare alla democrazia. Essa sottolinea poi la necessità di creare le condizioni che consentano di eleggere un’assemblea parlamentare; tale assemblea dovrebbe redigere una costituzione democratica che garantisca la separazione dei poteri. Si condannano infine la repressione e l’uso sproporzionato della violenza da parte delle forze di sicurezza. Per tali motivi sostengo la proposta di risoluzione sulla situazione in Tunisia.</p>
    </intervention>
    <intervention id="4-422-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Alla luce dei fatti avvenuti di recente in Tunisia, desidero esprimere solidarietà con il popolo di quel paese. In quanto Unione europea, dobbiamo sostenere il popolo tunisino, che grazie alle proteste e alle dimostrazioni è riuscito a riconquistare la libertà, abbattendo un regime che durava da molti anni. Condanno inoltre la repressione e gli atti di violenza perpetrati dai servizi di sicurezza nei confronti dei dimostranti, e approvo senza riserve l’appello formulato dall’Unione europea. Purtroppo, gli avvenimenti tunisini hanno svelato per l’ennesima volta la debolezza della politica estera dell’Unione. Occorre spronare il Servizio europeo per l’azione esterna e la Commissione europea a prendere misure più concrete. Nella sua azione esterna comune, l’Unione deve dedicare maggiore attenzione ai problemi riguardanti la protezione dei diritti umani e la democrazia. Ho votato a favore della proposta di risoluzione del Parlamento europeo sulla situazione in Tunisia perché sono convinto che ora all’Unione europea si offra l’occasione più propizia per contribuire alla costruzione della società civile in Tunisia.</p>
    </intervention>
    <intervention id="4-423-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Esprimo la mia solidarietà al popolo tunisino che, spinto dal desiderio di migliorare le condizioni sociali e di accesso al lavoro, ha condotto il proprio paese a una svolta politica storica. Gli eventi di Tunisia hanno scosso pure le fondamenta dei regimi antidemocratici di altri paesi. Non è ancora chiaro quale sarà l’esito del cambio di governo; mi auguro che tutte le forze democratiche che si impegnano a rispettare il pluralismo, la libertà di coscienza e l’alternanza democratica possano partecipare all’elezione di una nuova assemblea parlamentare. Ho votato per questa risoluzione poiché ritengo giusto che l’Unione europea sostenga l’economia tunisina attraverso prestiti a tasso agevolato, per offrire prospettive di lavoro qualificato ai cittadini di quel paese, nel quadro di un autentico contratto di sviluppo che favorisca gli investimenti produttivi locali ed esteri.</p>
    </intervention>
    <intervention id="4-424-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della proposta di risoluzione sulla situazione in Tunisia per esprimere insieme ai mie colleghi la posizione del Parlamento europeo sulla "rivoluzione dei Gelsomini". Il partenariato tra Tunisia e Unione europea, le relazioni con i paesi Maghrebini nell'Unione per il Mediterraneo e tutti i rapporti di buon vicinato devono essere portati avanti in modo efficace al fine di rendere possibile, per il popolo tunisino nei confronti del quale si esprime piena solidarietà, una transizione ordinata e pacifica verso un sistema democratico efficace. L'assistenza dell'UE dovrà essere da monito al fine di un corretto processo elettorale e garantire il rispetto dei diritti umani cercando di sostenere e consigliare il popolo tunisino al fine di evitare derive integraliste. L'Unione non può di certo venire meno all'impegno per la causa della democrazia e dei diritti umani.</p>
    </intervention>
    <intervention id="4-425-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della proposta di risoluzione sulla Tunisia, come hanno fatto del resto tutti i gruppi politici, allo scopo di inviare un segnale di sostegno a quel paese. La stabilità di quella regione è un’ambizione fondamentale e permanente per l’Europa; in futuro, la creazione di un bacino di prosperità in cui prevalgano regimi democratici e il rispetto dei diritti umani dovrà costituire il pilastro principale della politica di vicinato dell’Unione europea nel Mediterraneo. Non dobbiamo dimenticare che i focolai di instabilità nei paesi vicini all’Europa possono innescare reazioni a catena e generare ondate di profughi e immigrati ancor più massicce di quelle provocate in passato dai conflitti in Asia centrale.</p>
    </intervention>
    <intervention id="4-426-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore di questa proposta di risoluzione sull’attuale situazione in Tunisia. Mi unisco al Parlamento nell’esprimere solidarietà al popolo tunisino che, spinto da aspirazioni democratiche legittime e dall’esigenza di un miglioramento delle condizioni sociali e di accesso al lavoro, ha portato il suo paese ad una svolta politica storica; plaudo, a tal riguardo, al coraggio e alla determinazione dimostrati dai tunisini durante le manifestazioni, e mi associo alla condanna della repressione e dell’uso sproporzionato della violenza da parte delle forze di sicurezza. Sostengo con decisione l’indispensabile processo democratico che la Tunisia sta per imboccare e sottolineo l’importanza di creare le condizioni necessarie per lo svolgimento di elezioni, in tempi sufficienti per permettere a tutte le forze dell’opposizione e a tutti i media di strutturarsi su scala nazionale, gettando così le basi di una nuova società democratica. Apprezzo il fatto che il Parlamento abbia chiesto alla Commissione e alla Banca europea per gli investimenti di prendere in considerazione il sostegno alla Tunisia attraverso prestiti a tasso agevolato, per consentire all’economia tunisina di diversificarsi e offrire prospettive di lavoro qualificato ai giovani tunisini, nel quadro di un autentico contratto di sviluppo che favorisca gli investimenti produttivi locali ed esteri.</p>
    </intervention>
    <intervention id="4-427-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho dato il mio voto alla presente proposta di risoluzione, e mi associo alla solidarietà espressa nei confronti del popolo tunisino che, spinto da aspirazioni democratiche legittime e dall’esigenza di un miglioramento delle condizioni sociali e di accesso al lavoro, ha portato il suo paese a una svolta politica storica. Mi auguro di tutto cuore che ora si fornisca alla Tunisia ogni tipo di sostegno e si creino le condizioni per progredire sulla strada delle riforme necessarie per costruire una democrazia solida, tollerante e rispettosa delle minoranze.</p>
    </intervention>
    <intervention id="4-428-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Nel votare a favore della proposta di risoluzione sulla situazione in Tunisia, desidero in primo luogo esprimere solidarietà nei confronti del popolo tunisino che, spinto da aspirazioni democratiche legittime e dalla volontà di migliorare le condizioni sociali del paese, ha portato la Tunisia a una svolta politica storica. Invito le istituzioni europee a reindirizzare – e incrementare – i fondi destinati ai vari strumenti per il finanziamento della cooperazione tra Unione europea e Tunisia; è un passo da compiere rapidamente. Esorto poi l’Unione a trarre un insegnamento da questi avvenimenti e a rivedere la politica di sostegno alla democrazia e ai diritti umani, il cui rigoroso rispetto dovrà diventare una condizione essenziale della cooperazione dell’Unione europea con i paesi terzi.</p>
    </intervention>
    <intervention id="4-429-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con la presente risoluzione, il Parlamento europeo esprime la sua solidarietà nei confronti del popolo tunisino che, spinto da aspirazioni democratiche legittime e dall’esigenza di un miglioramento delle condizioni sociali e di accesso al lavoro, ha portato il suo paese a una svolta politica storica. A tal riguardo, il Parlamento plaude al coraggio e alla determinazione dimostrati da quel popolo durante le manifestazioni ed esprime cordoglio alle famiglie delle vittime e solidarietà ai feriti. Il Parlamento condanna pure la repressione e l’uso sproporzionato della violenza da parte delle forze di sicurezza e si congratula, al contrario, per il comportamento adottato dalle forze armate, che hanno rifiutato di sparare sui dimostranti; chiede infine l’apertura di un’inchiesta indipendente sugli incidenti culminati nella morte di più persone e sull’uso eccessivo della violenza nelle scorse settimane nonché sulla corruzione, con conseguente consegna dei responsabili alla giustizia.</p>
    </intervention>
    <intervention id="4-430-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, i tumulti in corso in Tunisia in questi giorni hanno già causato almeno 35 vittime accertate. La delegazione del Parlamento europeo per le relazioni con i paesi del Maghreb ha già chiesto un'indagine indipendente sulle responsabilità del governo in merito all'uso della violenza durante gli scontri di piazza. Lo stato di emergenza in cui versa questo paese, tradizionalmente laico, progressista e democratico, deve essere subito interrotto, permettendo alle autorità tunisine di ripristinare i normali processi democratici. Da parte loro tutti i governi europei, compreso quello svizzero, devono impegnarsi a cooperare in vista del rientro del denaro e dei beni acquisiti dalla famiglia di Ben Ali. Infine, deve essere bloccata sul nascere l'eventuale crescita e diffusione del movimento salafita, che promuoverebbe in Tunisia una versione radicale dell'Islam.</p>
    </intervention>
    <intervention id="4-431-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Era tempo ormai che il Parlamento europeo rompesse il silenzio sull’insurrezione tunisina. Come rimanere sordi agli appelli, come non commuoversi di fronte a questa sete di democrazia, come restare impassibili di fronte allo spettacolo di donne e uomini, ricchi e poveri, giovani e vecchi che chiedono la libertà da un regime fondato sulla paura?</p>
      <p sl="fr">La Tunisia aveva accettato tacitamente un modello autocratico, uno scenario in cui i più poveri, ma anche i ceti medi, non riuscivano a concepire la possibilità di diventare un giorno padroni del proprio destino; ma quest’approccio senza alternative è ora ridotto in polvere. Questi progressi verso la libertà gettano le basi di una società nuova e fanno balenare la speranza di un nuovo equilibrio. I giorni di un Oriente dittatoriale e tecnocratico sono tramontati; ora bisogna creare un Oriente di tipo nuovo.</p>
      <p sl="fr">Auguriamoci che le istituzioni europee siano più aperte che mai a qualsiasi richiesta di collaborazione che possa giungere da questi nuovi Stati.</p>
    </intervention>
    <intervention id="4-432-000" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Sono favorevole a questa proposta di risoluzione, e in particolare alle disposizioni concernenti gli strumenti estremamente specifici a nostra disposizione per influenzare le trasformazioni sistemiche che hanno luogo in quel paese. Alludo in primo luogo al sostegno politico al massimo coinvolgimento possibile dell’Alto rappresentante, alla revisione in corso della politica di vicinato dell’Unione europea, alla negoziazione di un nuovo piano d’azione per la Tunisia per il periodo 2011-2016 e all’invio di una missione di osservatori dell’Unione europea, che costituirebbe sicuramente un prezioso sostegno per le annunciate elezioni.</p>
    </intervention>
    <intervention id="4-434-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">La diffusione globale della tubercolosi resta preoccupante, poiché questa malattia figura tuttora tra le principali cause di mortalità nel mondo e provoca ogni anno circa due milioni di decessi. Nonostante i progressi compiuti, negli ultimi anni si è assistito a un brusco incremento dell’incidenza di questa infezione batterica, a causa del declino socioeconomico dei paesi dell’ex blocco sovietico, delle deboli infrastrutture dei sistemi di sanità pubblica e delle sperequazioni nell’accesso all’assistenza. Sono favorevole alla proposta di risoluzione comune sull’Iniziativa sul vaccino contro la tubercolosi, in quanto sono convinta che i vaccini, associati ai più efficaci test di individuazione dell’infezione e ai trattamenti più validi, rappresentino un’arma essenziale nella lotta contro questa malattia. Ritengo, inoltre, che l’accesso all’acqua potabile e a un’alimentazione equilibrata, nonché l’accesso gratuito ai servizi sanitari, svolgano una funzione importante nel miglioramento delle condizioni di vita e nella lotta contro la povertà e la tubercolosi. Alla luce di tali considerazioni, ho votato a favore della proposta di risoluzione comune sul vaccino contro la tubercolosi.</p>
    </intervention>
    <intervention id="4-435-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">In base ai dati dell’Iniziativa sul vaccino contro la tubercolosi, ogni anno si registrano circa 9 milioni di nuovi casi di tubercolosi, e ogni anno 2 milioni di persone muoiono per questa malattia: un decesso ogni 18 secondi. Mancano solamente quattro anni alla scadenza degli obiettivi di sviluppo del Millennio per quanto riguarda l’eradicazione delle malattia, e la tubercolosi resta una delle principali cause di morte a livello mondiale, oltre che la più pericolosa per le persone affette anche da HIV/AIDS. L’Unione europea deve rispettare l’impegno preso, e realizzare l’obiettivo di sviluppo del Millennio indicato dalle Nazioni Unite, che riguarda la lotta contro la tubercolosi e la sua eradicazione prima del 2015. Ho votato a favore di questa importante proposta di risoluzione e sono anch’io persuaso della necessità di inserire la lotta contro la tubercolosi nella strategia Europa 2020. Come si afferma nella risoluzione, la Commissione e gli Stati membri devono fare ogni sforzo per garantire che una percentuale adeguata dei fondi disponibili per l’assistenza sanitaria raggiunga le popolazioni povere dei paesi in via di sviluppo; bisogna inoltre impegnarsi al massimo per migliorare e sostenere i servizi sanitari nelle regioni povere.</p>
    </intervention>
    <intervention id="4-436-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della proposta di risoluzione sull’Iniziativa sul vaccino contro la tubercolosi, poiché questa malattia – che miete ogni anno quasi 2 milioni di vittime – rimane una delle principali cause di morte nel mondo. L’Iniziativa si dovrà attuare a vantaggio delle persone affette da tubercolosi in tutto il mondo, e particolarmente nei paesi in via di sviluppo; essa inoltre è destinata a contribuire all’attuazione degli obiettivi della strategia Europa 2020 e alla realizzazione entro il 2015 degli obiettivi di sviluppo del Millennio. Per di più, il programma di vaccinazione potrà rafforzare l’indipendenza strategica dell’Unione europea nella lotta contro la tubercolosi e le altre malattie trasmissibili. Bisogna sottolineare che i vaccini, insieme a test più efficaci, rappresentano uno strumento essenziale nella lotta contro la tubercolosi; i test devono essere affidabili, economici e accessibili a tutti i pazienti, insieme a metodi diagnostici e trattamenti maggiormente efficaci; ciò comporta un radicale cambio di orientamento della ricerca e finanziamenti più cospicui e sostenibili per il pacchetto dei vaccini. La Commissione europea e gli Stati membri devono quindi tener fede agli impegni di finanziamento che si sono assunti e far sì che gli stanziamenti destinati all’assistenza sanitaria giungano anche alle popolazioni più povere e vulnerabili di ogni paese.</p>
    </intervention>
    <intervention id="4-437-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">La vaccinazione contro la tubercolosi e gli investimenti nella ricerca mirante a sviluppare nuove cure per questa malattia costituiscono le uniche soluzioni che consentano di eradicarla entro il 2050. Purtroppo la Romania fa registrare pessimi risultati per quanto riguarda la diffusione di questa patologia, ponendosi al primo posto in classifica – che secondo gli esperti occuperà per molto tempo – per i pazienti di tubercolosi nell’Unione europea. In tale situazione, i programmi gestiti dall’Unione europea e i finanziamenti destinati al trattamento della tubercolosi sono particolarmente preziosi, ed è importante l’investimento nella salute degli europei. Secondo i dati forniti dalle autorità del paese, in Romania si registrano ogni anno 30 000 nuovi casi di tubercolosi. La scoperta di un così vasto numero di casi ogni anno si può spiegare precisamente con i progressi derivanti dai nuovi programmi di prevenzione, finanziati in gran parte dall’Unione europea. Benché la Romania registri ancora la più alta incidenza di tubercolosi in Europa, i valori di questo indicatore hanno subito una notevole riduzione negli ultimi cinque anni. In Romania si è osservata pure una tendenza alla diminuzione nei dati della mortalità da tubercolosi, dal 10,7 per cento del 2002 al 7,6 per cento del 2008. I finanziamenti erogati a favore dei programmi per l’eradicazione della tubercolosi sono tanto più preziosi, in quanto negli ultimi 35 anni non è stato scoperto alcun nuovo trattamento o metodo diagnostico.</p>
    </intervention>
    <intervention id="4-438-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Ho votato a favore della proposta di risoluzione sulla lotta contro la tubercolosi per una lunga serie di ragioni. Desidero in primo luogo ribadire la necessità di considerare l’aspetto umanitario di questa malattia, che si può prevenire semplicemente con la vaccinazione; la morte di oltre due milioni di persone all’anno rappresenta perciò un prezzo non solo altissimo, ma anche totalmente evitabile. Sottoscrivo senza riserve l’affermazione per cui la tubercolosi rappresenta un esempio lampante delle disparità tra i popoli, in quanto malattia praticamente debellata nei paesi industrializzati. La Fondazione TVBI (Iniziativa sul vaccino contro la tubercolosi) viene in aiuto dei pazienti di tubercolosi in tutto il mondo, e soprattutto nei paesi meno sviluppati. Personalmente, sono convinta che questo metodo di lotta contro la tubercolosi esprima la solidarietà dei cittadini europei e il tentativo di limitare decessi del tutto evitabili, derivanti semplicemente dalla mancanza di fondi per le vaccinazioni nei paesi meno sviluppati.</p>
    </intervention>
    <intervention id="4-439-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Con questa proposta di risoluzione esprimiamo il nostro apprezzamento per le iniziative varate dall’Unione europea per combattere la tubercolosi nei paesi più poveri, ma chiediamo pure che si svolgano ulteriori ricerche scientifiche allo scopo di produrre nuovi farmaci e vaccini contro questa malattia. I vaccini sono la misura di sanità pubblica più economica ed efficace per proteggere l’Europa dalle malattie infettive, ma è importante pure che l’assistenza sanitaria raggiunga i paesi in via di sviluppo, per contribuire a migliorare l’aspettativa di vita e a combattere la povertà.</p>
      <p sl="pt">Come ho detto, si è registrato qualche progresso e ci siamo incamminati sulla strada gusta, ma l’Unione europea deve raddoppiare gli sforzi e chiedere un’azione più coordinata per integrare la ricerca europea nella lotta contro le malattie collegate alla povertà. Solo in questo modo riusciremo ad alleviare la tragica situazione sanitaria che affligge parecchi paesi in via di sviluppo. Vorrei chiedere alla Commissione quale seguito intenda dare alla ricerca scientifica in questo settore, e in che modo pensi di intensificare tale ricerca e di tradurne i risultati in vantaggi concreti per i cittadini europei alla luce della strategia Europa 2020.</p>
    </intervention>
    <intervention id="4-440-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione sull’Iniziativa sul vaccino contro la tubercolosi, in quanto solo una vasta campagna di vaccinazione può contribuire a farci raggiungere i traguardi indicati negli obiettivi di sviluppo del Millennio: bloccare l’espansione della tubercolosi e invertire la tendenza dell’incidenza della malattia entro il 2015, per poi eradicarla entro il 2050. È urgentemente necessario esplorare soluzioni di finanziamento innovative, per contribuire al rafforzamento dei sistemi sanitari e combattere la disuguaglianza, soprattutto per quel che riguarda la salute materna e la mortalità infantile.</p>
    </intervention>
    <intervention id="4-441-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Benché la tubercolosi ormai non rappresenti praticamente più una preoccupazione sanitaria nei paesi sviluppati, in realtà essa è ancora una delle principali cause di morte nel mondo e miete due milioni di vittime all’anno. Nei paesi in via di sviluppo, in particolare, la tubercolosi è ancora spesso mortale, soprattutto quando si associa all’HIV/AIDS.</p>
      <p sl="pt">Questa malattia rappresenta perciò un esempio lampante delle disparità sanitarie che separano il mondo industrializzato dai paesi in via di sviluppo. Inoltre, benché la tubercolosi uccida ancora, la ricerca viene abbandonata per ragioni di mera redditività commerciale. È quindi importante che l’Europa si impegni nella ricerca scientifica e sostenga la TBVI (Iniziativa sul vaccino contro la tubercolosi) in modo che una campagna di vaccinazione su vasta scala possa influire positivamente sull’eradicazione della tubercolosi entro il 2050.</p>
      <p sl="pt">Come ben sappiamo, i vaccini costituiscono uno strumento essenziale, quando vengono associati a test di individuazione dell’infezione migliori, più affidabili e più sicuri nonché a metodi diagnostici e trattamenti maggiormente efficaci. Ciò comporta un radicale cambio di orientamento della ricerca e un finanziamento maggiore e sostenibile, e in tale senso – a mio avviso – l’Unione europea può svolgere un ruolo essenziale.</p>
    </intervention>
    <intervention id="4-442-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta di risoluzione comune, che sostituisce le proposte del gruppo dell’Alleanza dei liberali e dei democratici per l’Europa, del gruppo Verde/Alleanza libera europea e del gruppo dell’Alleanza progressista dei socialisti e democratici al Parlamento europeo, intende promuovere l’Iniziativa sul vaccino contro la tubercolosi (TBVI) allo scopo di raggiungere i traguardi indicati dalle Nazioni Unite negli Obiettivi di sviluppo del Millennio, tra cui l’inversione della tendenza dell’incidenza della tubercolosi entro il 2015 e l’eradicazione della malattia entro il 2050. Il miglioramento dello stato di salute della popolazione mondiale rappresenta una delle preoccupazioni più importanti dell’Unione europea; benché si possa affermare che in Europa la tubercolosi è sotto controllo, essa provoca ancora la morte di milioni di persone nei paesi in via di sviluppo, in associazione con altre malattie trasmissibili. È essenziale unire gli sforzi politici e finanziari per stroncare rapidamente questo flagello globale. Mi rallegro quindi per l’approvazione di quest’iniziativa mirante a sradicare una malattia trasmissibile, che ancora nel ventunesimo secolo miete un così gran numero di vittime, soprattutto nei paesi in via di sviluppo.</p>
    </intervention>
    <intervention id="4-443-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">È necessario stimolare gli sforzi che si vanno compiendo in materia di ricerca e sviluppo di nuovi farmaci e vaccini efficaci contro malattie come la tubercolosi, che ogni anno continuano a fare milioni di vittime in tutto il mondo; i risultati positivi, poi, vanno accolti con entusiasmo. Quando tali risultati siano maturati, infine, occorre mettere i nuovi progressi della scienza e della tecnologia a disposizione di coloro che ne hanno bisogno, senza alcuna esclusione.</p>
      <p sl="pt">L’unico criterio di accesso deve perciò consistere nella necessità. Nel Terzo mondo, il pagamento del debito estero e gli interessi per il servizio del debito nei confronti dei paesi ricchi drenano una notevolissima quantità di risorse che in tal modo non possono andare ai bilanci della sanità e dell’istruzione, ridotti a dimensioni quasi insignificanti. I cosiddetti “programmi di riforme strutturale”, imposti dall’esterno, contribuiscono ad accentuare questa tendenza.</p>
      <p sl="pt">Di conseguenza, la lotta contro malattie come la tubercolosi, che si diffondono nella povertà, deve comprendere anche una battaglia contro questi meccanismi, che generano e alimentano la povertà e la dipendenza. In tale contesto, è deplorevole che si chieda di mettere il nuovo vaccino contro la tubercolosi a disposizione dei paesi meno sviluppati – misura cui noi siamo ovviamente favorevoli – in nome di un rafforzamento del ruolo e della leadership dell’Unione europea in quei paesi, come fa l’interrogazione da cui è scaturita la presente proposta di risoluzione.</p>
    </intervention>
    <intervention id="4-444-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Come non approvare un’iniziativa che mira a eradicare la tubercolosi entro il 2050, se si pensa che questa malattia continua a uccidere, su scala mondiale, 2 milioni di persone all’anno?</p>
      <p sl="fr">Trovo però sorprendente che un testo, in cui si stigmatizza l’inadeguato livello dei servizi sanitari dei paesi in via di sviluppo, abbia deciso di ignorare uno dei più gravi scandali del nostro tempo: il saccheggio dei medici di questi paesi da parte dei paesi più ricchi, che in patria hanno smesso di formare un numero sufficiente di medici, pensando di realizzare economie nei sistemi di protezione sociale. Di conseguenza, in Francia il numerus clausus , ossia il numero di studenti ammessi al secondo anno, si aggira intorno ai 7 000, mentre ogni anno si consente di esercitare in Francia a quasi 3 000 medici che hanno conseguito la laurea in paesi extraeuropei; senza parlare poi degli studenti stranieri che si formano presso di noi, conseguono quindi una laurea francese e non abbandonano più il nostro paese. Contemporaneamente, l’OMS stima che nei paesi poveri manchino 4,5 milioni di operatori sanitari.</p>
      <p sl="fr">È altrettanto singolare che il testo non menzioni i 5 500 o 6 000 casi di tubercolosi che si registrano in Francia; nel nostro paese la malattia è stata eradicata, e la sua ricomparsa si può collegare direttamente all’immigrazione di massa. Anche su questo punto, non credo che in Europa il nostro sia un caso isolato.</p>
    </intervention>
    <intervention id="4-445-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">La presenza della tubercolosi nel mondo rimane fonte di grave inquietudine. A quanto sembra, solo una vaccinazione su vasta scala può scongiurare la minaccia che questa malattia rappresenta per la salute di folte popolazioni nei paesi in via di sviluppo. Di conseguenza ho votato a favore di questa risoluzione, per chiedere agli Stati membri e alla Commissione maggiori investimenti a lungo termine che forniscano i mezzi per combattere la tubercolosi, in particolare tramite ricerca e innovazione. Non basta però stanziare risorse in questi settori: la situazione sanitaria e i servizi sanitari hanno bisogno di interventi di sostegno, e anche in questo campo, quindi, c’è da svolgere un intenso lavoro che non si può trascurare.</p>
    </intervention>
    <intervention id="4-446-000" speaker_id="photo_generic" name="Jim Higgins, Seán Kelly, Mairead McGuinness e Gay Mitchell" is_mep="True" mode="written">
      <p sl="en">Nel voto finale sull’Iniziativa sul vaccino contro la tubercolosi (RC-B7-0075/2011) ci siamo astenuti. Approviamo senza riserve l’obiettivo dell’Iniziativa sul vaccino, ma non potevamo accettare la citazione che rimanda a un altro voto del Parlamento, favorevole tra l’altro all’aborto e contraddittorio rispetto a una precedente dichiarazione di voto, che avevamo fatto inserire nei verbali del Parlamento.</p>
    </intervention>
    <intervention id="4-447-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Approvo questo documento, poiché abbiamo il dovere di combattere la tubercolosi, malattia che uccide ogni anno quasi due milioni di persone nel mondo e infetta poco meno di un terzo della popolazione mondiale. Si tratta di una patologia che rappresenta un grave pericolo per le popolazioni, e a livello mondiale è la seconda più importante causa di morte tra le malattie trasmissibili. La tubercolosi è strettamente legata a problemi sociali ed economici come la povertà, la disoccupazione, l’alcolismo, la tossicodipendenza e l’HIV/AIDS, il livello scadente e inadeguato dei sistemi di assistenza sanitaria nei paesi poveri e i ritardi nella diagnosi. Sono lieto che sia stata varata l’Iniziativa sul vaccino sulla tubercolosi, poiché tutti i pazienti affetti da questa malattia nel mondo potranno trarre vantaggio dalle attività di ricerca e sviluppo. Aggiungo che i finanziamenti per la lotta contro la tubercolosi sono ancora insufficienti; è necessario istituire meccanismi di finanziamento specifici per il brevetto in Europa dei vaccini contro la tubercolosi, l’accessibilità dei vaccini, la ricerca clinica sulla tubercolosi e metodi diagnostici e trattamenti maggiormente efficaci; i finanziamenti destinati ai servizi di assistenza sanitaria devono raggiungere gli abitanti più poveri e più vulnerabili dei vari paesi.</p>
    </intervention>
    <intervention id="4-448-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, la tubercolosi è, purtroppo, una delle principali cause di mortalità nel mondo. Essa causa, infatti, circa due milioni di decessi all'anno. Con questa risoluzione il Parlamento ha voluto invitare l'Unione europea a perseguire gli obiettivi di sviluppo del millennio (OSM) delle Nazioni Unite, che prevedono di bloccare, entro il 2015, l'espansione di questa grave malattia. I dati stimati sono preoccupanti e ci allarmano fortemente circa la gravità della situazione, soprattutto con riferimento ai Paesi più poveri, in cui i decessi dovuti all'insorgere della tubercolosi si manifestano con maggiore frequenza. La proposta di risoluzione comune sul vaccino contro la tubercolosi ha, pertanto, il mio pieno accordo perché, oltre a puntare i riflettori sulle condizioni sanitarie dei Paesi del terzo mondo, cerca di risolvere il problema alla base, erogando maggiori finanziamenti e supportando la ricerca scientifica.</p>
    </intervention>
    <intervention id="4-449-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Benché nella maggioranza dei paesi europei le vaccinazioni contro la tubercolosi siano obbligatorie, le statistiche mondiali sono inquietanti. Il numero delle persone che contraggono questa malattia ci impone di concludere che ancor oggi, nel ventunesimo secolo, è necessario non solo portare avanti una vasta campagna d’informazione e fornire una profilassi corretta, ma soprattutto incrementare i finanziamenti per le vaccinazioni protettive. Solo in questo modo potremo ridurre l’incidenza della malattia, e tale considerazione mi ha indotto a votare a favore della proposta di risoluzione; vi ringrazio.</p>
    </intervention>
    <intervention id="4-450-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sostengo senza riserve l’incremento dei finanziamenti e dei metodi alternativi di finanziamento per i programmi di lotta contro la tubercolosi. In qualità di presidente del gruppo di lavoro del Parlamento europeo sull’innovazione, l’accesso ai medicinali e le malattie legate alla povertà, giudico essenziale concentrare i nostri sforzi sulla ricerca e l’innovazione, se intendiamo raggiungere gli obiettivi di sviluppo del Millennio. I livelli globali di tubercolosi sono ancora troppo alti, anzi inaccettabili, e sono quindi favorevole a finanziare con nuovi metodi l’Iniziativa sul vaccino contro la tubercolosi, in modo da poter avviare una campagna di vaccinazioni su vasta scala.</p>
    </intervention>
    <intervention id="4-451-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Sebbene sia praticamente scomparsa dai paesi sviluppati, la tubercolosi rimane una minaccia nei paesi poveri e sottosviluppati e soprattutto in Africa, dove continua a uccidere milioni di persone ogni anno. Solo un piano di vaccinazione a livello globale potrà stroncare questo flagello e tradurre in realtà la totale eradicazione di questa malattia entro il 2050, nel quadro degli obiettivi di sviluppo del Millennio.</p>
    </intervention>
    <intervention id="4-452-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Concordo con gran parte delle osservazioni contenute nella presente proposta di risoluzione, con il suo obiettivo di fondo e con la sua concezione dell’assistenza sanitaria come diritto che spetta ai governi garantire – governi che “devono assolvere ai propri obblighi di erogare servizi di sanità pubblica a tutta la popolazione”. Non ho potuto però votare a favore perché, a mio avviso, la maggioranza delle proposte e degli obiettivi indicati non sono sufficientemente ambiziosi, e anzi sono palesemente insufficienti. A mio parere non basta suggerire di eradicare entro il 2050 una malattia che colpisce i più poveri, è una delle principali cause di morte nel mondo e provoca oltre 2 milioni di decessi ogni anno. Non basta perché – come fanno notare numerosi studi elaborati da organizzazioni non governative – tale lasso di tempo si potrebbe dimezzare adottando una politica decisa che incrementasse le risorse stanziate per la lotta contro questa malattia. Ancora, mentre concordo con l’affermazione, contenuta nel paragrafo 2, per cui è importante migliorare le procedure di individuazione e vaccinazione per mezzo di metodi diagnostici e trattamenti maggiormente efficaci, deploro che non si sia sottolineato esplicitamente che tali funzioni dovrebbero essere svolte dai servizi sanitari pubblici; proprio tali servizi dovrebbero essere rafforzati grazie alla cooperazione e agli aiuti europei.</p>
    </intervention>
    <intervention id="4-453-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Sono lietissimo di poter sostenere un progetto paneuropeo che reca valore aggiunto non solo all’Europa ma a tutto il mondo, con l’obiettivo di giungere all’eradicazione definitiva della tubercolosi.</p>
      <p sl="fr">Nel 2009 la tubercolosi ha ucciso 1,7 milioni di persone, ossia 4 700 persone al giorno. Secondo le stime della Banca mondiale, questa malattia infligge ogni anno all’Africa un danno economico pari a 52 miliardi di dollari. I casi segnalati nel Regno Unito e in Irlanda nell’estate del 2010 ci ricordano inoltre che la tubercolosi rimane un grave problema anche per l’Unione europea. Grazie all’Iniziativa sul vaccino contro la tubercolosi (TBVI), sarà possibile produrre vaccini efficaci, economicamente alla portata dei paesi in via di sviluppo e adattati ai paesi emergenti e all’Europa.</p>
      <p sl="fr">Con 49 miliardi di euro erogati ogni anno, la Commissione europea è il maggior donatore di aiuti ufficiali allo sviluppo; però non è abbastanza. Dobbiamo individuare altre fonti di finanziamento, quali ad esempio l’istituzione di una garanzia finanziaria degli Stati membri e/o dell’Unione europea, che consenta di ottenere finanziamenti dalla Banca europea per gli investimenti. La TBVI è uno strumento pratico per attuare la strategia Europa 2020; rende l’Europa più attraente, e così prepara la nuova economia per le generazioni future.</p>
    </intervention>
    <intervention id="4-454-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il programma per il vaccino contro la tubercolosi è importantissimo, ma cosa intende fare il Parlamento europeo prima del 2015? In Lettonia, per esempio, attualmente il trattamento medico della tubercolosi consiste nel diagnosticare la malattia e poi collocare il paziente in quarantena. In effetti, tutti i finanziamenti teoricamente destinati all’acquisto di attrezzature mediche e alla costruzione di ospedali specializzati sono stati spesi inutilmente. Per esempio, nella cittadina di Olaine esisteva un ospedale costruito nel comprensorio di una prigione, per la cura di pazienti affetti da tubercolosi; l’ospedale è stato attrezzato con una spesa di due milioni di euro, ma oggi non funziona perché manca il personale medico! Vorrei quindi attirare l’attenzione dei colleghi sul fatto che non basta elaborare e produrre un vaccino, ma è necessario formare specialisti dotati di competenze precise e personale medico altamente qualificato, e schierare tutti questi operatori nella battaglia contro la tubercolosi; altrimenti, l’effetto del voto odierno sarà puramente emotivo. È importantissimo controllare in modo assolutamente trasparente i finanziamenti assegnati alla lotta contro la tubercolosi, per evitare il ripetersi della situazione lituana.</p>
    </intervention>
    <intervention id="4-455-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ogni anno nell’Unione europea si spendono 2 miliardi di euro per curare i pazienti affetti da tubercolosi. Insieme all’HIV e alla malaria, la tubercolosi è una delle malattie epidemiche più diffuse al mondo; circa un terzo della popolazione mondiale è infetto. Chiaramente, siamo ben lontani dall’obiettivo di eradicare la tubercolosi. Come avviene per tutte le malattie, l’accresciuta resistenza, sotto forma di batteri multiresistenti o addirittura ultraresistenti, e la conseguente mancanza di cure possibili pongono la medicina moderna di fronte a un’ardua sfida. I medicinali standard, in uso dagli anni Sessanta, non hanno effetto sulle varianti mutate. Di conseguenza, si prescrivono altri medicinali, più costosi e dagli effetti collaterali più forti. I costi del trattamento successivo possono essere cento volte superiori a quelli della normale tubercolosi. Se un paziente sospende l’assunzione dei medicinali standard per la normale forma di tubercolosi prima della fine del periodo di sei mesi, ne risultano non solo gravi effetti collaterali, ma anche la resistenza. Inoltre, l’unico metodo per bloccare la diffusione della malattia è quello di controllare tutte le persone con cui il paziente è entrato in contatto. Alcuni paesi non rispettano tutti questi requisiti. Se non si seguono queste norme fondamentali e notissime, progetti di ricerca del costo di miliardi di euro rimarranno probabilmente privi di effetti apprezzabili e si verificheranno nuovi tipi di resistenza; per tale motivo, mi sono astenuto dal voto.</p>
    </intervention>
    <intervention id="4-456-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della proposta di risoluzione sull’Iniziativa sul vaccino contro la tubercolosi. In molti casi, la tubercolosi e la sua prevenzione rimangono una sfida non solo per i paesi in via di sviluppo, ma anche per quelli sviluppati. Dobbiamo condividere le buone prassi, stanziare finanziamenti per il vaccino contro la tubercolosi e ricorrere a un ventaglio di misure diverse per cercare di ridurre le terribili statistiche, che segnalano circa 2 milioni di morti per tubercolosi all’anno in tutto il mondo. D’altra parte, alcuni dei principali fattori di rischio che aumentano la morbilità sono l’alcolismo, l’uso di droghe e la povertà estrema. È quindi necessario tener conto non solo della vaccinazione, ma anche di programmi a lungo termine suscettibili di ridurre tali fattori. Ancora una volta, esprimo il mio apprezzamento per quest’iniziativa dell’Unione europea che contribuisce all’attivo sostegno comunitario per i programmi di vaccinazione; questi ultimi, quando sono stati applicati, hanno prodotto una notevole riduzione dei tassi di infezione da tubercolosi, come dimostrano le statistiche degli Stati membri dell’Unione europea.</p>
    </intervention>
    <intervention id="4-457-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, tenendo in considerazione che la tubercolosi resta tuttora tra le principali cause di mortalità nel mondo, mietendo ogni anno milioni di vite, e considerando che nonostante ciò al momento non viene condotta una sufficiente ricerca sulle malattie più trascurate che riguardano soltanto i Paesi in via di sviluppo, la mia posizione risulta nettamente a favore dell'iniziativa sul vaccino contro tale malattia. A riguardo, soltanto un programma di vaccinazione comprendente una campagna di vaccinazione su ampia scala potrà avere un impatto positivo sulla realizzazione dell'obiettivo. Sono convinto che, nella lotta alla tubercolosi, i vaccini associati a migliori test di individuazione delle infezioni, rappresentino uno strumento essenziale che rende necessario un radicale cambio di orientamento della ricerca e un finanziamento maggiore e sostenibile. Ritengo pertanto che la vaccinazione contro la tubercolosi dovrebbe avvenire prioritariamente nelle cliniche dei paesi in via di sviluppo e che gli aiuti europei debbano coadiuvare gli sforzi profusi a livello nazionale per potenziare le risorse umane.</p>
    </intervention>
    <intervention id="4-458-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della proposta di risoluzione sull’Iniziativa sul vaccino contro la tubercolosi. Questa specifica proposta, sostenuta da tutti i gruppi politici, fa seguito all’espansione di questa malattia registrata in Europa e negli Stati Uniti d’America negli ultimi dieci anni. La causa fondamentale del riemergere della tubercolosi è l’immigrazione di massa, e soprattutto quella illegale, per la quale spesso è impossibile rispettare le più elementari norme igieniche. La Grecia, che attualmente cerca di far fronte al fenomeno dell’immigrazione illegale, è un paese con tassi di tubercolosi relativamente alti per il mondo sviluppato; quindi, i suggerimenti contenuti in questa proposta di risoluzione – come una campagna di vaccinazione a tappeto negli Stati membri, finanziamenti della Banca europea per gli investimenti destinati a questo scopo e l’invito a garantire i servizi di sanità pubblica anche nelle zone più remote – rivestono particolare importanza per il nostro paese.</p>
    </intervention>
    <intervention id="4-459-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Oggi la tubercolosi è uno degli esempi più lampanti dell’impatto che le disuguaglianze tra i popoli possono esercitare in materia di salute; questa malattia, infatti, è stata quasi debellata nei paesi industrializzati ma è ancora diffusa in altre parti del mondo. È anche importante ricordare che la tubercolosi è una patologia che sfrutta la condizione di chi è sieropositivo o affetto da AIDS, dando luogo in tal caso a situazioni particolarmente gravi. Tali problematiche stanno alla base di questa proposta di risoluzione, che sottolinea la necessità di una campagna di vaccinazione su vasta scala, nell’intento di realizzare l’obiettivo di sviluppo del Millennio n. 6 dopo il 2015, e in particolare di eradicare la tubercolosi entro il 2050.</p>
      <p sl="pt">Questi importanti obiettivi mi hanno indotto a votare a favore. I vaccini sono uno strumento essenziale per combattere con successo la tubercolosi, insieme a test di individuazione dell’infezione migliori, affidabili ed economici e a metodi diagnostici e trattamenti maggiormente efficaci; ciò comporta un radicale cambio di orientamento della ricerca e un finanziamento maggiore e sostenibile. Tramite la Commissione europea, l’Unione deve valutare soluzioni di finanziamento innovative, quali ad esempio l’istituzione di una garanzia finanziaria degli Stati membri e/o dell’UE, che consenta di ottenere finanziamenti per la TBVI presso la Banca europea per gli investimenti al fine di garantire il finanziamento della ricerca in questo settore.</p>
    </intervention>
    <intervention id="4-460-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Nonostante i progressi compiuti, l’incidenza della tubercolosi a livello globale suscita ancora forte inquietudine, poiché questa malattia costituisce una delle principali cause di morte nel mondo e soprattutto nei paesi in via di sviluppo; di conseguenza è necessario incrementare la ricerca e i finanziamenti nel settore. È importante mobilitare risorse a favore dell’Iniziativa sul vaccino contro la tubercolosi, in quanto solo una campagna di vaccinazione su ampia scala può contribuire a bloccare l’espansione dell’incidenza della tubercolosi entro il 2015, a invertire la tendenza e a eradicare questa malattia entro il 2050, come chiedono gli obiettivi di sviluppo del Millennio delle Nazioni Unite e il programma “Stop alla tubercolosi” dell’OMS.</p>
    </intervention>
    <intervention id="4-461-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">La tubercolosi uccide ogni anno quasi 2 milioni di persone, soprattutto nell’Africa subsahariana e in Asia. Questo flagello illumina di cruda luce le disuguaglianze che dividono il Nord e il Sud del mondo, oltre che la scarsità di risorse, cure e ricerca a nostra disposizione per bloccare la malattia.</p>
      <p sl="fr">La nostra proposta di risoluzione indica gli sforzi che è necessario compiere per individuare e diagnosticare la malattia in maniera più rapida ed efficace. Soprattutto, il testo ribadisce la necessità di attuare un programma di vaccinazione su ampia scala, che costituisce l’unico metodo per realizzare uno degli obiettivi di sviluppo del Millennio (OSM 6) ed eradicare la malattia entro il 2050.</p>
      <p sl="fr">Contemporaneamente, è essenziale che gli sforzi della ricerca farmaceutica si concentrino su questa malattia trascurata e “antieconomica”. I finanziamenti per la ricerca in questo campo vanno garantiti, per esempio tramite la Banca europea per gli investimenti. Come sappiamo, per portare avanti il programma dell’OMS “Stop alla tubercolosi” occorrono 3 miliardi di dollari. Si tratta di un investimento cruciale per il progresso della ricerca e dell’innovazione e di conseguenza per incrementare il sostegno a favore delle popolazioni più povere.</p>
    </intervention>
    <intervention id="4-462-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questa risoluzione, il Parlamento europeo sottolinea in primo luogo il fatto che solo un programma di vaccinazione comprendente una campagna di vaccinazione su ampia scala può incidere positivamente sulla realizzazione dell’OSM 6 dopo il 2015, e in particolare sull’eradicazione della tubercolosi entro il 2050. In secondo luogo, il Parlamento è del parere che, nella lotta alla tubercolosi, i vaccini, associati a migliori test di individuazione dell’infezione – affidabili, economici e sicuri – e a metodi diagnostici e trattamenti maggiormente efficaci, rappresentino uno strumento essenziale che rende necessario un radicale cambio di orientamento della ricerca e un finanziamento maggiore e sostenibile. In terzo luogo, invita la Commissione a valutare soluzioni di finanziamento innovative, quali ad esempio l’istituzione di una garanzia finanziaria degli Stati membri e/o dell’Unione europea, che consenta di ottenere finanziamenti per la TBVI presso la Banca europea per gli investimenti al fine di garantire il finanziamento della ricerca sulle malattie trascurate e poco redditizie nei paesi in via di sviluppo.</p>
    </intervention>
    <intervention id="4-463-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ho votato a favore della proposta di risoluzione sull’Iniziativa sul vaccino contro la tubercolosi. Le malattie tropicali, come la malaria, la tubercolosi e la malattia del sonno, mietono ogni anno milioni di vite, soprattutto a causa dell’aumento delle resistenze delle malattie stesse ai medicinali oppure dell’assenza di cure, che si verifica perché la ricerca viene abbandonata per semplici motivi di redditività commerciale. Dal momento che il numero di nuovi casi di tubercolosi in tutto il mondo desta ancora inquietudine – mentre mancano appena quattro anni alla scadenza per la realizzazione degli obiettivi di sviluppo del Millennio (OSM) – dobbiamo intervenire immediatamente. Nella maggior parte dei paesi in via di sviluppo i servizi sanitari sono ampiamente insufficienti per rispondere alle esigenze delle popolazioni locali; i programmi di riforme strutturali degli anni Novanta hanno contribuito al peggioramento della situazione con i drastici tagli alla spesa sociale. A mio avviso la vaccinazione contro la tubercolosi dovrebbe avvenire prioritariamente nei dispensari e nelle cliniche dei paesi in via di sviluppo, e a tale scopo occorrerebbe ripristinare i servizi sanitari pubblici. I governi devono assolvere ai propri obblighi di erogare servizi di sanità pubblica a tutta la popolazione, poiché ciò costituisce un diritto riconosciuto dalla Dichiarazione universale dei diritti umani.</p>
    </intervention>
    <intervention id="4-464-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Sono favorevole all’Iniziativa sul vaccino contro la tubercolosi. A mio parere, è dovere morale di noi europei non solo assumerci parte delle responsabilità in materia di ricerca e reperimento di nuove cure, ma anche aiutare i paesi poveri a formare operatori sanitari e a istituire almeno l’ossatura di una rete di assistenza sanitaria di base. La solidarietà umana deve superare le frontiere di paesi e continenti; chi non sente più tale solidarietà non è più umano. Proprio pensando alla conservazione di questa nostra umanità, non mi è possibile sostenere il testo della proposta di risoluzione che è stato approvato: il testo contiene infatti un riferimento all’uccisione di bambini non ancora nati, che a giudizio della maggioranza dei deputati di questo Parlamento costituisce una componente della salute riproduttiva. Mi sono astenuta dal voto, poiché non posso ammettere che la lotta contro la pandemia della tubercolosi nelle regioni più povere del mondo sia in alcun modo connessa con la disumana usanza di usurpare il diritto di decidere sulla vita e sulla morte di bambini non ancora nati.</p>
    </intervention>
    <intervention id="4-466-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a favore della chiusura dei conti dell’Accademia europea di polizia (CEPOL), di cui l’anno scorso avevo rifiutato il discarico, poiché questa è la normale procedura che si dovrebbe seguire ogni anno, non appena la relazione della Corte dei conti consenta di affermare chiaramente che non sono necessari ulteriori aggiustamenti, indipendentemente dal fatto che il discarico sia stato concesso oppure no. Viste le irregolarità emerse, la CEPOL andrebbe chiusa.</p>
    </intervention>
    <intervention id="4-467-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Le preoccupazioni sollevate dal modello amministrativo dell’Accademia europea di polizia hanno indotto il Parlamento europeo a rifiutare il discarico dei conti per il 2008. Si tratta di un episodio preoccupante e senza precedenti, in quanto è la prima volta che un’agenzia europea si vede rifiutare tale procedura. Di conseguenza, la presente risoluzione mira unicamente a chiudere i conti in questione, conformemente all’articolo 5, paragrafo 2, lettera b), dell’allegato VI al regolamento del Parlamento europeo.</p>
    </intervention>
    <intervention id="4-468-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ricordo che il 7 ottobre 2010 il Parlamento europeo ha adottato la decisione di non concedere il discarico dei conti dell’Accademia europea di polizia per il 2008, con 618 voti a favore, nessun contrario e 7 astenuti. L’attuale decisione di chiudere i conti del 2008 non equivale al discarico dei conti, ma costituisce solo una misura tecnica conforme al regolamento del Parlamento, il quale stabilisce che se una proposta di rifiuto del discarico ottiene la maggioranza, una proposta formale di chiusura dei conti per l’esercizio in questione è presentata nel corso di una tornata successiva. Di conseguenza ho votato a favore della presente decisione.</p>
    </intervention>
    <intervention id="4-469-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Il 7 ottobre 2010 Il Parlamento ha adottato, con 618 voti a favore, nessun contrario e 7 astenuti, la decisione di rifiutare il discarico al direttore dell’Accademia europea di polizia per l’esercizio 2008. Conformemente al regolamento del Parlamento, se una proposta di rifiuto del discarico ottiene la maggioranza, una proposta formale di chiusura dei conti per l’esercizio in questione è presentata nel corso di una tornata successiva. La decisione, a favore della quale ho votato, è una misura tecnica concepita per chiudere i conti dell’esercizio finanziario in questione, non la concessione del discarico. Essa viene adottata nel corso di questa tornata perché io e i colleghi della commissione per il controllo dei bilanci desideravamo tenere un’audizione con il direttore della CEPOL, il presidente del consiglio di amministrazione e il Presidente della Commissione europea per ottenere ulteriori dettagli e chiarimenti, soprattutto in merito alle correzioni contabili effettuate nel luglio 2010 per l’esercizio 2008, nonché alla reattività del consiglio di amministrazione.</p>
    </intervention>
    <intervention id="4-470-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">È deplorevole che un’istituzione europea finanziata con il denaro pubblico non disponga di un modello amministrativo trasparente che consenta all’organismo di vigilanza di concedere il discarico dei conti. La rarità di tale evento rende necessario analizzarne le cause e individuare soluzioni che ne evitino il ripetersi. Questa risoluzione, quindi, intende unicamente consentire la chiusura dei conti, ai sensi dell’articolo 5, paragrafo 2, lettera b), dell’allegato VI al regolamento del Parlamento europeo.</p>
    </intervention>
    <intervention id="4-471-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L’uso inefficiente, da parte dell’Accademia di polizia, dei fondi a essa destinati ha già provocato l’interruzione del sostegno finanziario erogato alle piccole agenzie. Alcuni casi di uso indebito dei finanziamenti sfiorano il reato finanziario; tutte queste irregolarità possono verificarsi quando il controllo da parte della Commissione è insufficiente. La decisione del Parlamento in materia segnala chiaramente a tutte le altre agenzie e istituzioni che è necessario rispettare la disciplina finanziaria e dimostrare maggiori responsabilità nei confronti dei propri doveri. Non sarebbe sbagliato esonerare quei funzionari della Commissione che hanno assistito passivamente per molto tempo a questi episodi senza agire con risoluta efficacia. Conosco parecchi casi in cui funzionari della Commissione – per mentalità scarsamente costruttiva o pura e semplice pigrizia – hanno chiuso gli occhi di fronte a gravi violazioni nei progetti finanziari dell’Unione europea. Giudico questa risoluzione preziosa e tempestiva.</p>
    </intervention>
    <intervention id="4-472-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Accademia europea di polizia (CEPOL) è stata fondata nel 2000, con l’obiettivo di promuovere una stretta cooperazione tra le diverse forze di polizia all’interno dell’Unione europea. La CEPOL coadiuva il lavoro comune degli organismi nazionali nella prevenzione e nella lotta contro la criminalità; inoltre collabora strettamente con i servizi di polizia dei paesi terzi. A mio avviso la CEPOL è un’istituzione utile, e per questo ho votato a favore della proposta.</p>
    </intervention>
    <intervention id="4-473-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’Accademia europea di polizia (CEPOL) riunisce alti funzionari delle forze di polizia di tutta Europa per incoraggiare la cooperazione transfrontaliera in materia di lotta alla criminalità e di mantenimento della sicurezza e dell’ordine pubblico. Istituita come agenzia dell’Unione europea nel 2005, la CEPOL opera sotto forma di rete, e le sue attività – corsi, seminari, conferenze e riunioni – sono organizzate negli Stati membri e dagli Stati membri, essenzialmente presso le accademie nazionali di formazione delle forze di polizia. Ogni anno vengono organizzati circa 60-100 corsi, seminari e conferenze su un ampio ventaglio di temi che interessano l’odierna attività di polizia in Europa. L’attività della CEPOL è fondamentale per instaurare sinergie tra le forze di polizia dei vari Stati membri. In effetti essa è attualmente la più importante fonte di apprendimento e sviluppo nel campo dell’istruzione e formazione allo scopo di migliorare la cooperazione e l’attività di polizia in Europa. Per i motivi citati, e soprattutto alla luce dei pareri positivi della Corte dei conti e del Consiglio, voterò a favore della chiusura dei conti della CEPOL per l’esercizio finanziario 2008.</p>
    </intervention>
    <intervention id="4-474-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">In seguito alla decisione, adottata il 7 ottobre 2010, di non concedere il discarico dei conti dell’Accademia europea di polizia per l’esercizio finanziario 2008 a causa dei problemi emersi nell’amministrazione di quell’agenzia, ora siamo passati alla chiusura dei conti, ai sensi dell’articolo 5, paragrafo 2, lettera b), dell’allegato VI al regolamento.</p>
    </intervention>
    <intervention id="4-475-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">È essenziale che le nuove autorità e i loro direttori svolgano le proprie funzioni nell’interesse dei cittadini europei. A tale scopo, i Verdi hanno richiesto di accrescere la trasparenza nelle relazioni tra i rappresentanti dell’industria da una parte, e le autorità e i loro direttori dall’altra; ci rallegriamo che tutti e tre i candidati si siamo impegnati per iscritto in questo senso. L’oscura attività delle lobby incrinerà la credibilità e l’efficacia di queste autorità, che invece – aspetto assai importante – devono operare nella massima trasparenza. Ora dobbiamo spingerci in avanti, e consentire a queste autorità di svolgere con efficacia il proprio cruciale ruolo di sorveglianza sui mercati finanziari dell’Unione europea.</p>
    </intervention>
    <intervention id="4-476-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Come ha dimostrato il voto della commissione del Parlamento sul controllo dei bilanci, molti giudicano in maniera fortemente critica il modo in cui l’Accademia europea di polizia ha gestito le proprie finanze nel 2008 e negli anni precedenti. È una situazione senza precedenti: finora nessuna agenzia europea si era vista rifiutare il discarico. Ora però è importante guardare al futuro: il generale Bánfi, nuovo direttore dell’Accademia europea di polizia, si è assunto un impegno difficile e deve riconquistare la fiducia del Parlamento e dei contribuenti. A mio avviso, inoltre, le discussioni attualmente in corso sull’inefficacia con cui l’Accademia ha gestito bilancio e risorse umane hanno l’unico effetto di distrarre la nostra attenzione da un problema più importante: la carenza di integrità e professionalità nelle forze di polizia e sicurezza in tutta Europa, Lituania compresa. Dobbiamo prestare maggiore attenzione agli sforzi diretti a migliorare le funzioni fondamentali dell’Accademia di polizia: occorre adottare misure più decise per combattere la criminalità tramite l’istruzione e la formazione speciale. Come ho osservato nella tornata dell’ottobre scorso, l’Accademia europea di polizia si prefigge nobili obiettivi: promuovere standard europei comuni per l’attività di polizia e rafforzare lo Stato di diritto e la supremazia della legge. Quale sarà in futuro la sorte dell’Accademia europea di polizia non è importante, ma tutti gli Stati membri devono assicurare la realizzazione di tali obiettivi.</p>
    </intervention>
    <intervention id="4-477-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della chiusura dei conti dell’Accademia europea di polizia, in quanto ritengo importante mettere fine alla procedura di discarico per il 2008. Rifiutando il discarico, i deputati al Parlamento europeo hanno segnalato con forza ai dirigenti di tutte le agenzie dell’Unione europea che non verranno più tollerate né una contabilità approssimativa, né spese fittizie. Ora il Parlamento deve rivolgere l’attenzione alla procedura di discarico per il 2009, che si sta svolgendo in seno alla commissione per il controllo dei bilanci, e al varo di modifiche che consentano di mettere a punto procedure contabili più rigorose. Non si possono ripetere le carenze messe in rilievo nella relazione della Corte dei conti sui conti del 2008. Apprezzo le misure adottate dal nuovo direttore della CEPOL, Ferenc Bánfi, e mi auguro che la collaborazione tra la commissione per il controllo dei bilanci e l’Accademia continui, per giungere a misure importanti che garantiscano all’Accademia stessa una gestione efficiente, rispettosa di tutte le norme finanziarie.</p>
    </intervention>
    <intervention id="4-479-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a favore della proposta di risoluzione che si oppone alla nomina del presidente dell’Autorità bancaria europea, non perché riscontri alcuna carenza nella persona designata, ma perché sono contraria in linea di principio all’istituzione di questa nuova autorità. Si afferma che essa sarebbe necessaria per scongiurare in futuro il verificarsi di crisi economiche e finanziarie; in realtà aggiunge alla vigilanza esistente un ulteriore livello burocratico, e introduce una certa confusione di responsabilità. Il codice di norme che essa produrrà sarà senza dubbio inadatto alla City di Londra, e contribuirà al calo dell’occupazione nel Regno Unito. Inoltre il processo non è trasparente – poiché al Parlamento viene proposto un solo candidato – e per giunta il voto finale è segreto.</p>
    </intervention>
    <intervention id="4-480-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Se la recente crisi ci ha impartito una lezione, questa riguarda la necessità di riformare la struttura di vigilanza istituzionale tramite la creazione di agenzie europee, riformulando in tal modo il concetto complessivo di vigilanza macro e microeconomica: da tale clima nasce l’autorità bancaria europea. Dal momento che la crisi finanziaria globale ha vibrato un duro colpo alla fiducia nelle banche, è importante che i mercati – e in generale i cittadini europei – possano riprendere fiducia nella solidità e nella robustezza delle istituzioni bancarie, e in particolare negli organismi di vigilanza. Ecco perché il ruolo riservato alla nuova Autorità bancaria europea ha un’importanza talmente critica per il futuro; per tale motivo voto a favore della nomina di Andrea Enria a primo presidente dell’Autorità bancaria europea, augurandogli un mandato attivo, vigile e denso di successi.</p>
    </intervention>
    <intervention id="4-481-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La recente crisi finanziaria ha messo a nudo gravi carenze in fatto di vigilanza finanziaria, sia in singoli casi che per quanto riguarda il sistema finanziario complessivo. I modelli di vigilanza, partendo da una prospettiva nazionale, erano inadatti alla globalizzazione che si è verificata nel sistema finanziario, ove vari gruppi operano su scala transfrontaliera, con i rischi sistemici che ne derivano. La legislazione dell’Unione europea è quindi stata applicata senza alcuna collaborazione, né coordinamento o coerenza. Ho compreso che l’istituzione dell’Autorità bancaria europea è essenziale per realizzare un modello di vigilanza efficace. Occorre tuttavia adottare parecchie altre misure per scongiurare il ripetersi di episodi veramente immorali come quelli che di recente hanno danneggiato economie, azionisti, risparmiatori, contribuenti e la stessa credibilità del sistema. Voto quindi a favore della nomina di Andrea Enria a primo presidente dell’Autorità bancaria europea, e gli auguro un mandato di elevata qualità in tutti i sensi.</p>
    </intervention>
    <intervention id="4-482-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nella nuova Autorità europea di vigilanza, gli interessi nazionali sono rappresentati dagli organismi che vigilano sui mercati finanziari – nel caso dell’Austria, per esempio, la FMA – che sono membri della nuova autorità e hanno diritto di voto. Anche le banche nazionali partecipano alle riunioni dell’Autorità, ma non hanno diritto di voto. Mi oppongo alla nomina del candidato designato alla presidenza dell’Autorità bancaria europea. Di conseguenza sono favorevole alla relazione, in quanto – a mio avviso – dalla nuova autorità scaturirà una costosa duplicazione di strutture; lo dimostra, tra l’altro, il fatto che i singoli organismi di vigilanza hanno sede in città diverse. Per di più, le autorità di vigilanza finanziaria sono unicamente un elemento della soluzione; è altrettanto necessario inasprire meccanismi di sanzione nei confronti degli Stati membri che accusano elevati deficit di bilancio.</p>
    </intervention>
    <intervention id="4-484-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a favore della risoluzione che si oppone alla nomina del candidato prescelto alla carica di presidente dell’Autorità europea delle assicurazioni e delle pensioni aziendali e professionali non perché abbia riscontrato alcuna mancanza nel candidato individuato, quanto perché sono contraria, in linea di principio, alla creazione di questa nuova autorità. Ci è stato detto che è un organismo necessario al fine di prevenire future crisi economiche e finanziarie. In realtà aggiunge un ulteriore livello burocratico ai controlli già esistenti. Prevarrà la confusione sulle responsabilità e gli ambiti di competenza. Le norme che tale autorità svilupperà sicuramente non piaceranno alla City di Londra e contribuiranno alla perdita di posti di lavoro in Gran Bretagna. Inoltre, il processo non può dirsi trasparente giacché al Parlamento è stato presentato un solo candidato e, per di più, la votazione finale è segreta.</p>
    </intervention>
    <intervention id="4-485-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Una delle conseguenze della crisi è stata la necessità di dare vita ad agenzie indipendenti europee incaricate della supervisione delle istituzioni bancarie e assicurative che operano sui mercati finanziari. Tali agenzie non sostituiranno gli enti nazionali di controllo, ma collaboreranno con essi per evitare il ripetersi in Europa di una nuova crisi dalla portata simile a quella che stiamo affrontando.</p>
      <p sl="pt">Oggi sono particolarmente orgoglioso di votare per un cittadino portoghese, il signor Gabriel Rodrigo Ribeiro Tavares Bernardino, che sarà il primo presidente dell’Autorità europea delle assicurazioni e delle pensioni aziendali e professionali. La sua reputazione di uomo integro e le sue capacità tecniche, accertate da un processo di selezione rigoroso, promettono un mandato attento e attivo a capo di questa autorità di vigilanza. Colgo questa occasione per porgergli i miei migliori auguri per questo suo nuovo incarico.</p>
    </intervention>
    <intervention id="4-486-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La recente crisi finanziaria ha evidenziato l’esistenza di gravi debolezze nel meccanismo di controllo finanziario a livello sia di singoli casi sia del sistema nel suo complesso. I modelli di supervisione erano incentrati sulla prospettiva nazionale e non erano stati adeguati alla globalizzazione che ha investito il sistema finanziario e che vede diversi gruppi condurre operazioni all’estero, con i rischi generali che tutto ciò comporta. Non vi sono stati, quindi, collaborazione, coordinamento e coerenza alcuna nell’applicazione della normativa europea. La creazione di un’Autorità europea delle assicurazioni e delle pensioni aziendali e professionali rappresenta un passo fondamentale per sviluppare, insieme a molti altri meccanismi di monitoraggio, un modello di controllo efficace che possa essere adottato e attuato con urgenza. Sono lieto, naturalmente, che un cittadino portoghese, il signor Gabriel Rodrigo Ribeiro Tavares Bernardino, sia stato nominato primo presidente dell’Autorità europea delle assicurazioni e delle pensioni aziendali e professionali. A lui vanno i miei migliori auguri di successo per il suo nuovo incarico.</p>
    </intervention>
    <intervention id="4-487-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, esprimo grande soddisfazione per il voto di questa mattina, attraverso il quale il Parlamento europeo ha dato oggi il via libera alla nomina del portoghese Bernardino alla guida dell'Autorità europea per le assicurazioni. È una vittoria per l'Unione europea e per il Parlamento europeo che si è battuto per la creazione di questa Autorità, ma è soprattutto una vittoria dei cittadini europei che sono sicuro da oggi saranno più garantiti.</p>
    </intervention>
    <intervention id="4-488-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nel novembre del 2010 il Parlamento e il Consiglio, in prima lettura, hanno adottato una serie ambiziosa di proposte legislative per rafforzare il controllo dei mercati finanziari in Europa. Le proposte prevedevano la creazione di tre muove autorità di vigilanza nei settori delle assicurazioni, degli strumenti finanziari e delle banche. Il Parlamento europeo svolge un ruolo importante nella nomina dei presidenti di queste tre istituzioni: l’Assemblea ha facoltà di organizzare audizioni con i presidenti designati dalle autorità di vigilanza nazionali sulla scorta di un elenco redatto dalla Commissione e può opporsi alla loro nomina. I candidati sono stati ascoltati dalla commissione per gli affari economici e monetari che ha dato la propria approvazione. Alla luce di questa premessa, ho votato a favore del candidato portoghese alla presidenza dell’Autorità europea delle assicurazioni e delle pensioni aziendali e professionali che, come previsto, è sottoposto a norme rigorose in materia di indipendenza.</p>
    </intervention>
    <intervention id="4-490-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a favore della risoluzione che si oppone alla nomina della persona selezionata alla carica di presidente dell’Autorità europea delle assicurazioni e delle pensioni aziendali e professionali non perché abbia riscontrato alcuna mancanza nel candidato individuato, quanto perché sono contraria, in linea di principio, alla creazione di questa nuova autorità. Ci è stato detto che è una figura necessaria al fine di prevenire future crisi economiche e finanziarie. In realtà aggiunge un ulteriore livello burocratico ai controlli già esistenti. Prevarrà la confusione sulle responsabilità e gli ambiti di competenza. Le norme che tale autorità svilupperà sicuramente non piaceranno alla City di Londra e contribuiranno alla perdita di posti di lavoro in Gran Bretagna. Inoltre, il processo non può dirsi trasparente giacché al Parlamento è stato presentato un solo candidato e, per di più, la votazione finale è segreta.</p>
    </intervention>
    <intervention id="4-491-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Poiché i mercati finanziari sono stati colpiti duramente dalla crisi, è indispensabile ripristinare un clima di fiducia, come sta già avvenendo grazie al ruolo che si troveranno a svolgere le autorità di vigilanza chiamate a esercitare il loro mandato con competenza ed efficienza per ridare la necessaria fiducia a investitori e aziende. È in questo contesto che è stata creata l’Autorità europea degli strumenti finanziari e dei mercati, che, pur non sostituendo le agenzie di vigilanza nazionali, svolgerà un ruolo importante nel sistema di controllo europeo. È quindi importante che questa agenzia sia operativa al più presto. Ho votato a favore della nomina del signor Steven J. Maijoor a presidente dell’Autorità europea degli strumenti finanziari e dei mercati e mi auguro che il suo sarà un mandato attivo, attento e fruttuoso.</p>
    </intervention>
    <intervention id="4-492-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La recente crisi finanziaria ha evidenziato l’esistenza di gravi debolezze nel meccanismo di controllo finanziario a livello sia di singoli casi sia del sistema nel suo complesso. I modelli di supervisione erano incentrati sulla prospettiva nazionale e non erano stati adeguati alla globalizzazione che ha investito il sistema finanziario e che vede diversi gruppi condurre operazioni all’estero, con i rischi generali che tutto ciò comporta. Non vi sono stati, quindi, collaborazione, coordinamento e coerenza alcuna nell’applicazione della normativa europea. L’istituzione di un’Autorità europea degli strumenti finanziari e dei mercati è di fondamentale importanza per lo sviluppo di un modello di vigilanza efficace. È tuttavia necessario adottare molti altri passi per evitare il ripetersi di quelle situazioni davvero immorali che abbiamo vissuto nel recente passato. Voto pertanto a favore della nomina del signor Steven J. Maijoor a presidente dell’Autorità degli strumenti finanziari e dei mercati e gli auguro che il suo mandato possa essere di elevata qualità, in tutti i sensi.</p>
    </intervention>
    <intervention id="4-493-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le autorità di vigilanza finanziaria potrebbero rivelarsi più utili di molte altre istituzioni europee. Un organismo situato in un unico punto, tuttavia, sarebbe stato sufficiente, invece di tre distribuiti su tre diverse città con conseguente duplicazione delle strutture e aumento dei costi. Un controllo a livello europeo prevede, fra le altre cose, un coordinamento delle agenzie di vigilanza nazionali. Alla luce dell’attuale ripartizione delle responsabilità, tale coordinamento sarà molto difficile. Serve, inoltre, un sistema di pre-allerta efficiente oltre a un contributo adeguato da parte degli speculatori in termini di sostegno e un dibattito aperto. Poiché ritengo che la creazione di tre organismi europei di controllo sia uno spreco di denaro, appoggio la relazione che si oppone fermamente alla nomina del candidato selezionato alla carica di presidente dell’Autorità europea degli strumenti finanziari e dei mercati.</p>
    </intervention>
    <intervention id="4-494-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato contro ed esprimo grande soddisfazione per il voto di questa mattina attraverso il quale il Parlamento europeo ha dato il via libera alla nomina del Presidente dell'Autorità europea dei mercati. La recente crisi finanziaria ha dimostrato quanto sia necessaria una vigilanza attenta e accurata in settori che in passato sono riusciti a sfuggire alla regolamentazione. Molte delle proposte legislative che stiamo vagliando in seno alla commissione ECON, dai derivati al short selling , attribuiscono forti poteri di vigilanza e controllo all'ESMA, per cui è fondamentale che questa Autorità sia messa in condizione di lavorare a pieno regime il prima possibile.</p>
    </intervention>
    <intervention id="4-495-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nel novembre del 2010 il Parlamento e il Consiglio, in prima lettura, hanno adottato una serie ambiziosa di proposte legislative per rafforzare il controllo dei mercati finanziari in Europa. Le proposte prevedevano la creazione di tre muove autorità di vigilanza nei settori delle assicurazioni, degli strumenti finanziari e delle banche. Il Parlamento europeo svolge un ruolo importante nella nomina dei presidenti di queste tre istituzioni: l’Assemblea ha facoltà di organizzare audizioni con i presidenti designati dalle autorità di vigilanza nazionali sulla scorta di un elenco redatto dalla Commissione e può opporsi alla loro nomina. I candidati sono stati ascoltati dalla commissione per gli affari economici e monetari che ha dato la propria approvazione. Alla luce di questa premessa, ho votato a favore del candidato irlandese alla presidenza dell’Autorità europea degli strumenti finanziari e dei mercati che, come previsto, è sottoposto a norme rigorose in materia di indipendenza.</p>
    </intervention>
    <intervention id="4-497-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Oggi, giovedì 3 febbraio 2011, una totale confusione ha prevalso durante le votazioni in plenaria sulle nomine dei presidenti dell’Autorità europea di vigilanza. Che si trattasse dell’Autorità europea degli strumenti finanziari e dei mercati (proposta di risoluzione B7-0093/2011), o di quella bancaria (proposta di risoluzione B7-0091/2011), o ancora di quella delle assicurazioni e delle pensioni aziendali e professionali (proposta di risoluzione B7-0092/2011), nessuno dei candidati era donna. In nome dell’uguaglianza, un valore fondamentale del gruppo Verde/Alleanza libera europea, non posso certamente votare a favore di queste nomine.</p>
    </intervention>
    <intervention id="4-498-000" speaker_id="2173" name="Arlene McCARTHY" is_mep="True" mode="written" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La crisi finanziaria del 2008 ha evidenziato con chiarezza la necessità di un’Autorità europea di vigilanza che coordini la regolamentazione e la supervisione del settore finanziario nell’Unione europea. Con il voto odierno per approvare la nomina dei tre presidenti di queste Autorità, ne autorizziamo l’operatività. Abbiamo inoltre visto, negli ultimi due anni, che alcuni settori dei servizi finanziari sono determinati a resistere all’introduzione di nuove norme e regolamenti. Durante il processo di audizione ho pertanto chiesto ai candidati di impegnarsi a rispettare i criteri di massima trasparenza e apertura di governo. Per mantenere la fiducia del pubblico in queste nuove agenzie, queste devono poter svolgere il proprio lavoro con autonomia, equità e obiettività. È di vitale importanza garantire che queste istituzioni appena nate non siano sottoposte a pressioni allo scopo di indebolire o scalzare le norme fondamentali per la riforma del settore finanziario. Plaudo, quindi, all’impegno che i candidati si sono assunti di rispettare i più elevati principi di trasparenza, accettando anche di rendere pubblico l’esito degli incontri con lobbisti e rappresentanti dell’industria sulle diverse regolamentazioni.</p>
    </intervention>
    <intervention id="4-499-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ho espresso un voto contrario per il solo motivo che non conoscevo il nome del candidato a questa prestigiosa carica. Ciò che mi è “piaciuto” in modo particolare è stato il rifiuto del rappresentante della Commissione di rivelare il cognome del candidato. Forse è cambiato qualcosa per cui i membri del Parlamento non hanno il diritto di conoscere il nome e il curriculum vitae di un soggetto che desidera occupare una carica nell’Unione europea.</p>
    </intervention>
    <intervention id="4-500-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Qualora fossero istituite le tre nuove agenzie dell’Unione europea a Londra, Parigi e Francoforte, insieme a un comitato consultivo per il rischio alla Banca centrale europea (BCE), il risultato sarà probabilmente quello di creare confusione in merito ai poteri di questi organismi. Le autorità di vigilanza del settore finanziario possono avere maggiore utilità di molte altre istituzioni dell’Unione europea, ad esempio della cosiddetta Agenzia dell’Unione europea per i diritti fondamentali. Un unico organismo, tuttavia, sarebbe stato sufficiente. Le tre nuove autorità di vigilanza finanziaria rappresentano solo una parte della soluzione complessiva. Gli Stati membri, inoltre, devono cambiare atteggiamento. Il motto attuale “se non mi danneggi, non ti danneggio”, che permette agli Stati membri di salvarsi a vicenda evitando sanzioni finanziarie all’interno della procedura di disavanzo, ha portato alla catastrofe. Per questo motivo ho votato a favore della relazione e contro il candidato alla presidenza dell’Autorità europea delle assicurazioni e delle pensioni aziendali e professionali.</p>
    </intervention>
    <intervention id="4-501-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nel novembre del 2010 il Parlamento e il Consiglio, in prima lettura, hanno adottato una serie ambiziosa di proposte legislative per rafforzare il controllo dei mercati finanziari in Europa. Le proposte prevedevano la creazione di tre muove autorità di vigilanza nei settori delle assicurazioni, degli strumenti finanziari e delle banche. Il Parlamento europeo svolge un ruolo importante nella nomina dei presidenti di queste tre istituzioni: l’Assemblea ha facoltà di organizzare audizioni con i presidenti designati dalle autorità di vigilanza nazionali sulla scorta di un elenco redatto dalla Commissione e può opporsi alla loro nomina. I candidati sono stati ascoltati dalla commissione per gli affari economici e monetari che ha dato la propria approvazione. Alla luce di questa premessa, ho votato a favore del candidato olandese alla presidenza dell’Autorità bancaria europea che, come previsto, è sottoposto a norme rigorose in materia di indipendenza.</p>
    </intervention>
    <intervention id="4-502-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Questa procedura di selezione è stata del tutto insoddisfacente e segna un avvio non beneaugurante per le autorità di vigilanza del settore finanziario. La Commissione e il Consiglio sono entrambi responsabili di questa situazione ed è importante trarre insegnamento da questa lezione in vista della prossima tornata di nomine Le nuove autorità devono provvedere a un controllo rigoroso ed efficace del settore finanziario per evitare gli errori del passato ed è deplorevole che non ci fossero candidati di maggiore levatura. Il gruppo Verde/Alleanza libera europea è particolarmente insoddisfatto del candidato alla presidenza dell’Autorità europea delle assicurazioni e delle pensioni aziendali e professionali, signor Gabriel Bernardino. La preoccupazione reale è che da parte del signor Bernardino non ci sia un vero impegno a garantire un’efficace supervisione europea e che egli sarà un burattino delle autorità nazionali. Egli sembra inoltre sminuire il rischio potenziale che il settore assicurativo rappresenta per la stabilità finanziaria. Per questa ragione il mio gruppo ha votato contro la sua candidatura. È di vitale importanza che le nuove agenzie e le loro presidenze svolgano le proprie funzioni nell’interesse dei cittadini europei. A questo scopo, il gruppo Verde/Alleanza libera europea ha insistito per una maggiore trasparenza nelle relazioni fra rappresentati dell’industria, autorità di vigilanza e loro presidenze, e siamo lieti che tutti e tre i candidati si siano impegnati per iscritto a garantirla.</p>
    </intervention>
    <intervention id="4-503-000" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della nomina dei tre presidenti dell’Autorità bancaria europea, di quella delle assicurazioni e delle pensioni aziendali e professionali e di quella degli strumenti finanziari e dei mercati, perché i candidati hanno dimostrato durante le audizioni di essere competenti ed esperti delle materie di cui dovranno occuparsi. Credo inoltre sia deplorevole che non ci siano candidati donna a una posizione di questo livello e spero che i nomi selezionati per l’incarico di direttore esecutivo rispecchino una scelta migliore. È altresì deplorevole che due gruppi politici, il gruppo Verde/Alleanza libera europea e il gruppo ALDE (alcuni onorevoli colleghi, non tutti), siano riusciti a negare la loro approvazione alle nomine per questioni che non hanno nulla a che vedere con le funzioni che i presidenti dovranno svolgere. Possiamo pertanto solo immaginare che esistano altri motivi alla base della loro scelta, che denota una mancanza di sensibilità nei confronti di questo progetto europeo. Dopo tutto, noi chiediamo che sia garantita l’indipendenza delle iniziative dell’Autorità europea di vigilanza e questi gruppi negano comunque tale indipendenza screditando i risultati di quella scelta autonoma con un voto arbitrario di rifiuto.</p>
    </intervention>
    <intervention id="4-505-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione comune sull’emergenza rifiuti in Campania perché credo che, nel contesto della crisi della gestione dei rifiuti, sia di fondamentale importanza la pratica di derogare a regolamenti e controlli, compresa, per esempio, la concessione di deroghe alle valutazioni di impatto ambientale e alla normativa sugli appalti pubblici. Credo inoltre sia essenziale che il rispetto della normativa in materia di rifiuti in Campania e in altre regioni europee richieda uno sforzo significativo per ridurre il volume dei rifiuti e spostare l’ago della bilancia verso la prevenzione, la diminuzione, il riutilizzo e il riciclaggio dei rifiuti attraverso la predisposizione di adeguate infrastrutture. Sono inoltre convinto che occorra porre maggiormente l’accento sul recupero dei rifiuti organici, in modo particolare in questa regione a vocazione prevalentemente agricola.</p>
    </intervention>
    <intervention id="4-506-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, comprendiamo le ragioni della Commissione, ma non è con l'applicazione di sanzioni pecuniarie che si risolve l'emergenza rifiuti in Campania, e neanche con la sospensione del pagamento di 135 milioni di contributi per il periodo 2006-2013 e di altrettanti 10,5 milioni per il periodo 2000-2006, finalizzati al finanziamento di progetti legati ai rifiuti.</p>
      <p sl="it">La soluzione dell'emergenza risiede piuttosto in un sano rinnovo della situazione politica e operativa. La nuova giunta regionale, insediatasi soltanto nel giugno scorso, ha purtroppo ereditato quindici anni di negligenze e ritardi. Ciò nonostante ha già avviato un piano integrato di raccolta e smaltimento rifiuti, che prevede anche la realizzazione degli impianti necessari e accordi con cinque regioni italiane per il temporaneo trasferimento dei rifiuti, in attesa che il piano diventi completamente operativo. Le azioni future da intraprendere saranno quelle incentrate sulla trasparenza e sul dialogo tra la popolazione e le autorità locali, sulla responsabilizzazione dei cittadini in merito allo smaltimento dei rifiuti domestici e anche su un migliore utilizzo dei rifiuti organici.</p>
      <p sl="it">Spero che la Commissione apprezzi la volontà e l'impegno della nuova giunta regionale e che ritenga opportuno, in breve tempo, sbloccare i finanziamenti comunitari destinati a questa regione, per favorirne, con i dovuti e scrupolosi controlli, la crescita, sempre nel rispetto della legislazione comunitaria.</p>
    </intervention>
    <intervention id="4-507-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Mentre la votazione sulla direttiva dei rifiuti elettrici ed elettronici era piuttosto tecnica, il voto sulla proposta di risoluzione sull’emergenza rifiuti in Campania è squisitamente politico. Respingendo gli emendamenti del gruppo del Partito Popolare Europeo (Democratico Cristiano) che avrebbero distorto il testo, la maggioranza dei membri del Parlamento ha votato affinché l’Italia rispetti la normativa europea sul trattamento dei rifiuti. In questa risoluzione comune presentata dal gruppo dell’Alleanza Progressista dei Socialisti e dei Democratici al Parlamento europeo, dal gruppo dei Verdi/Alleanza libera europea e dal gruppo confederale della Sinistra Unitaria Europea/Sinistra verde nordica, facciamo appello all’Italia perché intervenga immediatamente e rispetti le normative. Ciò significa combattere il coinvolgimento del crimine organizzato in una regione considerata come un mercato estremamente redditizio. La situazione sanitaria e ambientale in Campania è già particolarmente allarmante. Crediamo, quindi, che i fondi europei non debbano essere sbloccati fino a quando non si interverrà per migliorare la situazione. È inconcepibile assistere, da un lato, allo sviluppo di un’Europa dalle norme sanitarie e ambientali sempre più severe e, dall’altro, all’esistenza di regioni del tutto esonerate dall’applicazione di qualsiasi legge.</p>
    </intervention>
    <intervention id="4-508-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, durante la scorsa sessione plenaria a Strasburgo, a seguito delle interrogazioni orali presentate in Aula sulla crisi dei rifiuti in Campania, la Commissione europea è intervenuta durante il dibattito. Sono soddisfatto dello scambio di vedute con il Commissario europeo all'ambiente Potočnik che ha dimostrato una particolare sensibilità per il caso campano.</p>
      <p sl="it">L'impatto dell'emergenza rifiuti sul settore turistico, come mostrano i dati allarmanti recentemente diffusi dalle organizzazioni turistiche, è estremamente grave. Risultano danneggiate da questa situazione le compagnie di trasporto, ma anche le piccole e medie imprese commerciali, gli alberghi e le strutture ricettive della regione. L'impatto sull'occupazione del settore rischia di essere ancora più grave se non saranno attuate con urgenza le opportune misure d'intervento. Le autorità italiane hanno già presentato alla Commissione un piano al fine di ripristinare la legalità. Le politiche in corso di attuazione hanno l'obiettivo non solo di ripulire il capoluogo campano ma, soprattutto, di organizzare un ciclo integrato di rifiuti per la raccolta differenziata, la diminuzione dei rifiuti prodotti, la realizzazione di impianti moderni e la bonifica delle vecchie discariche. Auspico una rapida e definitiva soluzione del problema dello smaltimento dei rifiuti, sia a tutela dell'immagine dell'Italia sia dell'economia del settore turistico.</p>
    </intervention>
    <intervention id="4-509-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della proposta di risoluzione comune sull’emergenza rifiuti in Campania. Il rispetto della normativa europea in materia di rifiuti in questa regione impone richiede uno sforzo molto energico per ridurre il volume dei rifiuti e spostare l’ago della bilancia verso la prevenzione, la diminuzione, il riutilizzo e il riciclaggio dei rifiuti. Maggiore enfasi deve essere posta sul recupero dei rifiuti organici, in modo particolare in questa regione a vocazione prevalentemente agricola. È inoltre auspicabile che si proceda a una verifica dei dati e all’introduzione di un sistema per lo scambio delle migliori pratiche. Il Parlamento ritiene che le misure eccezionali applicate per lunghi periodi dalle autorità italiane, tra cui la nomina di commissari speciali o la designazione dei siti dei rifiuti quali “aree di interesse strategico” sotto il controllo dell’esercito siano state controproducenti. Occorre, pertanto, maggiore trasparenza da parte delle diverse autorità responsabili. È inoltre necessario ripristinare un clima di fiducia attraverso un dialogo strutturato fra i cittadini e le varie autorità nonché fra i diversi livelli di governo.</p>
    </intervention>
    <intervention id="4-510-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La gestione dei rifiuti ha di recente rappresentato una questione problematica in molte regioni d’Italia e, in particolare, in Campania. È di fondamentale importanza garantire che i rifiuti siano valorizzati o smaltiti senza compromettere la salute umana e senza ricorrere a processi e metodi che potrebbero danneggiare l’ambiente. Occorre individuare con urgenza una soluzione sostenibile tramite l’attuazione di un piano di gestione dei rifiuti. È importante ridurre il volume di rifiuti e spostare l’ago della bilancia verso la prevenzione, la riduzione, il riutilizzo e riciclaggio degli stessi. Invito a porre maggiormente l’accento sul recupero dei rifiuti organici, soprattutto in questa regione a vocazione prevalentemente agricola, a procedere a una verifica dei dati e a introdurre un sistema per lo scambio delle migliori pratiche.</p>
    </intervention>
    <intervention id="4-511-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione sull’emergenza rifiuti in Campania poiché sottolinea l’importanza di questo problema sotto il profilo ambientale, soprattutto in relazione alla tutela dei siti di Natura 2000.</p>
    </intervention>
    <intervention id="4-512-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">È necessario trovare una soluzione sostenibile all’emergenza rifiuti in Campania, una situazione che è la più complessa fra tutti gli episodi di gestione problematica di rifiuti nelle regioni italiane. I criteri dell’Unione europea devono essere rispettati, in particolare l’attuazione di un piano di gestione rifiuti prevista dalla direttiva 2008/98/CE. Occorre compiere con urgenza uno sforzo per ridurre il volume di rifiuti e spostare l’ago della bilancia verso la prevenzione, la riduzione, il riutilizzo e riciclaggio attraverso la predisposizione di adeguate infrastrutture. È necessario a tutti livelli che le autorità italiane rispettino l’acquis comunitario e le ultime due decisioni della Corte di giustizia.</p>
    </intervention>
    <intervention id="4-513-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’Unione europea si è assunta il compito di dare l’esempio in materia di lotta ai cambiamenti climatici e tutela della qualità dell’ambiente. È risaputo che occorre raddoppiare gli sforzi nel settore della raccolta e del trattamento dei rifiuti per migliorare la qualità della vita e lo sviluppo economico tramite sistemi migliori di gestione e smaltimento. In questo contesto, appoggio le misure che incentivano l’adozione delle migliori prassi ambientali nella difficile regione della Campania, in Italia. Sottolineerei che il rischio locale di effetti dannosi derivanti da un inadeguato trattamento e stoccaggio dei rifiuti si ripercuoterà certamente sulla qualità della vita dei cittadini. Occorre sensibilizzare e mobilitare la popolazione a proposito di una corretta gestione dei rifiuti quale fattore decisivo per tutelare l’ambiente e migliorare la qualità della vita sia delle generazioni di oggi sia di quelle future. Occorre, comunque riconoscere gli sforzi e le capacità delle autorità locali che, per ottemperare alla sentenza della Corte di giustizia del 4 marzo 2010, hanno adottato misure straordinarie in occasione dell’ultima crisi dei rifiuti urbani nell’autunno dello stesso anno.</p>
    </intervention>
    <intervention id="4-514-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">In considerazione dell’urgenza di trovare una soluzione al problema della crisi dei rifiuti in Campania, Italia, il documento che è stato approvato sottolinea che è necessario “spostare l’ago della bilancia verso la prevenzione, la riduzione, il riutilizzo e il riciclaggio dei rifiuti”. Quello che dimostra l’emergenza rifiuti in Campania è il pericolo che deriva dall’assoggettare la gestione dell’ambiente, nei suoi molteplici aspetti, alla pura logica del profitto.</p>
      <p sl="pt">In considerazione della sua natura e dei suoi rischi, dei legami ovvi con preoccupazioni di ordine sanitario ambientale, il tema dei rifiuti è paradigmatico poiché la sua gestione deve essere garantita da un servizio pubblico efficiente e di alto livello qualitativo ed è inaccettabile affidarla alla pura dinamica di mercato. L’indignazione della popolazione, manifestata con forza, è del tutto comprensibile in questo caso. Dobbiamo esprimere la nostra grave preoccupazione per l’incriminazione di cittadini che dimostravano pacificamente e per la violenza usata nei loro confronti dalle forze di sicurezza.</p>
    </intervention>
    <intervention id="4-515-000" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, sono veramente esterrefatto dal comportamento dei colleghi della sinistra italiana. Il voto odierno è l'ennesima dimostrazione di come, essendo ormai la sinistra italiana l'ombra di se stessa, si cerchi di denigrare l'Italia nel contesto europeo per colpire il governo Berlusconi.</p>
      <p sl="it">I nostri 17 emendamenti, infatti, puntavano ad ammorbidire alcuni punti di una risoluzione troppo dura con l'Italia, senza tra l'altro tener conto di tutta una serie di fattori determinanti nella formazione di questa situazione di emergenza, nonché degli sforzi prodotti in questi mesi dal governo nazionale e da quello regionale per uscire definitivamente dalla crisi. Nella risoluzione vengono esplicitamente citate e criticate misure applicate dall'attuale governo, dimenticando che l'attuale sindaco di Napoli Iervolino appartiene al centro-sinistra o, peggio ancora, dimenticando il lungo regno di Bassolino, sindaco di Napoli dal 1993 al 2000 e governatore della Campania dal 2000 al 2010 nonché per molti anni Commissario straordinario per l'emergenza rifiuti.</p>
      <p sl="it">Mi rammarico anche del fatto che alcuni colleghi di centrodestra di altri paesi non abbiano compreso la strumentalità di questa risoluzione e si siano accodati. Ce ne ricorderemo quando verremo richiamati alla solidarietà di gruppo su vicende di loro interesse su cui hanno posizioni molto meno difendibili di quella italiana.</p>
    </intervention>
    <intervention id="4-516-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, la proposta di risoluzione presentata dal gruppo EFD presenta una linea finalizzata all'attribuzione delle responsabilità agli amministratori della Regione Campania. Il ciclo dei rifiuti e le problematiche ad esso connesse sono di competenza delle autorità locali, come previsto dalla normativa vigente. Il documento ottiene il mio appoggio, in quanto presa di posizione nei confronti di chi sta cercando di attribuire ad altri le proprie negligenze.</p>
    </intervention>
    <intervention id="4-517-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'immagine di Napoli sommersa dai rifiuti ha fatto il giro del mondo. Quindi conosciamo tutti la dimensione del problema. Tuttavia, è inaccettabile il tono che è stato usato nella risoluzione, calpestando il principio di sussidiarietà, soprattutto tenendo conto che lo stesso Commissario Potočnick si è espresso dicendo che non ci sono i presupposti per infliggere all'Italia ulteriori sanzioni.</p>
      <p sl="it">La sinistra italiana ci ricasca e vota contro l'Italia, strumentalizzando il Parlamento europeo per i suoi scopi politici! Questo è inaccettabile. Questa è davvero un'onta per l'Italia. Questo loro atteggiamento trae in inganno molti colleghi stranieri per i quali non è nemmeno concepibile che qualcuno vada contro il proprio paese. È un paradosso che quella stessa sinistra che per decenni ha governato la regione Campania e che ancora governa il comune di Napoli, con assoluto disprezzo dell'intera comunità campana, dia lezioni e attacchi chi sta faticosamente trovando soluzioni per uscire da questa drammatica situazione. Per questo abbiamo votato no, con il sostegno dei colleghi popolari, a questa proposta di risoluzione faziosa, politicizzata e aggressiva.</p>
    </intervention>
    <intervention id="4-518-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="it">Ho votato a favore della risoluzione comune sulla Campania che invita il governo italiano a intervenire con urgenza per risolvere la crisi dei rifiuti nella regione attribuendole tutta l’attenzione che merita. La Commissione, purtroppo, non aveva altra possibilità se non quella di bloccare i fondi strutturali europei destinati alla Campania, fondi che saranno sbloccati quando il piano di gestione dei rifiuti della regione sarà in linea e coerente con la normativa dell’Unione. Il Parlamento ha inoltre invitato le autorità italiane ad accertare il contenuto dei “sette milioni di tonnellate di ecoballe” ammassate nei siti di stoccaggio e di procedere alla loro rimozione nonché di affrontare il problema dello “scarico abusivo di rifiuti misti e non identificati” nella regione. In questo momento è opportuno che l’Unione europea non sottovaluti le preoccupazioni e le rimostranze legittime della popolazione campana.</p>
    </intervention>
    <intervention id="4-519-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, il voto di oggi è stato fortemente contrastato dall'Italia e dalla maggior parte dei rappresentanti del PPE, che hanno sostenuto la lotta contro la proposta di risoluzione comune sull'emergenza rifiuti in Campania presentata dai gruppi di sinistra. Siamo stati posti dinanzi ad un'opera di strumentalizzazione della situazione di crisi, basata su un documento non oggettivo e contenente dati falsi, il cui scopo precipuo è quello di nascondere gli sforzi profusi dal governo nazionale e dalle autorità locali, che si son trovati di fronte ad una situazione incresciosa, figlia del malgoverno che ha guidato la regione negli anni addietro. Nel documento presentato in aula sono stati omessi importantissimi dati, quali, ad esempio, il confronto continuo tra le autorità di governo e la Commissione europea, che ha visto la presentazione, in pochi mesi, di ben 3 bozze di piani di correzione e intervento. Molto è stato già fatto, e tanto si continuerà a fare per restituire ai cittadini di Napoli e dell'intera Campania il diritto ad un ambiente salubre e ad un adeguato livello di qualità della vita.</p>
    </intervention>
    <intervention id="4-520-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono favorevole a questa risoluzione che evidenzia non solo le conseguenze ambientali del problema ma anche l’importanza di combattere la corruzione. Mi unisco a tutti coloro che hanno chiesto alle autorità italiane di dare piena attuazione alla normativa europea.</p>
    </intervention>
    <intervention id="4-521-000" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">L’emergenza rifiuti in Campania e in altre regioni italiane illustra chiaramente i pericoli che si corrono quando si affida la gestione dell’ambiente ad aziende private il cui unico obiettivo è il profitto. È anche un esempio di situazione in cui il governo è intervenuto in difesa degli interessi privati e non del bene collettivo. Le istituzioni europee sono state complici silenziose di questo attacco ai cittadini e all’ecosistema. Ho pertanto votato a favore di questa proposta di risoluzione nella speranza che, questa volta, le autorità italiane sotto la guida del presidente Berlusconi rispettino la normativa europea in materia di rifiuti e tutelino quindi l’interesse pubblico.</p>
    </intervention>
    <intervention id="4-522-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">L’emergenza rifiuti che ha colpito la Campania e altre regioni italiane illustra i pericoli che si corrono quando si affida la gestione dell’ambiente ad aziende guidate solo dal profitto. Il pericolo è ancora più evidente quando queste aziende sono assistite da governi che tutelano i loro interessi. Lo spregevole mondo del crimine sta approfittando delle scappatoie create dal sistema senza trovare ostacoli sul suo cammino. Nel frattempo, i cittadini e l’intero ecosistema stanno pagando il prezzo del silenzio complice degli eurocrati.</p>
    </intervention>
    <intervention id="4-523-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’emergenza rifiuti in Campania si protrae da qualche anno e rappresenta una violazione delle norme adottate da tutti gli Stati membri dell’Unione europea. È quindi necessario procedere rapidamente all’attuazione di un piano di gestione dei rifiuti nell’ambito del quale, in conformità con la direttiva 2008/98/CE, il rispetto della gerarchia del ciclo dei rifiuti costituisca il fondamento centrale. Il Parlamento deve essere tenuto al corrente degli sviluppi della situazione, in particolare per quanto riguarda l’attuazione del piano di gestione dei rifiuti, in conformità con la normativa europea e con la sentenza della Corte di giustizia del 4 marzo 2010.</p>
    </intervention>
    <intervention id="4-524-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">La crisi dei rifiuti che ha colpito la regione Campania è stata di recente all’origine di gravi problemi in Italia. È quindi necessario che in questa regione si proceda a una rigorosa applicazione della normativa europea sulla gestione dei rifiuti. Ritengo deplorevole che le autorità italiane siano intervenute con la violenza bei confronti dei cittadini che dimostravano pacificamente contro l’apertura di nuove discariche. Le autorità italiane devono impegnarsi ad adottare tutti i provvedimenti necessari per garantire che i rifiuti siano raccolti, separati e trattati correttamente. Non credo che debbano essere i contribuenti a pagare per la bonifica delle aree inquinate, quanto i responsabili della contaminazione secondo il principio per il quale “chi inquina paga”. Una soluzione sostenibile al problema, tuttavia, può essere trovata solo con la partecipazione attiva della popolazione all’intero processo. Sono comunque contrario a una strumentalizzazione politica della vicenda che non deve essere usata per attaccare il governo italiano.</p>
    </intervention>
    <intervention id="4-525-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della proposta di risoluzione perché sono anch’io del parere che si debba trovare al più presto una soluzione che sia sostenibile e che rispetti la normativa dell’Unione europea. Questa soluzione deve prevedere l’applicazione di un piano di gestione dei rifiuti nell’ambito del quale, in conformità con la direttiva 2008/98/CE, il rispetto della gerarchia del ciclo dei rifiuti costituisca il fondamento centrale. Quale membro della commissione per le petizioni, ho ricevuto molte petizioni sull’emergenza rifiuti e sulle misure controproducenti adottate dalle autorità italiane. Sono lieto che il Parlamento abbia adottato la risoluzione in esame che, oltre a rappresentare un passo importante verso la soluzione del problema italiano, è un meccanismo utile a rafforzare la legislazione europea e prevenire il sorgere di controversie simili in futuro. Condivido il rammarico espresso nella risoluzione a proposito del trattamento riservato dalle autorità italiane ai loro cittadini che esercitavano il proprio diritto a dimostrare pacificamente e contro i quali si è ricorso, in alcuni casi, alla violenza. Credo altresì che sia particolarmente utile il richiamo alla Commissione perché modifichi le direttive necessarie al fine di vietare che le discariche siano realizzate o ampliate in aree protette, parchi naturali, siti indicati da Natura 2000 e zone riconosciute come patrimonio dell’Unesco.</p>
    </intervention>
    <intervention id="4-526-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Mi sono astenuto dalla votazione sulla risoluzione. Vorrei aggiungere che il tema in discussione non è politico ma tecnico. È strano che i membri del Parlamento europeo debbano fare un appello per risolvere una questione puramente interna. Se questa tendenza si confermerà, potrebbe accadere che l’Unione europea debba invitare i cittadini a smettere di imprecare, fumare, bere, prendere il sole, consumare cibi malsani e dormire troppo. Ai vigili del fuoco verrà chiesto di spegnere gli incendi più velocemente; al personale medico verrà chiesto di prendersi cura dei pazienti con più attenzione; alla polizia verrà chiesto di arrestare i criminali con maggiore efficienza e agli insegnanti di insegnare meglio ai bambini. Se continuiamo a lanciare appelli di questo tipo, i cittadini dell’Unione europea si chiederanno a cosa serve il Parlamento europeo – a invitarli a certi comportamenti? O forse ci sono problemi reali da risolvere?</p>
    </intervention>
    <intervention id="4-527-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’emergenza rifiuti in Italia, soprattutto in Campania, va avanti da anni. Non è stato compiuto alcuno sforzo per ridurre la quantità di rifiuti prodotti o garantire che tali rifiuti siano smaltiti correttamente o anche riciclati. Si sono accumulate montagne di rifiuti che sono stati poi smaltiti in modo illegale, ad esempio in mare, e sono stati oggetto di articoli negativi. Gli investigatori hanno recentemente scoperto che rifiuti domestici non trattati sono stati sversati nel Mar Mediterraneo vicino a Napoli. Non ho votato a favore della proposta di risoluzione perché il testo è in prima battuta una dichiarazione contro il governo di centrodestra e non riflette un approccio obiettivo al problema.</p>
    </intervention>
    <intervention id="4-528-000" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Ho votato a favore della proposta di risoluzione sulla crisi dei rifiuti in Campania, problema di lunga data, perché non ritengo imputabile ad un solo governo la responsabilità della situazione attuale. Èvergognoso non essere riusciti a trovare una soluzione definitiva alla questione. Chiedo di mettere da parte le differenze ed animosità politiche che impediscono ai cittadini campani di respirare aria pulita e di mangiare cibi sani senza continui attentati alla salute. Il problema deve essere risolto e ogni strumentalizzazione mediatica e politica della vicenda solo aggrava una situazione da tempo insostenibile. La priorità dei cittadini, delle piccole e medie imprese turistiche, dei consumatori di prodotti campani non è definire di chi sia la responsabilità della situazione creatasi, ma di verificarne la soluzione. Appoggio quindi la risoluzione del PPE sulla crisi dei rifiuti in Campania e mi associo alla richiesta rivolta alla Commissione di scongelare i fondi comunitari previsti per aiutare la gestione e lo smaltimento dei rifiuti, interrotti dopo l'apertura della procedura di infrazione contro l'Italia. Auspico parallelamente che l'Italia, finalmente, sia in grado di adottare le misure strategiche a lungo termine in linea con la legislazione europea, nell’interesse prioritario dei cittadini e per la reputazione del paese nel mondo.</p>
    </intervention>
    <intervention id="4-529-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, purtroppo per un'ennesima volta il Parlamento europeo è stato utilizzato come cassa di risonanza per problemi nazionali. I professionisti della strumentalizzazione, ossia la sinistra italiana ed europea, hanno messo in atto un attacco all'Italia attraverso una risoluzione menzoniera e farcita di elementi propagandistici sulla situazione dei rifiuti in Campania. La grave situazione in cui versa la Campania oggi per il problema rifiuti ha tre nomi ben precisi: Bassolino, Prodi e Iervolino. Oggi qui, in Europa, la sinistra italiana vuole nascondere i quindici anni del loro assoluto malgoverno, che ha portato al disastro a cui assistiamo, strumentalizzando le istituzioni europee per scaricare le loro responsabilità sui governi nazionale e regionale di centrodestra, che tanti sforzi stanno facendo per rimediare alle loro mancanze e inadempienze.</p>
    </intervention>
    <intervention id="4-530-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il 4 marzo 2010 la Corte di giustizia dell’Unione europea, nella causa C-297/08, ha sentenziato che l’Italia aveva violato la normativa europea per non avere creato in Campania una rete integrata e adeguata di impianti di smaltimento dei rifiuti che ne garantisse la valorizzazione e l’eliminazione senza mettere in pericolo la salute umana e senza danneggiare l’ambiente. Questa proposta di risoluzione è stata presentata perché l’Italia non ha ancora adottato le misure necessarie per adeguarsi alla sentenza della Corte di giustizia ed io ho espresso un voto favorevole perché concordo con le argomentazioni del gruppo del Partito Popolare Europeo (Democratico Cristiano).</p>
    </intervention>
    <intervention id="4-531-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ho votato a favore della relazione perche i progressi realizzati finora in materia di gestione dei rifiuti sono trascurabili. Per questa ragione invito il governo italiano a rispettare le normative europee e le scadenze stabilite dalla Commissione. Quest’ultima dovrebbe monitorare da vicino la situazione e, se necessario, imporre sanzioni per garantire che le autorità locali in Campania rispettino la legislazione europea in materia di gestione dei rifiuti. I fondi strutturali, attualmente congelati dalla Commissione, devono essere sbloccati non appena saranno presentati una strategia regionale conforme alla legislazione europea e un piano di gestione dei rifiuti affidabile. Per quanto riguarda l’ubicazione dei nuovi siti di raccolta dei rifiuti e delle nuove discariche, sono necessari controlli più rigorosi per evitare che i nuovi siti siano realizzati in aree protette, come è accaduto nel caso di quelli costruiti all’interno del parco nazionale del Vesuvio (discarica di Terzigno). Desidero sottolineare la necessità di ripristinare la fiducia dei cittadini attraverso il dialogo con la popolazione locale poiché le proteste organizzate finora in alcuni siti non sono state prese in seria considerazione dalle autorità italiane.</p>
    </intervention>
    <intervention id="4-532-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Negli ultimi anni, la regione italiana della Campania ha dovuto affrontare problemi seri di raccolta e smaltimento dei rifiuti che si stanno ripercuotendo in modo grave sul benessere della popolazione e mettono a rischio l’ambiente e la salute umana. A seguito della sentenza della Corte di giustizia del 14 maggio 2010, è quindi fondamentale che le autorità italiane adottino le misure necessarie a risolvere definitivamente e in modo soddisfacente l’emergenza rifiuti in questa regione garantendo, al contempo, la piena aderenza alla normativa comunitaria.</p>
    </intervention>
    <intervention id="4-533-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Nonostante le proteste dei cittadini, non si registra alcuno sviluppo nella spaventosa situazione della gestione dei rifiuti in Campania – anzi, a mio parere, non c’è stato alcun passo avanti. Alla luce della gravità dell’emergenza in corso, mi rivolgo alle autorità italiane affinché si adoperino per trovare una soluzione reale alla crisi in linea con le norme europee. Per quanto concerne l’apertura di discariche in aree protette, condivido il parere secondo il quale i fondi regionali europei non dovrebbero essere sbloccati in questa situazione. Se vogliamo che questa crisi senza precedenti si risolva, occorre inoltre una maggiore trasparenza per combattere la penetrazione del crimine organizzato e ripristinare la fiducia della popolazione locale. Il tempo stringe, dobbiamo agire rapidamente. Appoggio, pertanto, la proposta di risoluzione del Parlamento europeo sull’emergenza rifiuti in Campania.</p>
    </intervention>
    <intervention id="4-534-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Una larga maggioranza del Parlamento europeo chiede (1) che venga individuata con urgenza una soluzione sostenibile rispondente ai criteri dell’Unione europea, ossia che venga attuato un piano per la gestione dei rifiuti nell’ambito del quale in conformità con la direttiva 2008/98/CE, il rispetto della gerarchia del ciclo dei rifiuti costituisca il fondamento centrale. Il Parlamento ha chiesto alla Commissione di tenerlo informato in merito agli sviluppi, compresa l’attuazione di un piano di gestione dei rifiuti, e il rispetto della sentenza della Corte di giustizia del 4 marzo 2010 e delle regole Il Parlamento ricorda altresì (2) che il rispetto della normativa dell’UE in materia di rifiuti in Campania richiede un impegno molto energico per ridurre il volume dei rifiuti e spostare l’ago della bilancia verso la prevenzione, la riduzione, il riutilizzo e il riciclaggio dei rifiuti, attraverso la predisposizione di adeguate infrastrutture, e osserva che occorre porre maggiormente l’accento sul recupero dei rifiuti organici, soprattutto in questa regione a vocazione prevalentemente agricola. Raccomanda che i dati siano verificati e che sia istituito un sistema per lo scambio delle migliori pratiche.</p>
    </intervention>
    <intervention id="4-535-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, da anni l'area urbana di Napoli versa in una situazione di continua emergenza rifiuti, in buona parte conseguenza di vent'anni di amministrazione della sinistra.</p>
      <p sl="it">Già nel 2003 l'inchiesta sulle irregolarità nella gestione dei rifiuti ha portato a formulare verso la precedente giunta regionale ben otto capi d'accusa, fra i quali frode in forniture pubbliche, concorso in violazione delle normative ambientali e abuso d'ufficio. Nel 2008, per far fronte alle 35.000 tonnellate di rifiuti abbandonati nelle strade, il governo Berlusconi è riuscito ad arginare la fase critica dell'emergenza in soli 58 giorni. Da allora si è riusciti a incrementare la raccolta differenziata dal 15% al 22%, realizzando 5 discariche a norma UE e rendendo operativi 7 impianti di selezione e trattamento rifiuti. Oggi la Regione, che dal 2010 è finalmente guidata da un esponente del centro-destra, sta per presentare un nuovo piano di smaltimento dei rifiuti concordato con il Commissario Regionale dell'Ambiente e, a breve, ci si aspetta una risposta forte dal territorio, proprio quell'iniziativa locale mancata in decenni di malgoverno della sinistra, carenza compensata solo dalle iniziative del governo di Silvio Berlusconi.</p>
    </intervention>
    <intervention id="4-536-000" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">In occasione della votazione odierna ho appoggiato la proposta di risoluzione comune presentata da quattro gruppi sull’emergenza rifiuti in Campania. Le ragioni che mi hanno spinto a farlo sono le seguenti. In primo luogo, è inaccettabile che sia sorta una situazione di questo tipo e che le autorità nazionali e locali italiane non siano riuscite a risolverla. I cumuli di rifiuti che abbiamo visto non si sono formati in un paio di giorni, serve più tempo. In secondo luogo, pur sostenendo la risoluzione di oggi, ritengo non debba essere il Parlamento europeo a ripulire i rifiuti degli Stati membri. In terzo luogo, cito le direttive dell’Unione europea sui rifiuti, i rifiuti pericolosi e le discariche, che si applicano in tutta Europa, a prescindere dal caso di un singolo Stato membro. Mi aspetto una soluzione rapida ed efficace al problema, soprattutto dalle autorità italiane, ma anche da quelle europee. Grazie.</p>
    </intervention>
    <intervention id="4-537-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Onorevoli colleghi, l’emergenza rifiuti in Campania è da decenni una spina nel fianco dei politici. Ha rovinato la vita quotidiana di molti italiani. È importante chiarire le nostre priorità; non ha senso cercare qualcuno da incolpare. Ciò che conta è definire un piano integrato per la gestione dei rifiuti che dia priorità alla riduzione, riutilizzo e riciclaggio dei rifiuti. In questo caso credo che la crisi in Campania offra a tutti gli europei, compresi i lituani, un importante lezione in materia di gestione ambientale. Credo che una riduzione della quantità di rifiuti e una loro gestione intelligente siano importanti priorità ambientali per la Lituania. La relazione pubblicata dall’Agenzia europea dell’ambiente nel dicembre 2010 rileva che la quantità totale di rifiuti prodotti in Lituania è aumentata rispetto al 2004 e che i rifiuti urbani, in particolare, hanno una crescita costante e non esponenziale. Un problema, in Campania così come in Lituania, è inoltre causato dalla completa mancanza di cooperazione fra cittadini e autorità. È essenziale riavviare questo dialogo. Ci servono una riflessione sobria e decisioni creative. Nella discarica di Kariotiškės vicino a Vilnius, per esempio, è stata aperta in dicembre una centrale elettrica per la produzione di energia a partire dal gas metano. Simili centrali sono già operative a Utena, Marijampolė e Panevėžys. È un buon esempio, ma ne servono altri. Oggi più che mai vi è bisogno di provvedere alla costruzione e al finanziamento di impianti di riciclaggio (con un cofinanziamento degli Stati membri, dell’Unione europea e di privati) perché solo in questo modo si potrà ridurre tangibilmente il danno arrecato all’ambiente e agli interessi della società.</p>
    </intervention>
  </section>
  <section id="creitem26" title="10.  Correzioni e intenzioni di voto: vedasi processo verbale"/>
  <section id="creitem27" title="11.  Dichiarazioni scritte inserite nel registro (articolo 123 del regolamento): vedasi processo verbale"/>
  <section id="creitem28" title="12.  Trasmissione dei testi approvati nel corso della presente seduta: vedasi processo verbale"/>
  <section id="creitem29" title="13. Calendario delle prossime sedute: vedasi processo verbale"/>
  <section id="creitem30" title="14. Interruzione della sessione">
    <intervention id="4-543-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Dichiaro interrotta la sessione del Parlamento europeo</p>
      <a text="(La seduta termina alle 13.00)"/>
    </intervention>
  </section>
</text>
