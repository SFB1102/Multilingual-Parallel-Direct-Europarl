<?xml version='1.0' encoding='utf-8'?>
<text id="20110608.IT" lang="it" date="2011-06-08" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Misure di attuazione (articolo 88 del regolamento): vedasi processo verbale"/>
  <section id="creitem3" title="3. Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva (discussione)">
    <intervention id="3-007-000" speaker_id="28269" is_mep="True" mode="spoken" role="Presidente">
      <p sl="en">L’ordine del giorno reca la relazione dell’onorevole Garriga Polledo a nome della commissione speciale sulle sfide politiche e le risorse di bilancio per un’Unione europea sostenibile dopo il 2013, su "Investire nel futuro: un nuovo quadro finanziario pluriennale (QFP) per un’Europa competitiva, sostenibile e inclusiva" (2010/2211(INI)) (A7-0193/2011).</p>
    </intervention>
    <intervention id="3-008-000" speaker_id="1665" name="Salvador Garriga Polledo" is_mep="True" mode="spoken" role="relatore">
      <p sl="es">Signor Presidente, Commissario Lewandowski, onorevoli colleghi, abbiamo avuto 23 anni di prospettive finanziare, quattro periodi distinti che hanno consentito alle entrate e alle spese dell’UE di evolversi in modo ben strutturato e la loro esistenza ha permesso di portare avanti i programmi dell’Unione. Pertanto questa discussione e la seguente votazione rivestono un'importanza cruciale per le finanze comunitarie. È la prima volta che il Parlamento prende iniziativa politica per il bilancio europeo: la Commissione e il Consiglio dovranno reagire a questa proposta e presentare le proprie alternative.</p>
      <p sl="es">Questa Camera ha elaborato una proposta basata sul consenso e sulla collaborazione, che ha richiesto un anno di lavoro, 1 100 emendamenti e 120 impegni e il contributo di 11 commissioni parlamentari e 10 parlamenti nazionali. Desidero congratularmi con tutti i funzionari e gli assistenti che, con il loro lavoro negli ultimi anni, hanno reso possibile la stesura di questa relazione.</p>
      <p sl="es">Il collegio dei membri della Commissione, presieduto da José Manuel Durão Barroso, ha cooperato a livello istituzionale e il Commissario per la programmazione finanziaria e il bilancio Janusz Lewandowski ha fornito un particolare sostegno in materia. Ci auguriamo che le proposte che saranno presentate il 29 giugno prossimo rispecchino le raccomandazioni formulate nella nostra relazione.</p>
      <p sl="es">Non possiamo più continuare a costruire sempre di più l’Europa con un bilancio ridotto e intendiamo porre fine alla dannosa pratica di accettare solenni impegni politici che non riescono a ricevere finanziamenti. Abbiamo già maturato un'esperienza sufficiente con la strategia di Lisbona e non vogliamo che la strategia per il 2020 si riveli un altro fallimento, che accrescerebbe soltanto il disappunto e l'euroscetticismo. Pertanto ci stiamo impegnando affinché la strategia Europa 2020 sia la colonna portante delle prospettive finanziarie future.</p>
      <p sl="es">Crediamo fermamente nell'efficacia delle spese dell’UE: un euro amministrato dal bilancio comunitario è di sicuro più efficiente rispetto ad un euro speso individualmente da 27 bilanci nazionali. Abbiamo dimostrato l’efficacia dell’idea di valore aggiunto e riteniamo possa essere applicata praticamente a tutti i programmi comunitari ed esortiamo, quindi, la Commissione europea ad impegnarsi a tradurre in realtà questo concetto.</p>
      <p sl="es">La politica europea non può prescindere da un adeguato finanziamento alla politica agricola e alla politica di coesione e perciò chiediamo al Consiglio di mantenere il livello di spesa per le suddette politiche dopo il 2013. La ricerca, lo sviluppo, l’innovazione, gli investimenti a favore dell'efficienza energetica, le energie rinnovabili, la comunicazione transeuropea e le reti di interconnessione nel settore dell’energia, i cambiamenti climatici e l’istruzione rappresentano solo alcune delle priorità che il bilancio dell’UE è chiamato a coprire.</p>
      <p sl="es">I tagli al bilancio comunitario non rappresentano una soluzione possibile per coloro che credono in un’Europa competitiva. Riteniamo necessario un incremento pari almeno al 5 per cento della spesa totale nell’ambito dell'attuale prospettiva finanziaria, un requisito minimo per soddisfare le esigenze delle principali politiche tradizionali e delle nostre nuove priorità. Questo 5 per cento costituisce un esercizio di realismo politico e dovrebbe fungere da base per la futura negoziazione interistituzionale, insieme alla proposta ragionevole, presentata in questa relazione e concordata tra i gruppi di questa Camera, per un nuovo sistema delle risorse proprie.</p>
      <p sl="es">Questo periodo di crisi e di piani di salvataggio potrebbe rappresentare il periodo peggiore per l'avvio dei negoziati sulla prospettiva finanziaria, ma per tutti coloro che, come noi, credono che il bilancio dell'Unione sia uno strumento indispensabile per trasformare i 27 Stati membri in una vera e propria Unione, la sfida è dinanzi ai nostri occhi e dobbiamo essere adeguatamente lungimiranti per affrontarla.</p>
      <p sl="es">La discussione odierna metterà in luce gli aspetti positivi e negativi, gli elogi e le critiche rivolti a questa relazione e sono cosciente che non è possibile che questa Camera dia il proprio sostegno unanime per una questione così delicata, ma desidero ringraziare i gruppi politici per la generosità dimostrata nel tentativo di ottenere consensi e per le competenze con cui hanno fornito il proprio sostegno durante questo periodo. Grazie ad essi la versione finale della relazione è infinitamente migliore rispetto a quanto avrei potuto elaborare da solo senza il loro aiuto.</p>
    </intervention>
    <intervention id="3-009-000" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Signor Presidente, onorevoli colleghi, l’euro e la crisi del debito pubblico richiedono soluzioni a livello europeo, non a livello nazionale ed è proprio questo il messaggio che il Presidente Barroso ha lanciato agli Stati membri nel corso degli ultimi mesi, parlando a nome della Commissione europea.</p>
      <p sl="fr">Cionondimeno, una soluzione europea implica finanziamenti comunitari e il mio gruppo sta cercando di adattarli alle nuove realtà dell’Europa, nei suoi obiettivi e nelle sue modalità di azione. Mi rivolgo dunque al Consiglio, ponendo la seguente domanda: l’Europa degli anni 2020 sarà la stessa degli anni Sessanta? Lo stato delle finanze pubbliche degli Stati membri, le nostre prospettive di crescita e la posizione dell’Europa hanno un termine di paragone a livello mondiale? Credo di no. È chiaro che l'Europa di oggi non è più in alcun modo paragonabile a quella dei padri fondatori: è cambiata e sarebbe irresponsabile non traslare tali cambiamenti nel modo in cui essa stessa è finanziata o, in altre parole, in cui è strutturata.</p>
      <a text="(L’oratore si interrompe auspicando di poter riprendere il suo discorso in seguito)"/>
    </intervention>
    <intervention id="3-010-000" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D. – Signor Presidente, in primo luogo desidero ringraziare l’onorevole Garriga e i membri della commissione speciale ad interim sulle sfide politiche e le risorse di bilancio per un'Unione europea sostenibile dopo il 2013, perché ritengo abbiano svolto un lavoro eccellente. Mi è capitato di rado di prendere visione di una relazione così equilibrata e ragionevole come quella presentata dalla commissione sulle sfide politiche.</p>
      <p sl="de">Per quanto attiene alla questione della futura prospettiva finanziaria e alla sua strutturazione, intendo sottolineare che il tipo di Europa che desideriamo si sta delineando sempre di più. Abbiamo bisogno, per i prossimi anni, di un bilancio che rispecchi le ambizioni dell’Unione europea, comprese quelle dei capi di Stato o di governo e che, al contempo, soddisfi le aspettative dei nostri cittadini. Una discussione abbastanza innocua su cifre decimali, come può apparire questa, infatti, stabilirà la direzione dell'Unione europea nei prossimi dieci anni.</p>
      <p sl="de">Sono regolarmente formulate nuove proposte inerenti le azioni che l’Unione dovrebbe intraprendere, gli obiettivi che deve raggiungere ed i compiti che dovrebbe essere pronta a svolgere. Al contempo, però, ci rendiamo conto che le risorse finanziare necessarie per realizzare quanto appena indicato non sono disponibili. Se trasferiamo, tuttavia, maggiori responsabilità all’Unione europea, nutrendo l’aspettativa che essa finanzi progetti ambiziosi e, allo stesso tempo, operiamo tagli ai finanziamenti, saremo colpevoli di aver agito contro la solidarietà all'interno dell'Unione europea perché avremo incoraggiato le divisioni interne nella lotta per i fondi, ad esempio, nell'ambito della politica di coesione. Un tale attacco alla solidarietà che è già ben evidente e assume forme pericolose in alcuni Stati membri, non dovrebbe essere permesso.</p>
      <p sl="de">Da un lato abbiamo l'Europa come la concepiscono il Primo ministro Cameron o il governo olandese, o per lo meno dai partiti che sostengono il governo nella Camera dei deputati dei Paesi Bassi, ovvero un'Europa caratterizzata da tagli ancora più profondi, dal crescente allontanamento dallo sviluppo integrazionista e dalla rinazionalizzazione; questa concezione potrà incontrare il consenso di taluni. Dall’altro lato, invece, si può affermare che l’Europa, in quanto continente del XXI secolo, è la nostra risposta alle sfide economiche, ambientali, finanziarie e legate alla politica di migrazione, nel contesto di un mondo globalizzato. Si aprono per noi due opzioni: possiamo dividerci nelle nostre componenti, a dimensioni variabili, dalla Germania con una popolazione di 82 milioni a Malta con 360 000 abitanti. Se si adottasse un approccio individualistico, l’Europa diverrebbe irrilevante. D'altronde, persino uno Stato con una popolazione di 82 milioni di persone, come quello che rappresento, non riuscirebbe a sopravvivere alla concorrenza intercontinentale sul lungo termine. Abbiamo bisogno della forza di 500 milioni di cittadini e dei 27 Stati della Comunità, che rappresentano insieme i nostri punti di forza.</p>
      <p sl="de">Questi concetti sono espressi precisamente dal bilancio per i prossimi sette anni di prospettiva finanziaria fino al 2020 e ritengo che la proposta di piano presentata sia di buona qualità. Sarei compiaciuto nel vedere che la Presidenza polacca, così come lo ha dimostrato nella bozza pubblicata, prosegua con il suo approccio volto a modellare l’Europa dei prossimi anni con lo spirito di cooperazione che essa stessa propone. Gli Stati in seno al Consiglio sono impegnati a negoziare il futuro economico e finanziario dell’Europa ad un livello paritario con i rappresentanti dei suoi cittadini nel Parlamento europeo. Non si può affermare di "volere un Piano Marshall per il Mediterraneo teso a favorire lo sviluppo delle democrazie nell'Africa settentrionale", dichiarando al contempo di "dover operare tagli al bilancio dell'Unione". Non è possibile affermare di "voler finanziare il bilancio dell'Unione attraverso lo 0,8 per cento del prodotto interno lordo" e richiedere indennizzi quando i nostri agricoltori sono colpiti dalla crisi dovuta al batterio EHEC, come invece ha richiesto il governo olandese. Ovviamente, vogliamo e dobbiamo aiutare gli agricoltori e, allo stesso modo, vogliamo e dobbiamo aiutare l'Africa settentrionale. Tuttavia, abbiamo anche bisogno di un bilancio di buona qualità, ben equilibrato, sviluppato in maniera razionale e per il lungo termine, come indicato dalla relazione presentata.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-011-000" speaker_id="103132" name="Lucas Hartong" is_mep="True" mode="spoken">
      <p sl="nl">Signor Presidente, alla luce delle reazioni estremamente negative rispetto alla posizione del governo olandese, vorrei chiedere al mio stimato onorevole collega se riconosce il diritto democratico degli Stati membri dell'UE di esprimere le proprie opinioni a nome dei loro cittadini.</p>
    </intervention>
    <intervention id="3-012-000" speaker_id="1911" name="Martin Schulz" is_mep="True" mode="spoken">
      <p sl="de">Onorevole Hartong, ovviamente riconosco tale diritto. Spero, tuttavia, che anche lei possa riconoscere che la posizione del governo olandese non può essere semplicemente passata ex cathedra , ma dovrebbe essere discussa in un contesto di democrazia multinazionale.</p>
      <p sl="de">Esprimo il mio rispetto più totale nei confronti dell'onorevole Rutte, che è a favore di un aumento del bilancio dell’Unione europea pari a 2,7 punti percentuali. Ho preso nota di questo punto e mi compiaccio del fatto che lei abbia ascoltato attentamente, perché tutte le posizioni di tutti i governi vengono discusse apertamente in quest’Assemblea. A tal riguardo, non ho compreso il significato della sua interrogazione ma ritengo di poter estrapolare da essa che anche lei sostiene la democrazia e credo che questo sia una sorta di progresso.</p>
    </intervention>
    <intervention id="3-013-000" speaker_id="97058" name="Guy Verhofstadt" is_mep="True" mode="spoken">
      <p sl="en">a nome del gruppo ALDE. – Signor Presidente, ho qui con me la lettera del rappresentante del governo di Sua Maestà in merito alla relazione SURE, che esprime il proprio disappunto circa il progetto di relazione. Onorevoli colleghi, penso che questo significhi che oggi è stato presentato un ottimo progetto di relazione SURE!</p>
      <p sl="en">Sono anche in dovere di informarvi che oltre alle tre o quattro parole che esprimono il disappunto del governo di Sua Maestà, le altre parti della lettera rappresentano una vera e propria provocazione nei confronti dell’Europa e dell’Unione europea, perché in essa si afferma che non è possibile incrementare il quadro finanziario pluriennale (QFP) e che dovremmo rimanere al precedente QFP, con le stesse cifre, le stesse risorse e gli stessi rimborsi e, ovviamente, gli stessi rimborsi per il Regno Unito. Non dobbiamo assolutamente modificare nulla.</p>
      <p sl="en">Il governo di Sua Maestà intende tuttavia prendere decisioni, operare riforme non solo nel Regno Unito ma anche nell'Unione europea. Non capisco dunque perché dovremmo rimanere ancorati al precedente QFP e continuare semplicemente con le politiche del passato. Credo che questo sia il momento opportuno per informare i cittadini che il consolidamento fiscale dei diversi Stati membri dell’UE non è possibile attraverso tagli al bilancio europeo pari ad 1 punto percentuale del PIL dell'UE, quota che rappresenta solo un quarantesimo delle spese totali dell’Unione europea.</p>
      <p sl="en">Vi sono altri modi per risparmiare: potremmo suggerire al governo di Sua Maestà che potrebbe ottenere risparmi nel settore pubblico britannico aumentando il ruolo dell’Unione europea.</p>
      <p sl="en">A tal proposito, vorrei fornirvi tre esempi. In primo luogo, la politica estera. Negli Stati Uniti i diplomatici sono 28 000, mentre in Europa 93 000: un numero quattro volte superiore perché non lavoriamo insieme nell’ambito di un'unica politica estera. È dunque possibile ottenere risparmi in quest’area. Se il governo britannico investisse maggiormente nell’Unione europea, sarebbe possibile risparmiare sulla politica estera, nel ministero di William Hague. Un altro esempio è fornito dalla politica monetaria: nell’Unione europea sono circa 44 000 i responsabili della politica monetaria mentre negli Stati Uniti sono 18 000 le persone che compongono il Consiglio della Federal Reserve, vale a dire un numero di funzionari statali di tre volte inferiore.</p>
      <p sl="en">Se è nelle intenzioni del governo britannico risparmiare, allora può adottare l'euro e conferire all’Unione europea maggiori poteri e responsabilità e può risparmiare su coloro che si occupano della politica monetaria nel Regno Unito. Se il governo britannico intende risparmiare ulteriormente, può agire nel settore della ricerca adottando fin da ora il brevetto europeo che permetterebbe di ottenere notevoli risparmi nella fetta di bilancio destinata alla ricerca. Sono queste le risposte che dobbiamo fornire al governo di Sua Maestà.</p>
      <a text="(Applausi)"/>
    </intervention>
    <intervention id="3-014-000" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Signor Presidente, il mio gruppo desidera che i sistemi europei di finanziamento riflettano le nuove realtà, tendenze e obiettivi dell'Europa. Lo stato delle finanze pubbliche dei nostri Stati membri, le nostre prospettive di crescita e la posizione dell’Europa nel mondo corrispondono alla visione dei padri fondatori? La risposta è sicuramente negativa, perché si sono evoluti e sono cambiati.</p>
      <p sl="fr">Sarebbe irresponsabile non adeguare ai suddetti cambiamenti il modo in cui è finanziata l'Europa . Il quadro finanziario pluriennale è una questione politica di alto livello che la commissione speciale ha discusso per più di anno, lavorando fianco a fianco con la commissione per i bilanci. Intendo congratularmi con la commissione per il lavoro svolto e spero che lo spirito europeo che ha animato il suo operato possa forgiare il processo di attuazione del quadro e far progredire l’Europa a beneficio dei nostri cittadini.</p>
      <p sl="fr">Il gruppo del Partito popolare europeo (Democratico cristiano) esorta dunque tutti gli Stati membri a partecipare attivamente alla discussione. Nell’utilizzare la parola attivamente intendo affermare che non bisogna limitarsi semplicemente a dichiarare che l'obiettivo ultimo è di congelare le spese europee fino al 2020 o accantonare il concetto di risorse proprie europee. Vogliamo le nostre risorse al fine di ridurre la pressione sui nostri bilanci nazionali ed è per questo motivo che proponiamo ai capi di Stato o di governo il concetto di risorse proprie: per allentare la tensione che grava sui bilanci nazionali.</p>
      <p sl="fr">Desidero ricordarvi che il bilancio europeo è sempre stato ben equilibrato, a differenza dei bilanci nazionali che, per la maggior parte, presentano notevoli disavanzi. Oltre il 90 per cento del bilancio, inoltre, è destinato a finanziare progetti a beneficio degli Stati membri. Infine, tengo a ricordare a questi ultimi che ogni euro che alla fine dell'anno risulterà non speso, sarà loro restituito. Siamo accusati, ciononostante, di avere scarse abilità di gestione e ritengo sia quindi necessario conferire un nuovo impulso ai nostri sforzi di comunicazione. Non continuiamo a trattare il bilancio dell'Unione europea come un peso che grava sulle finanze nazionali.</p>
      <p sl="fr">Siamo onesti: un euro speso a livello europeo comporta un ritorno ben maggiore rispetto ad un euro speso dai governi nazionali. Su un euro di spesa nazionale, una somma tra 20 e 30 centesimi è immediatamente destinata a ripagare gli interessi sul debito nazionale e credo non si debba mentire ai cittadini europei.</p>
      <p sl="fr">La verità è che senza i finanziamenti europei a favore dell'istruzione e della formazione continua, la fuga di cervelli verso la Cina e gli Stati Uniti subirà un’impennata. La verità è che senza i finanziamenti europei per la ricerca e l'innovazione i nostri paesi sarebbero meno competitivi da un punto di vista globale e, al contempo, la crescita e l'occupazione verrebbero a mancare. La verità è che in assenza dei finanziamenti a titolo della politica di coesione, il divario tra le regioni ricche e quelle povere aumenterebbe e che senza i finanziamenti comunitari, la politica per la sicurezza alimentare, la politica energetica e quella per i cambiamenti climatici non sarebbero in grado di soddisfare le nostre aspettative e i nostri scopi. Onorevoli colleghi, la verità è che senza i fondi europei a favore delle politiche estera e di difesa, l’Unione europea sarebbe rimasta ai margini e non al centro della scena mondiale.</p>
      <p sl="fr">Ovviamente il denaro non è l’unico punto da prendere in considerazione, perché il modo in cui l’Unione europea deciderà di investire e attuare le priorità politiche fino al 2020 e oltre determinerà la sua capacità di influenzare il mondo. Il Parlamento europeo – e per una volta i gruppi che hanno già parlato concordano con me – esorta il Consiglio a riflettere seriamente in merito alla posizione da assumere per il quadro finanziario.</p>
      <p sl="fr">Se il Consiglio intende davvero innescare nuovamente la crescita e l’occupazione, deve quindi utilizzare il bilancio europeo e le risorse proprie comunitarie come potenti leve d’azione. Se il Consiglio, come il Parlamento e la Commissione, vuole davvero concedere una reale possibilità all’Europa nel contesto della globalizzazione, ha dunque bisogno di capire che le spese effettuate in maniera saggia sono di gran lunga più utili rispetto all’imposizione di limiti sulle stesse e che il ricorso a finanziamenti congiunti per progetti comuni è un approccio più intelligente rispetto ad una ristretta ripartizione delle risorse tra progetti di breve durata.</p>
      <p sl="fr">Onorevoli colleghi, oggi i membri del PPE invitano ad avere una visione ambiziosa dell’Europa e i cittadini condividono le nostre aspettative e speranze. Mentre i giovani esprimono le loro ansie per le strade di Atene e Madrid e 500 milioni di europei si interrogano sul proprio futuro, è giunto il momento di porre le domande appropriate e di fornire risposte alle questioni che affrontiamo.</p>
    </intervention>
    <intervention id="3-015-000" speaker_id="28132" name="Richard Ashworth" is_mep="True" mode="spoken">
      <p sl="en">a nome del gruppo ECR. – Signor Presidente, vorrei cogliere quest’opportunità, parlando a nome del governo di Sua Maestà, per rispondere all’onorevole Verhofstadt che, come al solito, non ha centrato il punto e che, come sempre, sta procedendo nella direzione sbagliata.</p>
      <p sl="en">Se egli avesse letto la relazione, avrebbe riscontrato che il governo di Sua Maestà ha affermato che l’Europa sta attraversando un periodo di crisi e avrebbe notato che le economie sono in una situazione di ristagno, vengono persi molti posti di lavoro e le imprese arrancano per competere in un contesto globale in rapida evoluzione. L’Europa necessita di un bilancio importante, che aggiunga valore e che si impegni con i cittadini, ma quello che offrono l'onorevole Verhofstadt e i suoi colleghi è ben lungi dal seguire questo modello.</p>
      <p sl="en">Un proverbio recita che "se non si cambia direzione si finisce con l'arrivare al punto verso cui ci si dirigeva fin dall’inizio". Questo bilancio deve cambiare direzione. Insieme al governo di Sua Maestà concordiamo sulla necessità di aumentare le spese in quelle aree che comportano un valore aggiunto. Concordiamo sulla necessità di incrementare gli investimenti a favore della ricerca e dello sviluppo e delle reti transeuropee nel settore dei trasporti, nel settore energetico e delle telecomunicazioni. Siamo d’accordo sul fatto che incoraggiare l'istruzione, le piccole imprese, il mercato interno e gli investimenti adeguati sia una scelta saggia che contribuirà a creare posti di lavoro e a favorire la crescita. Tuttavia, siamo dell'avviso che sia del tutto inaccettabile che questa Camera utilizzi le suddette motivazioni per richiedere un incremento del bilancio.</p>
      <p sl="en">Mi rivolgo all’onorevole Verhofstadt per fargli presente che in tutta Europa i governi stanno imponendo bilanci di austerità e che quest’Assemblea agirebbe in modo oltremodo insensato se non recepisse questo messaggio e se scegliesse di ignorare la lettera dei cinque capi di governo perché essi affermano che la risposta non è più Europa, ma un’Europa più intelligente.</p>
      <p sl="en">Abbiamo bisogno di un bilancio più specifico. In seno alla commissione speciale sulle sfide politiche e le risorse di bilancio per un’Unione europea sostenibile dopo il 2013 abbiamo giustamente parlato di priorità, ma non abbiamo mai agito di conseguenza. Mancava la volontà di effettuare scelte ardue, simili a quelle che i governi di tutta Europa stanno ora operando.</p>
      <p sl="en">Accettiamo dunque che le spese per le nuove priorità devono essere incrementate, ma riteniamo anche che fosse giunto il momento di guardare nuovamente alle priorità tradizionali e invece, ancora una volta, ecco persa un’altra opportunità per il bilancio europeo.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-016-000" speaker_id="4514" name="Andrew Duff" is_mep="True" mode="spoken">
      <p sl="en">Signor Presidente, intendo chiedere al mio onorevole collega se concorda sul fatto che il trasferimento dal bilancio nazionale a quello europeo di alcune voci chiave di spesa potrebbe significare efficienza in termini di costi ed economie di scala, permettendo di risparmiare il denaro delle tesorerie nazionali. Questo è il messaggio principale dell’approccio del Parlamento alla riforma delle prospettive finanziarie e presenta una sua logica, che richiede una risposta altrettanto logica e razionale da parte di Londra.</p>
    </intervention>
    <intervention id="3-017-000" speaker_id="28132" name="Richard Ashworth" is_mep="True" mode="spoken">
      <p sl="en">Signor Presidente, capisco il punto di vista dell’onorevole Duff e, come al solito, la teoria è giusta ma la pratica non lo è.</p>
      <p sl="en">Vorrei capire come il trasferimento del sostegno di cui lei parla possa comportare maggiore efficienza attraverso le spese dell’Unione europea. Vorrei anche capire come questo possa aver permesso di far risparmiare denaro ai cittadini piuttosto che costare loro di più.</p>
      <p sl="en">Lo ribadisco, questo bilancio è prova della richiesta da parte dell’onorevole Duff e dei suoi colleghi di più Europa e non di un’Europa più intelligente. Il governo del Regno Unito chiede che le spese siano effettuate in maniera intelligente e non che aumentino.</p>
    </intervention>
    <intervention id="3-018-000" speaker_id="96725" name="Bas Eickhout" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, è sempre interessante notare che non appena si comincia a parlare di un bilancio lungimirante, la discussione si sposta esclusivamente sugli "importi esatti". La discussione dovrebbe vertere su tre questioni, tre priorità che noi, il gruppo Verde/Alleanza libera europea, consideriamo di cruciale importanza.</p>
      <p sl="nl">In primo luogo, abbiamo bisogno di una prospettiva per l'Europa e dobbiamo decidere quale valore aggiunto il bilancio europeo comporta per essa. In secondo luogo concordo con lei, onorevole Ashworth, sulla necessità di rinnovare il bilancio e di renderlo più verde e lungimirante; tuttavia, un bilancio di questo tipo comporta un cambiamento delle priorità e una maggiore quantità di denaro europeo. La terza priorità riguarda le risorse proprie dell’Unione: rendiamo il sistema più equo e trasparente e solo in seguito potremo parlarne.</p>
      <p sl="nl">Vorrei soffermarmi su queste tre priorità, cominciando dal valore aggiunto. Su questo punto, anche i toni della discussione sono tali da lasciar intendere che è come se il denaro indirizzato a Bruxelles fosse risucchiato in un buco nero e questo non ha assolutamente senso! Se si considera quanto può essere compiuto a livello europeo, si possono individuare molte ragioni per spendere denaro a livello comunitario e non a quello nazionale. Prendiamo, ad esempio, i servizi diplomatici, le ambasciate all’estero: ne vogliamo avere 27 per ogni paese in Africa o vogliamo una sola ambasciata dell'Unione europea? In questo modo sarebbe necessario incanalare più denaro verso l’Unione europea per quell’ambasciata ma, al contempo, vi sarebbe la possibilità di spendere una quantità di denaro 27 volte inferiore in tutti gli Stati membri: ciò significa amministrare il denaro in maniera efficiente.</p>
      <p sl="nl">Prendiamo le infrastrutture: come possiamo assicurarci che i progetti realizzati a livello nazionale nell’ambito delle reti energetiche, funzionino anche oltre i confini? Anche in questo caso il denaro europeo risulta necessario. Prendiamo, ancora, la ricerca e l'innovazione. Assicuriamoci che siano consolidate, in modo da considerarle nel loro insieme e da avere economie di scala. Questo è un metodo intelligente per investire. Questa è la visione del valore aggiunto dell’Europa ed è per questo motivo che abbiamo bisogno di un bilancio europeo.</p>
      <p sl="nl">In secondo luogo, il bilancio deve essere lungimirante mentre quello attuale è troppo "usuale". La strategia Europa 2020 pone gli obiettivi per un'economia intelligente e sostenibile e dobbiamo pertanto investire in questo ambito. L'Unione europea è chiamata a rispondere alla sfida della scarsità di risorse naturali, ma anche di lavoro e deve investire in quest'ambito per poter affrontare la situazione. Il Fondo europeo agricolo per lo sviluppo rurale deve essere rinnovato e reso più verde, così permettere che l'agricoltura diventi un esempio di gestione adeguata ed efficiente delle risorse naturali. Inoltre, anche i Fondi strutturali devono rispondere a nuove sfide, quali l’energia. Garantire che essi contribuiscano agli obiettivi prefissati per il 2020: è questa l'innovazione di cui dovremmo parlare.</p>
      <p sl="nl">Quali sono le nuove sfide? L’energia sostenibile, ovvero la realizzazione di infrastrutture adatte e per questo serve denaro. La politica estera: qual è stata la risposta europea alla Primavera araba? Anche in questo caso abbiamo bisogno di denaro europeo. La riduzione della povertà, all’interno e all’esterno dei confini dell’Unione, i cambiamenti climatici, l’innovazione, sono tutte buone ragioni che ci spingono ad agire a livello europeo.</p>
      <p sl="nl">La terza priorità riguarda le risorse proprie dell’Unione europea. Il sistema attuale è in bancarotta. I rimborsi che riceve il Regno Unito e che vorrebbero gli olandesi e i danesi costituiscono un sistema fallimentare. Rendiamo il sistema più equo, più trasparente o mettiamo al sicuro le risorse proprie per l’Unione europea, consideriamo l’adozione di un’imposta sulle transazioni finanziarie. In questo modo si potrebbe ottenere un sistema equo in cui il denaro è destinato all’Unione europea e grazie al quale possiamo raggiungere i nostri obiettivi. Questa sarebbe una politica intelligente. Devono essere apportati dei cambiamenti soprattutto a livello europeo, non credete?</p>
      <p sl="nl">Infine, vorrei porre il seguente quesito agli Stati membri che ritengono che il denaro destinato all'Unione europea dovrebbe essere sempre meno e che, al contempo, propongono nuove priorità per l'UE: se volete che l'Unione europea riceva meno fondi, quali sono dunque le priorità su cui dobbiamo lavorare? Se volete, infatti, che i fondi per l’Unione europea siano diminuiti, dovete effettuare delle scelte. Fino a questo momento sono state proposte sempre più priorità, con meno denaro e ciò non ha assolutamente senso. Ora, questo è il punto su cui i governi britannico e olandese dovrebbero riflettere.</p>
    </intervention>
    <intervention id="3-019-000" speaker_id="96650" name="Lothar Bisky" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevole Garriga Polledo, potrete ben immaginare che la sinistra nutra aspettative particolarmente elevate in merito all’allineamento sociale dell'Unione europea e si rammarica che la relazione presentata non conferisca maggiore priorità agli aspetti sociali per gli anni a venire.</p>
      <p sl="de">Sono sicuro che la conservazione e lo sviluppo del modello europeo di stato sociale e del principio europeo di solidarietà rivestiranno un ruolo di importanza fondamentale nei periodi di crisi e tagli all'economia. Sono due risultati culturali significativi raggiunti a livello europeo e ritengo che accantonarli potrebbe segnare la fine del processo europeo di integrazione sociale.</p>
      <p sl="de">Sono state ovviamente enumerate molte sfide importanti che vanno al di là della strategia Europa 2020., Non credo, tuttavia, che la timida proposta di un incremento pari al 5 per cento sarà sufficiente a rispondere a queste sfide. Il Parlamento dovremmo affermare chiaramente l’intenzione di sostenere con impegno un’Europa sociale. Altri progetti quali l’ERD, Frontex e ITER dovranno aspettare un po’ più a lungo. Ritengo sia errato esortare il Consiglio a stabilire priorità negative, in altre parole, tagli.</p>
      <p sl="de">Al contempo, dobbiamo accettare che questa relazione possa innescare serie discussioni parlamentari sulla riforma del sistema delle risorse proprie. Mi riferisco, nello specifico, all’introduzione di un’imposta sulle transazioni finanziare che dobbiamo finalmente prendere in debita considerazione. L’imposta non è soltanto uno strumento finanziario utile, ma offre anche una maggiore trasparenza in merito alle modalità di finanziamento dell’Unione europea.</p>
      <p sl="de">Ovviamente, si tratta di una componente importante della regolamentazione del mercato finanziario. Ritengo che dovremmo eliminare i rimborsi a favore del Regno Unito e che le risorse comunitarie non utilizzate debbano essere restituite al bilancio comunitario.</p>
    </intervention>
    <intervention id="3-020-000" speaker_id="96954" name="Marta Andreasen" is_mep="True" mode="spoken">
      <p sl="en">a nome del gruppo EFD. – Signor Presidente, questa Camera sarà accusata ancora una volta di non aver avuto un contatto con la realtà, se voterà a favore dell’aumento di bilancio per il periodo 2014-2020. La motivazione addotta a sostegno di questo aumento è il finanziamento della strategia 2020, che dovrebbe permettere di uscire dalla crisi.</p>
      <p sl="en">Vorrei ricordarvi cosa è accaduto con la strategia di Lisbona: si è rivelata un fallimento epico. Il denaro dei contribuenti è stato sperperato e non dovremmo ripetere l’errore commesso. La Corte dei conti europea ha rilevato una notevole percentuale di irregolarità in diverse politiche, con una media del 2,8 per cento del bilancio, anno dopo anno, e ci ostiniamo a non interrompere il flusso di fondi verso queste regioni. I costi di alcuni progetti sono triplicati rispetto alle stime iniziali e altri, invece, hanno subito ritardi perché superati da tecnologie migliori. È il caso, ad esempio, del progetto Galileo che ha registrato un aumento del bilancio da 7,7 miliardi a 22,6 miliardi di euro.</p>
      <p sl="en">Oltre il 40 per cento del bilancio continua ad essere investito nella politica agricola comune, quando invece solo il 4,7 per cento della forza lavoro è attiva nel settore. Per la politica comune della pesca, considerata un fallimento dal Commissario Damanaki, i contribuenti devono versare un miliardo di euro all’anno a favore di Bruxelles. Il servizio europeo per l’azione esterna comporta un costo pari a 500 milioni di euro in più all’anno e non ha ancora dato prova della sua ragion d’essere.</p>
      <p sl="en">Ovviamente tutti questi esempi non dovrebbero giustificare un aumento del bilancio ma, al contrario, una riduzione. Vorrei che il governo del Regno Unito prendesse una posizione decisa, affermasse che la misura è colma e richiedesse una riduzione. Tuttavia, mi sembra che la coalizione dei suoi deputati sia a favore di un congelamento, per il quale i contribuenti del Regno Unito non li ringrazieranno di certo.</p>
    </intervention>
    <intervention id="3-021-000" speaker_id="103132" name="Lucas Hartong" is_mep="True" mode="spoken">
      <p sl="nl">Signor Presidente, alla vigilia della Prima guerra mondiale, il ministro britannico Sir Edward Grey, pronunciò queste parole: "Le luci si sono spente sull'Europa e la nostra generazione non le vedrà riaccendersi". Abbiamo oggi dinanzi a noi la relazione Polledo sulle priorità politiche del Parlamento europeo per il periodo successivo al 2013, che riguarda il programma legislativo e il bilancio. Questa rappresenta quindi la visione dell’Unione europea circa il futuro dei cittadini europeo.</p>
      <p sl="nl">Questa relazione è pervasa da una terribile povertà intellettuale, culturale e politica e presenta una propensione verso la dittatura da parte dell’élite politica europea. Il Parlamento afferma che l’Unione europea comporta un valore aggiunto maggiore a livello internazionale rispetto all’insieme dei singoli Stati membri. Viene richiesto quindi un aumento minimo pari al 5 per cento del bilancio europeo ed è semplicemente ridicolo! Questa richiesta rappresenta la negazione della sovranità nazionale e il disprezzo per i cittadini e i governi dei nostri paesi.</p>
      <p sl="nl">Chiarisco il mio punto: uno Stato membro di destra come i Paesi Bassi non potrebbe mai approvare questa relazione. I deputati che conservano una visione nuova e amante della libertà dovrebbero direttamente cestinare la relazione. Perché? Perché altrimenti le luci si spegneranno in Europa e spianeremo la strada verso un futuro buio per i nostri figli. Il mio gruppo vuole che le luci rimangano accese e, pertanto, ci esprimiamo fermamente a sfavore di questo testo.</p>
    </intervention>
    <intervention id="3-022-000" speaker_id="28269" is_mep="True" mode="spoken" role="Presidente">
      <p sl="unknown">Onorevoli colleghi, come potete notare, stiamo assistendo ad una discussione di cruciale importanza per il futuro dell’Europa e attendiamo di ascoltare il punto di vista della Commissione a riguardo.</p>
      <p sl="unknown">Viene presentata un’interrogazione con la procedura del cartellino blu; onorevole Hartong è pronto a rispondere?</p>
    </intervention>
    <intervention id="3-023-000" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">Signor Presidente, vorrei porre all’onorevole Hartong la seguente interrogazione. Attualmente molti Stati membri dell’UE sono parte del G8, l’organizzazione delle otto maggiori economie del mondo. Nei prossimi 10-15 anni tuttavia, nessun paese europeo sarà più rappresentato in essa. Come può dunque continuare ad insistere che i singoli paesi europei possono continuare a svolgere un ruolo significativo sulla scena mondiale? Non ritiene che l’unico modo in cui l’Europa può continuare a svolgere il proprio ruolo sia quello di agire di concerto?</p>
    </intervention>
    <intervention id="3-024-000" speaker_id="103132" name="Lucas Hartong" is_mep="True" mode="spoken">
      <p sl="nl">Signor Presidente, ringrazio l’onorevole collega per l’interrogazione. L’Europa è così eccezionale e così potente grazie ai suoi Stati membri e quindi lavorando insieme, in stretta collaborazione, essi possono esprimersi con una voce forte sulla scena politica mondiale e così continuerà ad essere. Proprio perché i governi lavorano bene insieme, le loro voci daranno vita ad un meraviglioso coro.</p>
    </intervention>
    <intervention id="3-025-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione . – Signor Presidente, a nome della Commissione accolgo favorevolmente la relazione presentata dalla commissione SURE. Il testo è un contributo reale alla preparazione delle future prospettive finanziarie; presenta anche un autentico spirito europeo ed una vera e propria prospettiva europea sul futuro dei progetti comunitari. È ciò di cui abbiamo estremamente bisogno mentre ci troviamo ad affrontare numerose sfide comuni che richiedono risposte comuni nell’epoca definita dall’onorevole Shulz dello “Entsolidarisierung” ("lo smantellamento della solidarietà").</p>
      <p sl="en">Le mie considerazioni riguardano non solo la relazione in sé, ma anche il lavoro della commissione SURE a cui ho partecipato e dunque posso parlare con cognizione di causa. Vorrei mettere in luce l'eccellente gestione dell'onorevole Haug ed il ruolo svolto dall'onorevole Garriga Polledo. Confido che nella plenaria di oggi saranno confermati l’ampio consenso e il voto di maggioranza . Si, condividiamo la visione espressa nel testo. Si, riconosciamo anche che il bilancio europeo non è un duplicato dei bilanci nazionali, ma è uno strumento che permette di raggiungere obiettivi comuni che vanno oltre la capacità degli stati nazione laddove i fondi europei possono contribuire a realizzare economie di scala o creare sinergie.</p>
      <p sl="en">In breve, il bilancio europeo dovrebbe essere impiegato dove può davvero fare la differenza, perché è della stessa natura di un investimento e non presenta disavanzo. Concordiamo inoltre sulla visione inerente le cosiddette politiche "tradizionali", ovvero la politica agricola comune e quella di coesione. L’attributo tradizionale non significa datato perché queste politiche rappresentano un meccanismo per raggiungere gli obiettivi della strategia Europa 2020. Se adeguatamente inserite nel bilancio, potrebbero contribuire a migliorare e ad aumentare la visibilità dei finanziamenti a favore di ambiti sottofinanziati, quali l'innovazione, la gestione dei flussi migratori, le responsabilità esterne dell'Unione europea, ora così visibili nell’area del Mediterraneo, l’efficienza energetica e, soprattutto, il modo in cui mettere in connessione l'Europa attraverso reti transeuropee e altri connettori transfrontalieri nei sistemi energetici.</p>
      <p sl="en">Il bilancio europeo dovrebbe assumere nuove funzioni, dovrebbe essere una cassetta degli attrezzi per disciplinare le finanze pubbliche degli Stati membri, ma non può essere incolpato della cattiva gestione delle finanze pubbliche a livello nazionale. Il bilancio ora dovrebbe fungere da garanzia collaterale a sostegno della bilancia dei pagamenti, ma anche in futuro per un maggiore uso di strumenti finanziari innovativi che influiscono sui bilanci europei.</p>
      <p sl="en">Nella relazione viene richiesta una riforma dell’aspetto del finanziamento e dobbiamo rispondere indicando nuove risorse. Come ha giustamente affermato l’onorevole Daul, questo significa rendere la vita più facile ad un ministro delle Finanze, indicando le nuove risorse proprie per il bilancio e riducendo il contributo diretto. Pertanto, il pacchetto che sarà presentato alla fine del mese di giugno riguarderà le cifre, la regolamentazione del quadro finanziario pluriennale, conterrà una nuova proposta di accordo interistituzionale ma anche indicazioni in merito alle risorse proprie. Tra la fine di settembre e la fine dell’anno, dovrebbero essere formulate specifiche proposte settoriali.</p>
      <p sl="en">Concludo ribadendo che ritengo che la relazione presentata dalla commissione SURE contribuisca positivamente alla discussione circa il futuro dell’Unione europea e sia un punto di riferimento forte ed importante per la Commissione. La cooperazione tra la Commissione e il Parlamento è di importanza cruciale, non solo per un buon avvio nella creazione della proposta, ma anche per un lieto fine dei negoziati, estremamente difficili nel contesto attuale.</p>
    </intervention>
    <intervention id="3-026-000" speaker_id="28269" is_mep="True" mode="spoken" role="Presidente">
      <p sl="unknown">Grazie, signor Commissario. Questa discussione è stata molto importante per la Commissione ed il Parlamento: le due istituzioni desiderano sostenersi a vicenda e avere un approccio simile nei confronti del quadro finanziario pluriennale. Attendiamo il progetto della Commissione europea alla fine di questo mese, quando sarà presentato a questa Camera.</p>
      <a text="(In risposta ad una richiesta dall’Aula:)"/>
      <p sl="unknown">Sono spiacente, ma non è possibile presentare interrogazioni con la procedura del cartellino blu agli invitati: possono essere rivolte solo ai membri del Parlamento europeo.</p>
    </intervention>
    <intervention id="3-027-000" speaker_id="28174" name="Thijs Berman" is_mep="True" mode="spoken">
      <p sl="nl">relatore per parere della commissione per lo sviluppo. – Signor Presidente, la commissione per lo sviluppo reputa questo testo non solo chiaro ma anche di vitale importanza perché stabilisce che l’Unione europea dovrà assumere le proprie responsabilità verso i paesi più poveri nel corso dei prossimi sette anni e quindi, a tal fine, effettuerà stanziamenti di bilancio. La relazione stabilisce che gli Stati membri sono chiamati ad onorare gli impegni presi, anche se per essi l’obiettivo di destinare lo 0,7 per cento del loro reddito nazionale lordo (RNL) a favore della cooperazione allo sviluppo è ancora lontano. Se l’Unione europea lavorerà insieme in quest’ambito, potremmo ottenere risparmi, eliminare le sovrapposizione e spendere in modo più efficace ed efficiente.</p>
      <p sl="nl">La relazione sottolinea che l’azione per contrastare i cambiamenti climatici non può essere finanziata dal bilancio per lo sviluppo. Il testo invita ad attribuire maggiore priorità al consolidamento dei diritti umani, della democrazia e dello stato di diritto ed esorta a ricorrere a nuovi metodi di finanziamento diversi dai sussidi, quali ad esempio combinazioni di prestiti e sussidi. Il testo, infine, sottolinea che l’azione umanitaria dovrebbe continuare ad avere uno strumento finanziario indipendente perché gli aiuti d’urgenza devono rimanere neutrali e avulsi dalle scelte politiche del servizio europeo per l’azione esterna (SEAE). Grazie alle suddette scelte, l’Unione europea rimane il partner più importante nel mondo per i paesi in via di sviluppo ed è un elemento cruciale.</p>
    </intervention>
    <intervention id="3-028-000" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">relatore per parere della commissione per l'ambiente, la sanità pubblica e la sicurezza alimentare. – Signor Presidente, anche la commissione per l'ambiente, la sanità pubblica e la sicurezza alimentare esprime il proprio compiacimento per la relazione nella stesura in cui è stata presentata oggi. Il testo prende in considerazione la scarsità di materie prime, le minacce alla biodiversità, l'adozione di un approccio a favore dell’energia sostenibile e, in particolare un elemento che ritengo cruciale, l’importanza della sostenibilità della nostra economia.</p>
      <p sl="nl">C’è tuttavia un ma : viviamo in un'epoca in cui gli Stati membri riflettono a lungo prima di spendere un euro. In effetti, agiamo in maniera strana perché spendiamo miliardi in sussidi, come quelli dannosi per l'ambiente, e poi ci ritroviamo a spendere molti altri miliardi per aggiustare queste situazioni. A nome del mio gruppo, ho dunque presentato nuovamente l’emendamento che fu adottato dalla commissione per l’ambiente, ovvero di abbandonare i sussidi con ripercussioni dannose sull’ambiente fino al 2020. Non possiamo permetterci questo tipo di sussidi soprattutto in tempi difficili come questi.</p>
    </intervention>
    <intervention id="3-029-000" speaker_id="1854" name="Thijs Berman" is_mep="True" mode="spoken">
      <p sl="de">relatore per parere della commissione per lo sviluppo regionale. – Signor Presidente, la politica di coesione rappresenta una delle principali voci di bilancio dell’Unione europea. Dobbiamo sviluppare una nuova politica adeguata alle nuove sfide. Auspichiamo investimenti a favore delle infrastrutture moderne, della ricerca, dell'innovazione e delle nuove tecnologie. Vogliamo uno sviluppo urbano integrato e sostenibile e una forza lavoro ben formata.</p>
      <p sl="de">Le regioni hanno bisogno di sussidi specifici che le aiutino a diventare competitive e che contribuiscano al loro sviluppo economico. È necessario , al contempo, puntualizzare che tutte le regioni devono poter accedere alla politica di coesione, sia quelle degli Stati membri dell'Europa orientale che quelle di economie nazionali forti come la Germania. La regione orientale del mio paese ha bisogno degli aiuti europei , così come alcune regioni tedesche occidentali e alcune parti del Regno Unito .</p>
      <p sl="de">Pertanto il bilancio non dovrebbe essere inferiore a quello attuale e non può essere diviso in settori differenti. Siamo chiamati ad impegnarci al massimo per migliorare l’efficienza e la trasparenza e dobbiamo, allo stesso tempo, eliminare la burocrazia superflua. La coesione è strettamente correlata alla solidarietà ed è anche necessaria e delicata dal punto di vista economico.</p>
      <p sl="de">La mancanza di coesione rappresenta un elemento negativo persino per le economie nazionali forti e, pertanto, dovremmo fornire un sostegno finanziario adeguato alla politica di coesione. Desidero ringraziare il relatore per aver inserito il parere della commissione per lo sviluppo regionale nel suo testo e vorrei richiedere il sostegno a favore dell'emendamento per migliorare, ancora una volta, le categorie intermedie.</p>
      <p sl="de">Abbiamo raggiunto un compromesso in seno alla commissione per lo sviluppo regionale e invito questa Camera ad includere il compromesso raggiunto dagli esperti politici nella relazione Garriga. Chiedo dunque un ampio consenso da parte vostra.</p>
    </intervention>
    <intervention id="3-030-000" speaker_id="96816" name="Giovanni La Via" is_mep="True" mode="spoken">
      <p sl="it">relatore per parere della commissione per l'agricoltura. – Signor Presidente, desidero in primo luogo rivolgere i miei complimenti, anche a nome della maggior parte dei colleghi della commissione per l'agricoltura, all'onorevole Garriga Polledo per l'ottimo lavoro svolto in questi mesi.</p>
      <p sl="it">Il dibattito sulle future prospettive finanziarie è stato molto acceso e la relazione messa a punto dal collega è un'efficace sintesi, capace di ricomprendere le posizioni delle diverse delegazioni nazionali e dei vari gruppi politici.</p>
      <p sl="it">In quanto relatore per parere della commissione per l'agricoltura e lo sviluppo rurale, esprimo il mio pieno consenso alla scelta di mantenere quanto meno inalterato il budget agricolo e mi oppongo fortemente, così come molti colleghi della stessa commissione, all'emendamento presentato dal gruppo ALDE volto ad accettare eventuali tagli delle risorse destinate all'agricoltura per finanziare altre attività.</p>
      <p sl="it">Mi preme ricordare ai colleghi che la politica agricola comune è prevista dai trattati e che è una delle poche vere politiche europee, in grado di giocare un ruolo importante in un settore strategico capace di fornire beni di pubblica utilità e di generare un autentico valore aggiunto europeo.</p>
    </intervention>
    <intervention id="3-031-000" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">relatore per parere della commissione per la cultura e l’istruzione. – Signor Presidente, ogni volta che ci occupiamo del bilancio dell'Unione europea e dei fondi europei, specialmente in merito al futuro quadro finanziario pluriennale, parliamo automaticamente del valore aggiunto europeo. Non penso vi sia un’area o settore del bilancio dell’Unione europea in cui il valore aggiunto dell’UE possa essere maggiore, con una quantità di denaro così limitata. Al fine di garantire, tuttavia, che i pareri espressi in questa Camera e che tutti i progetti europei abbiano un legame con la popolazione europea, con ogni singolo cittadino e che tutti questi progetti abbiano un futuro, i giovani di oggi devono crederci, devono sentirsi sempre di più cittadini europei e noi dobbiamo aumentare notevolmente gli investimenti nella cultura, nell'istruzione, nei progetti e nei programmi a favore dei giovani.</p>
      <p sl="ro">Perciò ritengo che per garantire il futuro dell’Unione europea abbiamo bisogno di maggiore denaro per l’istruzione, per la cultura e per i giovani, per non menzionare lo sport che rappresenta una priorità per l’agenda della strategia Europa 2020.</p>
    </intervention>
    <intervention id="3-032-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">relatore per parere della commissione per i diritti della donna e l’uguaglianza di genere. – Signor Presidente, in qualità di relatrice della commissione per i diritti della donna e l’uguaglianza di genere, mi preme sottolineare che quando vengono prese decisioni fondamentali in materia di questioni economiche e finanziarie, fiscali e di politica commerciale, che riguardano il bilancio e le nostre opportunità, l'influenza delle donne su di esse è attualmente molto limitata. Al fine di elaborare un bilancio moderno per il futuro, la commissione per i diritti della donna e l’uguaglianza di genere ha messo in evidenza alcuni punti focali per il lavoro da svolgere in futuro.</p>
      <p sl="sv">È necessario utilizzare le competenze e l’esperienza delle donne. Desideriamo porre l'accento sull'integrazione dell'uguaglianza, affinché sia tenuta in debita considerazione nel bilancio. Gli onorevoli colleghi hanno parlato del bilancio per il futuro, di un aumento delle risorse e così via: la questione non verte semplicemente su questo incremento, ma anche sul coraggio politico di attribuire nuove priorità ad alcuni aspetti del bilancio e di utilizzare le competenze delle donne. Se agiamo in questo modo, non avremo sempre bisogno di richiedere ulteriori risorse per il bilancio, ma saremo in grado di utilizzarlo per elaborare politiche moderne proiettate nel futuro.</p>
    </intervention>
    <intervention id="3-033-000" speaker_id="1037" name="Reimer Böge" is_mep="True" mode="spoken">
      <p sl="de">a nome del gruppo PPE. – Signor Presidente, onorevoli deputati, la relazione rappresenta un'offerta adeguata e ragionevole del Parlamento alla Commissione e al Consiglio per un ulteriore sviluppo della base di bilancio dell'Unione europea in un periodo difficile.</p>
      <p sl="de">Ringrazio il relatore, l’onorevole Garriga Polledo e il presidente della commissione, l'onorevole Haug, per il lavoro svolto in maniera ineccepibile. Nonostante tutte le differenze politiche esistenti tra i vari gruppi, il nostro lavoro è stato caratterizzato dall’impegno a individuare soluzioni europee comuni. Altre istituzioni potrebbero essere caratterizzate un po’ di più da questo spirito. Vogliamo autentiche risorse proprie, come stabilito dal trattato.</p>
      <p sl="de">A prescindere da altre entrate, il bilancio deve essere finanziato esclusivamente attraverso le nostre risorse e quindi, in altre parole, siamo fedeli a quanto stabilito dal trattato nell’avanzare questa richiesta. In ogni caso, dovremmo porre fine a tutti questi rimborsi straordinariamente mirati. La discussione dovrebbe essere svolta insieme ai membri dei parlamenti nazionali senza pregiudizi e con meno manifestazioni di rabbia rispetto a quanto emerge in alcune capitali e da alcuni commenti.</p>
      <p sl="de">Al contempo vogliamo essere rassicurati che l'unità del bilancio sia protetta e che la politica di bilancio non sia eliminata dal bilancio comunitario. Quando discutiamo delle spese, è necessario fare riferimento agli obblighi sanciti dal trattato di Lisbona: dobbiamo fornire finanziamenti adeguati a favore della strategia Europa 2020 per cui ci siamo tutti impegnati. La crescita rappresenta la base delle attività economiche e sociali.</p>
      <p sl="de">Siamo chiamati a discutere sul valore aggiunto europeo e sulle sinergie necessarie tra i bilanci nazionali e quello europeo con maggiore attenzione ai particolari rispetto al passato. Questo perché, a prescindere dai risparmi potenziali da raggiungere nel bilancio dell'UE, la questione relativa alle notevoli risorse aggiuntive necessarie può essere affrontata nell’ambito di una discussione autentica sulle sinergie e sui risparmi potenziali tra il bilancio comunitario e quelli nazionali. Dobbiamo far presente al Consiglio, in maniera chiara, che nel caso in cui rifiutasse di intraprendere il percorso da noi indicato oggi, dovrebbe segnalare quali priorità politiche dovrebbero essere depennate dall’agenda e non dovrebbero più ricevere finanziamenti. È necessario agire in questo modo per dare prova di onestà ai nostri cittadini. Mi auguro che la Commissione risponda positivamente ai suggerimenti del Parlamento nelle sue proposte legislative e mi aspetto che le Presidenze future trovino un modo per comunicare in maniera aperta e trasparente con il Parlamento, così da espletare le procedure del parere conforme nei tempi adeguati.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-034-000" speaker_id="97133" name="Derk Jan Eppink" is_mep="True" mode="spoken">
      <p sl="en">Signor Presidente, per quanto ne so, l'onorevole Böge è un membro della CDU in Germania. Mi chiedevo se questo suo appello a favore delle risorse proprie dell’Unione europea non rappresenti la sua posizione personale o quella del suo partito in Germania.</p>
    </intervention>
    <intervention id="3-035-000" speaker_id="1037" name="Reimer Böge" is_mep="True" mode="spoken">
      <p sl="de">Signor Presidente, rispondo volentieri a questa interrogazione. Non sono semplicemente un membro della CDU (Unione cristiano democratica), ma ho ricoperto la carica di vicepresidente del partito nello Stato federale dello Schleswig-Holstein per 13 anni. Prima che la commissione esprimesse il suo parere, i deputati del Parlamento europeo appartenenti alla CDU e alla CSU hanno concordato una posizione. La dichiarazione in merito alle risorse proprie da essi concordata che, per certi versi, è in contraddizione rispetto alla posizione del partito nazionale, è pienamente in linea con i risultati della commissione sulle sfide politiche. Confermo quindi la mia posizione, anche in qualità di membro della CDU in Germania.</p>
    </intervention>
    <intervention id="3-036-000" speaker_id="4265" name="Göran Färm" is_mep="True" mode="spoken">
      <p sl="sv">a nome del gruppo S&amp;D. – Signor Presidente, l’Unione europea si trova ora a far fronte alla più importante sfida che abbia mai dovuto affrontare. Dobbiamo cercare di porre fine alla crisi economica e, allo stesso tempo, di evitare nuove crisi. Siamo chiamati ad affrontare una maggiori globalizzazione e una concorrenza più ampia. Sarà necessario, ad esempio, investire ulteriormente nella ricerca. Dobbiamo cogliere le sfide poste dall’ambiente, dal clima e dall'approvvigionamento energetico sostenibile.</p>
      <p sl="sv">Dobbiamo invertire la rovinosa tendenza verso un tasso di disoccupazione permanentemente elevato e l'esclusione sociale che colpiscono l'Europa e dobbiamo cercare di contribuire, in particolar modo, alla risoluzione delle crisi che interessano il vicinato meridionale. Purtroppo, in una situazione in cui serve soprattutto la solidarietà e la cooperazione europea, adeguatamente funzionante, aumentano le minacce all’ideale europeo e, proprio ora, esse sono rivolte anche al bilancio dell’Unione europea.</p>
      <p sl="sv">La commissione speciale sulle sfide politiche e le risorse di bilancio per un'Unione europea sostenibile dopo il 2013 è cosciente del fatto che può sembrar strano richiedere più denaro per il bilancio UE post 2013, in un periodo in cui molti Stati membri operano tagli ai propri bilanci. Al contempo, sarebbe cionondimeno irragionevole ignorare queste sfide, cedere all’euroscetticismo e abbandonare le ambizioni politiche che gli Stati membri hanno riposto in noi attraverso il trattato di Lisbona, ad esempio. È necessario ricordare che i tagli di larga portata non andranno a beneficio degli Stati membri più vulnerabili come la Grecia, l'Irlanda e il Portogallo ma, al contrario, ridurranno la capacità dell’Europa di sostenerli.</p>
      <p sl="sv">Il governo del Regno Unito parla a nome solo dei contribuenti netti e di nessun’altro. Pertanto, nel testo presentato dalla commissione sulle sfide politiche abbiamo cercato di trovare il giusto equilibrio tra le restrizioni, le ambizioni necessarie e la riforma proiettata verso il futuro di alcune aree politiche, come la politica agricola. Siamo giunti alla proposta di un incremento pari a 5 punti percentuali in termini di stanziamenti per il prossimo periodo rispetto al 2013.</p>
      <p sl="sv">Desidero esprimere i miei sinceri ringraziamenti all’onorevole Garriga Polledo che è riuscito ad assicurare un'ampia maggioranza a sostegno della sua relazione. La questione è che questi ulteriori 5 punti percentuali devono essere usati precisamente per gli investimenti nelle aree chiave del futuro, in particolare la ricerca, la crescita e l'occupazione. Ovviamente è necessario agire in questi ambiti ma senza risorse non saremo in grado di affrontare le sfide e per riuscire in tal senso, tuttavia, dovremo anche essere in grado di cambiare il nostro punto di vista sul bilancio dell'Unione europea.</p>
      <p sl="sv">Ricordiamoci che il bilancio europeo è ancora inferiore se paragonato alle economie degli Stati membri rispetto a quando la Svezia aderì all’Unione negli anni Novanta ad esempio, nonostante l’allargamento da 15 a 27 paesi. L’aumento del bilancio dell’Unione europea è risultato notevolmente più lento rispetto all'incremento dei bilanci degli Stati membri, come nel caso del Regno Unito, ad esempio, e questo elemento non è stato menzionato dal governo di Sua Maestà. Sono personalmente convinto che le misure di austerità non rappresentino l’unica via di fuga per uscire dalla crisi. Dobbiamo trovare un modo per ritornare alla crescita e alla creazione di posti di lavoro, cercando risorse per gli investimenti e, a tal fine, servono azioni comuni.</p>
    </intervention>
    <intervention id="3-037-000" speaker_id="96683" name="Carl Haglund" is_mep="True" mode="spoken">
      <p sl="sv">a nome del gruppo ALDE. – Signor Presidente, vorrei esprimere i miei più sinceri ringraziamenti al relatore, che ha svolto un lavoro eccellente nel riunire le opinioni di questa Camera. Sono certo che tutti concordiamo appieno sulle sfide da affrontare. La questione riguarda la modalità attraverso cui riusciremo ad ampliare i fondi e non si parla qui solo dei fondi europei, ma anche negli Stati membri, si tratta di un atto di bilanciamento.</p>
      <p sl="sv">In seno alla commissione, abbiamo deciso di raccomandare un incremento del bilancio futuro pari al 5 per cento, una cifra che può sembrare elevata, per lo meno se deve essere giustificata ai cittadini. D'altro canto il 5 per cento è una cifra molto limitata se si considerano le sfide che l’Unione europea è chiamata ad affrontare, anche alla luce dei numerosi nuovi compiti che le sono stati affidati e di cui si deve occupare in maniera adeguata, impossibili in assenza di fondi.</p>
      <p sl="sv">Tuttavia, per essere credibili nel richiedere più fondi, dobbiamo anche avere il coraggio di guardare alle strutture esistenti e ai costi. La nostra credibilità aumenterebbe notevolmente se riuscissimo a mostrare di essere in grado di effettuare nuovi stanziamenti, di attribuire nuove priorità e di risparmiare prima di chiedere altro denaro. Ora, mi riferisco ai vantaggi ingiustificati della politica agricola, al fatto che la politica di prevenzione della corruzione non abbia poi così tanto successo quanto in realtà affermiamo e al fatto che, in un certo senso, l’amministrazione dell'Unione europea è inefficiente e trovarci qui a Strasburgo oggi ne è un esempio. Sono questi i punti che il mio gruppo voleva sollevare, che possono fungere da spunti di discussione, perché ci potranno permettere di avere maggiore credibilità quando in seguito richiederemo più denaro.</p>
      <p sl="sv">Non siamo sempre stati però in grado di agire in questo modo con successo nella relazione presentata oggi e questo spiega perché alcuni onorevoli colleghi domani voteranno “no” o si asterranno, anche se una larga maggioranza del nostro gruppo è a favore del testo. Dopotutto, molti sono rammaricati della nostra incapacità di discutere un nuovo modo per stanziare anche i fondi esistenti.</p>
      <p sl="sv">Un altro tema da affrontare è il modo in cui intendiamo finanziare il bilancio dell’Unione e, a tal proposito, il mio gruppo si è espresso con chiarezza. Vogliamo che la discussione in materia di risorse proprie sia seria, aspetto importante al fine di eliminare gli elementi nocivi presenti nell’attuale struttura finanziaria: maggiori rimborsi, sistemi non chiari e poco trasparenti e così via. Non sarà possibile continuare così in futuro e, a tal proposito, mi auguro sia possibile avviare un dialogo costruttivo con il Consiglio circa le prospettive future. La questione è di importanza cruciale per garantire un futuro positivo per il bilancio dell'Unione europea.</p>
    </intervention>
    <intervention id="3-038-000" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo ECR. – Signor Presidente, la delegazione polacca dei Conservatori e Riformisti europei si esprimerà a favore dell’adozione della relazione sul quadro finanziario pluriennale. Ciononostante, abbiamo rilevato i punti deboli del testo. Dilungarsi su proposte per le risorse proprie e le imposte europee è una pura perdita di tempo: i cittadini europei pagano già troppo per le tasse governative.</p>
      <p sl="pl">È necessario porre maggiormente l’accento sul monitoraggio delle spese dell’Unione europea e su una verifica critica delle politiche attuali in questo settore. Chiudere un occhio sul denaro sprecato non risolverà i problemi ed è anche ingiusto nei confronti dei contribuenti europei. La supremazia della strategia Europa 2020 potrebbe implicare una riforma delle politiche comunitarie a discapito di obblighi ben più importanti, ovvero quelli sanciti dai trattati, che riguardano la promozione della coesione economica tra gli Stati membri.</p>
      <p sl="pl">Eppure il valore aggiunto europeo, correlato alla politica europea di coesione, non deve essere ignorato e i suoi effetti sono ben visibili in Polonia più che altrove. Il mio paese non è l’unico a beneficiare della crescita accelerata grazie alla politica di coesione; infatti, la sua presenza nell'Europa centrale apporta un notevole contributo alla crescita in tutto il territorio dell'Europa e migliora le condizioni di investimento, favorendo profitti non solo a Varsavia e Praga, ma anche ad Amsterdam, Londra e Berlino.</p>
    </intervention>
    <intervention id="3-039-000" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE. – Signor Presidente, onorevoli colleghi, vorrei cominciare con la dichiarazione dell’onorevole Ashworth, che ha messo a contrasto un bilancio europeo più intelligente, con uno più elevato. Non credo che esso rappresenti una valida alternativa. Infatti, dobbiamo perseguire una politica di bilancio più intelligente, identificando con precisione i punti in cui è possibile risparmiare, migliorare la gestione e in cui l'amministrazione è particolarmente restrittiva.</p>
      <p sl="de">Il compito della commissione speciale, tuttavia, era di determinare il quantitativo di denaro necessario per affrontare adeguatamente le nuove sfide politiche che emergono. Abbiamo dunque bisogno di apertura alle riforme e di coraggio politico, per prepararci in modo appropriato a rispondere alle sfide principali poste dalla strategia Europa 2020. Non credo sia possibile raggiungere l’obiettivo partendo dalla sua posizione, onorevole Ashworth. Sostengo invece l’onorevole Böge, che ritengo sia corretto e fedele al trattato nell'affermare che dobbiamo avere il coraggio di tornare ad un sistema che comprenda realmente le nostre risorse proprie.</p>
      <p sl="de">In questo modo renderemo l’Unione europea più forte, il nostro sistema di finanziamento più trasparente e chiariremo ai nostri cittadini da dove deve provenire il denaro. Dal punto di vista del gruppo Verde/Alleanza libera europea, intendo aggiungere che pensiamo principalmente all'imposta sulle transazioni finanziarie perché permetterà di regolamentarle le stesse e offrirà l’opportunità di creare politiche più intelligenti. È un modo per progredire senza soffocare gli Stati membri che, al contrario, offrirà nuove alternative per tutti noi. Ritengo perciò che l'onorevole Verhofstadt abbia ragione nell’affermare che, ovviamente, dobbiamo essere pronti ad adottare iniziative comuni come la creazione del servizio europeo per l’azione esterna, risparmiando, al contempo, a livello nazionale. Chiaramente, non possiamo abbandonare un elemento ed aggiungerne un altro. La responsabilità europea implica una riduzione delle spese nazionali al fine di mettere in comune le risorse a livello europeo. Perché? Perché insieme siamo più forti e possiamo ottenere un valore aggiunto europeo che va a favore dei nostri cittadini, in particolare nelle politiche per la ricerca e l'istruzione. Il compito principale che ci aspetta riguarda la trasformazione ecologica e la creazione di reti energetiche intelligenti. Pertanto abbiamo bisogno di più denaro, anche per le reti a banda larga nelle aree rurali. Questi sono i compiti da assolvere per il futuro, che richiedono un bilancio più elevato e intelligente.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-040-000" speaker_id="96809" name="Peter van Dalen" is_mep="True" mode="spoken">
      <p sl="nl">Signor Presidente, l’onorevole Trüpel sta nuovamente recitando il suo solito credo: "Dobbiamo avere più Europa, più Europa porterà del bene e più Europa significa più denaro". Conosciamo già tutti la percentuale di incremento del QFP che lei e l’onorevole Verhofstadt auspicano e ritengo che questo sia un approccio negativo, in un momento in cui i nostri cittadini si muovono in direzione totalmente opposta. La fiducia nei confronti dell’Europa sta diminuendo: i nostri cittadini considerano questa Camera come una macchina divora soldi che chiede sempre più denaro. Non ritiene forse sia il caso di ripensare al suo credo e giungere a considerazioni differenti, favorevoli al cambiamento e in linea con le idee sostenute dall’onorevole Ashworth?</p>
    </intervention>
    <intervention id="3-041-000" speaker_id="28240" name="Helga Trüpel" is_mep="True" mode="spoken">
      <p sl="de">Onorevole Dalen, credo stia commettendo un grave errore politico. Se in Europa ritornassimo ad adottare un approccio tendente a perseguire gli interessi nazionali, rischieremmo di rendere vani ben 50 anni di lavoro sul progetto europeo.</p>
      <p sl="de">Le nostre azioni non sono uno spreco di denaro. Dobbiamo agire fermamente contro ogni forma di corruzione e scandalo finanziario, ogni volta che questi si ripropongono e ovviamente siamo dalla vostra parte sotto questo aspetto. Tuttavia, quando bisogna generare valore aggiunto europeo, così come abbiamo fatto per molte aree, dobbiamo lavorare insieme per incrementarlo perché, quando agiscono individualmente, gli Stati nazionali sono più deboli dinanzi alla concorrenza internazionale. Non sarà possibile raggiungere buoni risultati con 27 Stati nazionali che agiscono unilateralmente ma, al contrario, è necessario mettere le forze in comune. Questo fu riconosciuto dai paesi fondatori dopo la Seconda guerra mondiale e noi dovremmo continuare a lavorare su ciò che hanno costruito e non distruggerlo.</p>
    </intervention>
    <intervention id="3-042-000" speaker_id="28406" name="Miguel Portas" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, dopo aver ascoltato questa discussione, il mio intervento risulterà contro corrente. La mia prima domanda è: una moneta unica può essere sostenuta senza un bilancio europeo forte? La risposta, secondo me, è negativa e la crisi del debito sovrano ne è una prova e dimostra chiaramente che se avessimo avuto un bilancio solido, non vi sarebbe stato un attacco speculativo ai debiti sovrani di Grecia o Portogallo. Questa è la questione a cui dobbiamo rispondere e credo che sia il problema principale a cui la relazione dell’onorevole Garriga, carente in termini di ambizione, non è riuscita a rispondere.</p>
      <p sl="pt">La possibilità di un incremento marginale pari al 5 per cento del bilancio europeo sembra semplicemente troppo per Sua Maestà, la Regina d’Inghilterra.Il vero problema, infatti, risiede nell’impossibilità di stabilire priorità per la crescita e la creazione di posti di lavoro con un bilancio europeo fondamentalmente congelato. Non è possibile rispondere ai nuovi obblighi derivanti dai trattati se il bilancio è praticamente congelato ed è impensabile che la politica di coesione stia riscuotendo successo, perché così non è, perché l'Europa sta regredendo verso una condizione di divergenza sociale al proprio interno.</p>
      <p sl="pt">Infine, desidero puntualizzare che voteremo a favore dell’imposta sulle transazioni finanziarie ma crediamo che essa potrà davvero vedere la luce del giorno solo se l’Europa avrà il coraggio di attuarla a prescindere da altri.</p>
    </intervention>
    <intervention id="3-043-000" speaker_id="96660" name="Niki Tzavela" is_mep="True" mode="spoken">
      <p sl="en">a nome del gruppo EFD. – Signor Presidente, sono state espresse numerose considerazioni oggi e, dal canto mio, desidero dare una sfumatura diversa alla discussione odierna.</p>
      <p sl="en">Anni fa ero a cena negli Stati Uniti con il defunto Presidente Gerald Ford e mi raccontò della nascita del G7. Disse di voler incontrare Callaghan, se non ricordo male, il Primo ministro britannico, per discutere alcune questioni e quest'ultimo propose di organizzare una bella partita di golf. Il Presidente Ford pensò che anche il Primo ministro canadese era un bravo giocatore e che forse era il caso di invitarlo. Trudeau, accettando l’invito, disse di avere delle questioni da risolvere con i francesi e quindi perché non invitare il Primo ministro francese? In seguito, ne discussero per telefono e pensarono che i tedeschi si sarebbero insospettiti molto e quindi sarebbe stato necessario invitarli a quell’incontro. Quando i tedeschi accettarono, dissero che l’Italia era a capo di quel semestre di Presidenza dell'Unione europea e che dunque doveva essere invitata.</p>
      <p sl="en">Il Presidente Ford allora si rivolse a me dicendo: "sai, Niki, quella fu la prima volta in cui mi resi conto di quanto la vostra Unione fosse così divisa e poco equilibrata. Un giorno dovrete avere un bilancio europeo forte abbastanza da poter competere nel mondo globale, perché vi sarà una concorrenza spietata. Fate attenzione!".</p>
      <p sl="en">Signor Presidente, non le nascondo il mio compiacimento nell’essere un deputato e vivere in questo periodo.</p>
    </intervention>
    <intervention id="3-044-000" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, la commissione per i bilanci sta lavorando intensamente sul prossimo quadro finanziario pluriennale (QFP) da ormai qualche tempo e la relazione dell’onorevole collega rappresenta un notevole contributo in materia.</p>
      <p sl="de">Mai come ora, i cittadini europei nutrono aspettative così elevate nei confronti dell'UE criticandola duramente, al contempo.</p>
      <p sl="de">Sono tre i punti importanti: in primo luogo e principalmente, il legame con i cittadini europei. È totalmente comprensibile che i nostri cittadini perdano l'orientamento individuale alla luce delle conseguenze della crisi strutturale e delle richieste, sempre crescenti, derivanti dalla globalizzazione, che li conducono inevitabilmente a mettere in discussione il progetto europeo nel suo insieme. È necessario considerare attentamente questa questione nell’elaborare il prossimo QFP, al fine di garantire che l’Europa sia meglio compresa, accettata, utilizzata e sostenuta.</p>
      <p sl="de">In secondo luogo, l’accettazione da parte dei cittadini e a livello politico negli Stati membri sarà maggiore se il bilancio dell’Unione europea sarà in grado di generare benefici aggiuntivi tangibili per l’Europa. In tal caso, esso sarà considerato un elemento di valore per l’unità europea.</p>
      <p sl="de">Inoltre, in terzo luogo, accogliamo di buon grado il fatto che la strategia Europa 2020 funga da punto di riferimento per il prossimo QFP, che deve anche tenere in considerazione il calendario previsto.</p>
    </intervention>
    <intervention id="3-045-000" speaker_id="28288" name="Jan Olbrycht" is_mep="True" mode="spoken">
      <p sl="pl">Signor Presidente, coloro che non sono bene a conoscenza dei fatti, potrebbero giungere alla conclusione che il Parlamento europeo si stia comportando in maniera irresponsabile proponendo un aumento di bilancio. Tengo ad affermare chiaramente che il lavoro della commissione speciale sulle sfide politiche e le risorse di bilancio per un’Unione europea sostenibile dopo il 2013 si è rivelato molto concreto, metodico ed estremamente realistico. Il lavoro della commissione è stato dominato dalle discussioni circa i costi delle decisioni politiche. Dobbiamo ricordare che gli Stati membri, compresi quelli che hanno pubblicato lettere, hanno concordato gli obiettivi della strategia Europa 2020. La nostra commissione ha tentato di fornire alcune indicazioni relative ai costi delle decisioni politiche comuni, che prendiamo seriamente in considerazione. Se gli Stati membri decidono di adottare determinate misure e noi, in quanto rappresentanti dei cittadini, condividiamo la stessa opinione, dobbiamo avere fondi realistici. La relazione su cui ci esprimeremo è stata elaborata, a tal riguardo, in maniera razionale e si basa sul compromesso. È un testo realistico e, in modo ancor più importante, è una relazione che fornisce un'ottima base per l'avvio dei negoziati. Ritengo, infatti, che oggi in questa Camera possiamo affermare che il Parlamento europeo è pronto a lanciare le negoziazioni.</p>
      <p sl="pl">In qualità di deputato polacco, sono fermamente convinto che la Presidenza polacca del Consiglio europeo si impegnerà a fondo a favore di una discussione seria ed estremamente realistica. Visto che la Polonia e il governo polacco sono a favore dell’Europa, ritengo che questa discussione, seppur difficile, porterà notevoli benefici in termini di misure per il futuro. È importante ora che i negoziati siano avviati e che il Parlamento sia pronto per questo.</p>
    </intervention>
    <intervention id="3-046-000" speaker_id="1914" name="Jutta Haug" is_mep="True" mode="spoken">
      <p sl="de">Signor Presidente, Commissario, onorevoli deputati, un anno fa fu concordato in plenaria di affidare ad una commissione speciale il compito di elaborare la posizione del Parlamento europeo in merito alle prossime prospettive finanziarie. Oggi, dopo esattamente undici mesi di lavoro, la commissione sulle sfide politiche presenta il frutto del proprio operato. Questo compito ha richiesto disciplina e concentrazione che potevano essere ottenute solo attraverso un approccio caratterizzato dall'apertura, dalla solidarietà e dalla fiducia reciproca e per questo, consentitemi di esprimere la mia sincera gratitudine agli onorevoli deputati coinvolti nel processo creativo.</p>
      <p sl="de">Il testo che abbiamo prodotto, steso sotto la guida dell’onorevole Garriga Polledo, è un risultato realmente buono, di cui possiamo essere fieri. Tuttavia, come ben noto a tutti, per ottenere buoni risultati non è sufficiente avere deputati fortemente impegnati nel loro lavoro, ma anche personale di eccellente qualità. Il nostro personale si è rivelato tale e non mi riferisco solo ai nostri assistenti personali o all’équipe del gruppo, ma anche e soprattutto all’ineccepibile segretariato. Questa squadra eccellente, guidata da Monika Strasse, non solo si è dimostrata competente e professionale, ma anche interessata più del solito al proprio lavoro. Ha dimostrato di essere paziente e creativa, assolutamente ben organizzata e, al contempo, spontanea e flessibile e, soprattutto, armoniosa e aperta. Ovviamente tutti loro hanno lavorato duramente e vorrei ringraziare davvero di cuore questa squadra dei nove "instancabili". Ancora una volta, grazie mille.</p>
      <a text="(Applausi)"/>
      <p sl="de">Fin dall’inizio, l’onorevole Garriga Polledo ed io eravamo intenzionati a produrre una relazione che potesse ottenere il sostegno di tre quarti del Parlamento. Abbiamo ottenuto, in effetti, una maggioranza superiore a quattro quinti nel corso della votazione in commissione, un risultato di cui ci compiacciamo. La nostra richiesta di una prospettiva finanziaria per sette anni che sia espressa in una struttura che rispecchia gli obiettivi della strategia Europa 2020 e che, allo stesso tempo, rispetti tutte le politiche a favore dell'Unione europea e che eviti l'aumento del bilancio europeo a livelli distaccati dalla realtà, deve essere considerata ragionevole. È realistica e raggiungibile.</p>
      <p sl="de">Il nostro testo è composto da 174 paragrafi, tutti argomenti a favore di una maggiore Europa, di cui abbiamo realmente bisogno. Vi invito a leggere la relazione che offre la migliore base per convincere i nostri cittadini nelle discussioni locali e per avviare negoziati seri con il Consiglio che, purtroppo, si fa notare per la sua assenza oggi. Grazie per il vostro lavoro eccellente.</p>
    </intervention>
    <intervention id="3-047-000" speaker_id="4440" name="Anne E. Jensen" is_mep="True" mode="spoken">
      <p sl="da">Signor Presidente, ritengo anch’io che questo testo sia ben equilibrato e che contenga un mandato chiaro e al contempo flessibile per la commissione per i bilanci, ovvero di negoziare un accordo con il Consiglio. Desidero ribadire l’invito dell’onorevole Haug a leggere la relazione e a far sì che la leggano anche quei capi di Stati o di governo che si sono dimostrati molto veloci nell’esprimere il loro parere negativo in merito ai risultati.</p>
      <p sl="da">Questo processo è stato molto delicato e ragionevole, come è stato già affermato, e desidero ringraziare gli onorevoli Garriga Polledo e Haug per l'eccellente lavoro svolto. Tengo a ringraziare anche la Commissione per il suo ruolo attivo. Questo lavoro ci ha effettivamente permesso di analizzare tutte le componenti del bilancio dell’Unione europeo e le varie aree di politica che desideriamo siano rispecchiate dal bilancio stesso. Abbiamo dunque raggiunto un risultato molto solido. È abbastanza ambizioso? Credo di sì. Stiamo consolidando la strategia Europa 2020, il cui obiettivo è di dotare l’Europa dei mezzi adeguati per affrontare le sfide poste dalla concorrenza derivante dalla Cina e da altre economie in rapida crescita e per passare ad un uso maggiore delle energie rinnovabili.</p>
      <p sl="da">Avrei voluto ascoltare interventi più forti in merito alla politica agricola comune e avrei voluto fossero state analizzate anche la possibilità di ottenere risparmi nell'ambito dei fondi strutturali. Dopotutto, questo è il denaro che torna agli Stati membri e che essi desiderano avere. Inoltre, ritengo necessario ottenere la possibilità di un aumento pari al 5 per cento, per avere l’opportunità di creare nuove aree politiche, per rispondere a nuove richieste e per investire nei trasporti, nel settore energetico e nella ricerca, aree in cui l'Unione europea è chiamata ad investire in futuro.</p>
      <p sl="da">Abbiamo il controllo sul bilancio dell’Unione europea e la relazione che stiamo discutendo oggi e che adotteremo riguarda un limite per esso. Non stiamo discutendo dei fondi specifici che vengono erogati, ma piuttosto di un limite al di sotto del quale vi deve essere uno spazio di manovra che ci permetta di affrontare le nuove sfide. Non sappiamo cosa accadrà entro il 2020 e perciò mi esprimo a favore di questa relazione.</p>
    </intervention>
    <intervention id="3-048-000" speaker_id="23695" name="Hynek Fajmon" is_mep="True" mode="spoken">
      <p sl="cs">Signor Presidente, nel corso degli ultimi mesi siamo stati molto impegnati a preparare il quadro finanziario pluriennale per il periodo 2014-2020. Ci stiamo comportando proprio come il cagnolino e il gattino della favola del famoso scrittore ceco Karel Čapek. Questi decisero di preparare una torta e, per renderla davvero gustosa, misero tutto ciò che gli aggradava nella pentola. La torta, alla fine, causò loro un forte mal di pancia. Temo accadrà lo steso con il nostro quadro per il bilancio: anche noi stiamo aggiungendo nel calderone molti ingredienti, insieme ad impegni altisonanti e a raccomandazioni, ma non siamo affatto sicuri che leghino bene insieme.</p>
      <p sl="cs">Siamo tutti ben coscienti del fallimento della strategia di Lisbona, ora disponiamo della strategia Europa 2020, per la quale stiamo cercando di creare un quadro di bilancio. Il problema riguarda gli obiettivi stabiliti e gli strumenti raccomandati dalla relazione. Ritengo che la lotta ai cambiamenti climatici rappresenti il peggiore di questi obiettivi e, per quanto riguarda gli strumenti, ritengo che il problema principale risieda nelle cosiddette risorse proprie e nell’opzione di emettere obbligazioni. In realtà, le risorse proprie implicano l’imposizione di una nuova tassa europea, con cui non concordo. Le euroobbligazioni rappresentano un modo per l'Unione europea di indebitarsi insieme agli Stati membri e, ancora una volta, non sono d'accordo. Sulla scorta delle motivazioni elencate, non posso esprimermi a favore della relazione.</p>
    </intervention>
  </section>
  <section id="creitem4" title="4. Benvenuto">
    <intervention id="3-051-000" speaker_id="28269" is_mep="True" mode="spoken" role="Presidente">
      <p sl="unknown">Sono appena stato informato che il Sottosegretario generale delle Nazioni Unite, Muhammad Shaaban, è presente nella tribuna d’onore. Do il benvenuto al rappresentante delle Nazioni Unite.</p>
    </intervention>
  </section>
  <section id="creitem5" title="5. Investire nel futuro: un nuovo quadro finanziario pluriennale (QFP) per un’Europa competitiva, sostenibile e inclusiva (seguito della discussione)">
    <intervention id="3-053-000" speaker_id="28269" is_mep="True" mode="spoken" role="Presidente">
      <p sl="unknown">Proseguiamo ora con la discussione sulla relazione dell’onorevole Garriga Polledo su un nuovo quadro finanziario pluriennale (QFP) per un’Europa competitiva, sostenibile e inclusiva.</p>
    </intervention>
    <intervention id="3-054-000" speaker_id="96750" name="François Alfonsi" is_mep="True" mode="spoken">
      <p sl="fr">Signor Presidente, la relazione dell’onorevole Garriga Polledo – che ringrazio e con il quale mi congratulo per il suo lavoro – è un’ambiziosa sintesi volta al futuro.</p>
      <p sl="fr">La relazione invoca lo stanziamento di risorse più cospicue che consentano all’Unione europea di realizzare con maggiore efficacia gli obiettivi previsti dal trattato di Lisbona. Essa affronta con decisione il problema delle risorse proprie, e di conseguenza l’interrogativo della reale libertà di cui gode la nostra istituzione nel suo atto politico fondamentale, ossia il voto sul proprio bilancio. La relazione propone di estendere ed espandere le politiche comuni e in particolare la politica di coesione, che in passato ha contribuito in misura essenziale a fare dell’Unione europea un modello di cooperazione e comprensione tra i popoli, e può continuare a svolgere il medesimo ruolo in futuro.</p>
      <p sl="fr">Con il futuro quadro finanziario pluriennale, se si seguiranno le indicazioni del Parlamento europeo, la politica di coesione potrà passare a una nuova fase grazie alla creazione di regioni intermedie. Proponiamo perciò per questo fondo un nuovo pacchetto che rafforzi la parità di opportunità fra tutti i territori europei, indipendentemente dal loro passato dal punto di vista economico e dai loro svantaggi rispetto alle regioni più sviluppate e ancora, indipendentemente dalla loro vulnerabilità alla crisi economica attuale o a eventuali crisi future.</p>
      <p sl="fr">La coesione tra i diversi territori dell’Unione europea è un fondamentale obiettivo strategico da cui dipende il futuro stesso dell’Unione europea. Le proposte formulate costituiscono un passo nella direzione giusta e, se avranno un seguito concreto, gettano una solida base per il futuro.</p>
      <p sl="fr">Signor Presidente, il voto sulla relazione dell’onorevole Garriga Polledo ci pone di fronte a una scelta semplicissima: la scelta di un’Europa che avanza, sanzionata dal voto di persone che, lasciando da parte la propria appartenenza politica, credono nel futuro dell’Europa.</p>
    </intervention>
    <intervention id="3-055-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, nel momento in cui l’area dell’euro è attanagliata da una grave crisi economica provocata dalle politiche neoliberistiche e dalla mancanza di solidarietà e di coesione economica e sociale, è inaccettabile che non si chieda una rottura e una netta inversione di tendenza per le politiche e le risorse finanziarie dell’Unione europea .</p>
      <p sl="pt">Di fronte alla crisi economica e sociale, una delle sfide più gravi che ci attendono riguarda l’elaborazione di un nuovo quadro finanziario pluriennale che preveda un sensibile incremento del bilancio dell’Unione per la coesione economica e sociale, con una contemporanea riduzione dei contributi nazionali obbligatori a un tetto massimo del 10 per cento del progetto in questione, soprattutto per i paesi afflitti dalle difficoltà finanziarie più gravi; un quadro che contenga impegni in termini di investimenti, servizi pubblici, sostegno alla produzione, creazione di posti di lavoro dotati di diritti, e ancora eradicazione della povertà, delle disuguaglianze sociali e di tutti i tipi di discriminazione, soprattutto di quelli fondati sul genere. Occorre infine promuovere la pace, la cooperazione e gli aiuti allo sviluppo, e tagliare energicamente le spese militari e di rappresentanza esterna.</p>
      <p sl="pt">Per tutte queste ragioni riteniamo che la presente relazione sia assai lontana da quel che sarebbe necessario per assicurare all’Europa e ai suoi cittadini un avvenire migliore e più giusto.</p>
    </intervention>
    <intervention id="3-057-000" speaker_id="4346" is_mep="True" mode="spoken" role="Presidente">
      <p sl="unknown">Onorevoli colleghi, voi tutti comprenderete come, nell’assumere la Presidenza di questa seduta, io senta il bisogno di esprimere dolore e cordoglio per la morte di Jorge Semprún, spirato poche ore fa all’età di 87 anni.</p>
      <p sl="unknown">Nella figura di Jorge Semprún celebriamo il prigioniero del campo di concentramento e sterminio di Buchenwald, il combattente che ha sfidato l’occupazione nazista in Francia e la dittatura franchista nella mia Spagna.</p>
      <p sl="unknown">Ma celebriamo in lui anche lo scrittore di alto livello e di sincero impegno politico – che ha collaborato in particolare al nostro programma per il Premio del libro europeo – e il politico dalle tenaci convinzioni europeiste.</p>
      <p sl="unknown">Piango la sua scomparsa da collega e da amico, e mi accingo a chiedere al Presidente Buzek di inviare alla famiglia di Jorge Semprún e al governo spagnolo un sentito messaggio di condoglianze e solidarietà cui, ne sono certo, tutti noi intendiamo unirci.</p>
      <a text="(Applausi)"/>
    </intervention>
    <intervention id="3-058-000" speaker_id="96993" name="Lorenzo Fontana" is_mep="True" mode="spoken">
      <p sl="it">Signor Presidente, ci troviamo sicuramente di fronte a uno dei momenti più critici della storia economica dell'Unione europea. Proprio per questo, la commissione che nel corso di quest'anno siamo riusciti a costituire ha senza dubbio un ruolo fondamentale.</p>
      <p sl="it">Noi non abbiamo preconcetti contro l'aumento del bilancio, riteniamo tuttavia che occorra verificare dove si possono operare tagli: perché è evidente che dei tagli devono essere fatti nel bilancio europeo visto che talvolta i fondi europei non vengono purtroppo utilizzati in maniera adeguata, ed è forse proprio a causa del modo in cui questi fondi vengono utilizzati che tanti cittadini europei non sono ora più così convinti dell'utilità dell'Unione europea.</p>
      <p sl="it">Per fare degli esempi, richiamo la vostra attenzione sui diversi fondi destinati alla politica di allargamento e che talvolta non si sa dove finiscano. E che dire degli innumerevoli fondi spesi per l'integrazione con così scarsi risultati? Vi sono poi alcune virtuose regioni che non accedono ai fondi, i quali vengono quindi concessi ad altre regioni che o non li utilizzano, o li utilizzano male o per questioni non propriamente legali.</p>
      <p sl="it">Chiediamo che su tutto questo venga posta la massima attenzione e che si faccia in modo che l'Europa ritrovi la sua credibilità anche attraverso il rigore.</p>
    </intervention>
    <intervention id="3-059-000" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, ovviamente dovrò limitarmi a un paio di osservazioni essenziali.</p>
      <p sl="nl">In primo luogo, nonostante la mole della relazione, non sono riuscito a trovare da nessuna parte una singola seria proposta di risparmi strutturali: per esempio l’abolizione di istituzioni europee a mio avviso totalmente superflue come il Comitato economico e sociale, il Comitato delle regioni e una folta schiera di agenzie europee di tutti i tipi. E ancora si evita accuratamente di chiedersi se l’Europa non farebbe meglio a limitare le sue competenze a un certo numero di compiti fondamentali attentamente selezionati; al contrario!</p>
      <p sl="nl">In secondo luogo, mi fa davvero rabbrividire l’insistenza con cui si chiede che l’Unione europea imponga proprie tasse oppure emetta obbligazioni governative europee, che prima o poi qualcuno dovrà pur rimborsare. L’affermazione, contenuta nel testo della relazione, per cui misure di tal genere non accrescerebbero l’onere fiscale complessivo per i cittadini, è naturalmente una menzogna e un inganno spudorato. Un tale andazzo incrinerebbe per di più l’ultima parvenza di vigilanza e controllo che gli Stati membri ancora esercitano sull’incontinenza spendereccia delle istituzioni europee.</p>
      <p sl="nl">Ecco in sostanza le ragioni per cui non posso assolutamente votare a favore di questa relazione.</p>
    </intervention>
    <intervention id="3-060-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, le sfide che attualmente incombono sull’Unione europea esigono una risposta decisa e tenace a livello dell’Unione stessa. La risposta a queste sfide si concretizza nella strategia 2020, strumento concepito per la ripresa e il rafforzamento dell’Europa. La relazione presentata oggi colloca la strategia 2020 al centro del nuovo QFP in via di elaborazione, insieme alla nuova situazione derivante dalle aree di competenza e dalle politiche previste dal trattato di Lisbona.</p>
      <p sl="ro">Nel momento in cui molti Stati membri sono costretti a effettuare ardui aggiustamenti fiscali, il bilancio dell’Unione europea, utilizzato per investimenti nella misura del 95 per cento, deve garantire un livello elevatissimo di valore aggiunto europeo. La relazione chiede di portare avanti due importantissime politiche europee – la politica agricola comune e la politica di coesione – mantenendole almeno al livello attuale. L’assegnazione delle risorse nel quadro di queste politiche deve basarsi su nuovi criteri che garantiscano l’utilizzo adeguato delle risorse stesse, in modo da ottenere la massima efficienza e rispettare i criteri di convergenza e coesione.</p>
      <p sl="ro">Occorre promuovere le politiche del settore dei trasporti e di quello energetico. L’assegnazione di finanziamenti alla ricerca e allo sviluppo, a livello sia nazionale che europeo, deve assicurare l’avanzamento di tutte le politiche europee. Il periodo di programmazione di sette anni, la nuova struttura proposta e l’incremento della flessibilità rendono più sicuri l’attuazione e l’adeguamento al mutare delle priorità. Per garantire la stabilità è necessario ripensare il sistema di risorse del bilancio dell’Unione europea, sostituendo gli attuali contributi nazionali con risorse europee.</p>
      <p sl="ro">Di recente il Consiglio europeo ha fissato obiettivi ambiziosi per lo sviluppo economico dell’Unione; quel medesimo Consiglio deve quindi accettare il fatto che l’incremento di bilancio del 5 per cento, proposto nella relazione, è la condizione minima per raggiungere tali obiettivi. Il prossimo QFP va attuato con l’ausilio di un sistema di governance economica già in vigore, che assicuri la stabilità finanziaria indispensabile per attuare le politiche europee. Mi congratulo con il relatore, onorevole Garriga Polledo.</p>
    </intervention>
    <intervention id="3-061-000" speaker_id="96991" name="Eider Gardiazábal Rubial" is_mep="True" mode="spoken">
      <p sl="es">Signor Presidente, vorrei iniziare il mio intervento rivolgendo un elogio all’operato del relatore e di tutti i membri della commissione speciale sulle sfide politiche e le risorse di bilancio per un’Unione europea sostenibile dopo il 2013 (commissione SURE). Soprattutto, desidero lodare la tenacia con cui, da un anno a questa parte, si sono battuti per concludere un accordo di maggioranza e raccogliere una maggioranza in Parlamento a sostegno della relazione che presentiamo oggi. Questa relazione rappresenta la guida che l’Unione europea deve seguire se vogliamo realizzare gli obiettivi politici, economici e sociali che ci siamo prefissi, e se desideriamo superare le sfide che si profileranno nei prossimi anni. È la traccia da seguire per uscire dalla crisi e garantirci quella crescita intelligente sostenibile e integrata che è prevista dalla strategia Europa 2020.</p>
      <p sl="es">Se siamo d’accordo sul fatto che il valore dell’Unione europea è assai maggiore della somma dei 27 Stati membri che ne fanno parte; se siamo fautori di un’agricoltura responsabile e di elevata qualità; se vogliamo realizzare gli obiettivi di sviluppo del millennio; se vogliamo aiutare i nostri vicini del Mediterraneo nella transizione alla democrazia; se vogliamo continuare a investire in ricerca e innovazione; se vogliamo portare avanti la lotta contro il cambiamento climatico e continuare a investire in istruzione, formazione e borse di studio Erasmus; se crediamo ancora nella politica di coesione come strumento di solidarietà e sviluppo sostenibile tra i nostri paesi; e infine se sosteniamo ancora, per esempio, le reti transeuropee dell’energia e dei trasporti; se, in breve, vogliamo ancora più Europa, allora dobbiamo chiedere un bilancio più cospicuo per l’Unione europea.</p>
      <p sl="es">Per tali motivi, nella relazione abbiamo inserito un ammonimento: senza risorse sufficienti, non saremo in grado di raggiungere gli obiettivi che ci siamo prefissi. Sappiamo che alcuni membri del Consiglio sono contrari all’incremento del bilancio: lo abbiamo constatato in questa sede. Del resto, non erano favorevoli neppure in periodi di forte crescita economica; ora accampano come pretesto la crisi, ma invocavano tagli anche quando si stava negoziando l’attuale prospettiva finanziaria. Di conseguenza chiediamo che il Consiglio, se non approva l’incremento del bilancio, ci indichi gli obiettivi che intende accantonare.</p>
      <p sl="es">In questa relazione non ci limitiamo a definire le politiche che vogliamo realizzare, ma indichiamo anche le modalità per finanziarle e avviamo una discussione sul tema delle risorse proprie. Tale discussione – concepita per porre fine al falso dibattito sui contribuenti netti – cerca di individuare un meccanismo di finanziamento che non preveda elemosine né eccezioni: un finanziamento equo. In tal senso abbiamo proposto varie opzioni, ma la mia preferenza va in particolare a una, e il Commissario Lewandowski sa bene a quale alludo: la tassa sulle transazioni finanziarie o tassa Robin Hood, come viene definita in molti dei nostri paesi. Tale tassa permetterebbe di raccogliere un importo compreso fra i 200 e i 300 miliardi di euro; penalizzerebbe gli speculatori e costringerebbe a pagare tutti coloro che hanno accumulato profitti giocando d’azzardo con il nostro denaro; aumenterebbe la trasparenza e ridurrebbe le speculazioni finanziarie. Ma soprattutto, questa tassa non colpirebbe i cittadini, poiché obbligherebbe i diretti responsabili della crisi a pagare il prezzo dei propri eccessi.</p>
      <p sl="es">In realtà vi chiediamo una sola cosa: mirate più in alto. Mirate più in alto, affinché il progetto europeo possa continuare sulla sua strada e non rischi di arenarsi: il prezzo da pagare sarebbe il nostro stesso futuro.</p>
    </intervention>
    <intervention id="3-062-000" speaker_id="28246" name="Alexander Alvaro" is_mep="True" mode="spoken">
      <p sl="de">Signor Presidente, sono nato nell’Unione europea nel 1975 e tale circostanza ha segnato da allora la mia intera vita politica; quindi, per me è ancor più doloroso raffreddare gli entusiasmi in materia.</p>
      <p sl="de">Quando si parla di incrementi, la discussione deve prendere in esame il problema dell’uso corretto delle risorse. La relazione si prefigge bensì l’ambizioso obiettivo di coagulare la più vasta maggioranza possibile in seno al Parlamento, ma a mio avviso non è affatto ambiziosa negli obiettivi e nei traguardi che prevede nella sua forma attuale.</p>
      <p sl="de">Il bilancio strutturale e quello agricolo non vengono toccati; si cerca comunque di reperire fondi più abbondanti da destinare a ricerca e sviluppo. L’unica risposta che l’Assemblea e la relazione sanno suggerire è di trovare ancora denaro, anche se non si sa indicare chiaramente da dove tutto questo denaro dovrebbe venire. Sentiamo parlare di “risorse proprie” dell’Unione, ma una definizione precisa di cosa siano queste risorse non è stata data affatto.</p>
      <p sl="de">Chi voglia seriamente introdurre riforme strutturali avrebbe dovuto raccogliere, per esempio, il suggerimento del Primo ministro britannico Cameron, cioè presentarsi al Consiglio e dichiarare: i finanziamenti vanno congelati, ma chiediamo di poter riportare le risorse inutilizzate nell’esercizio successivo per continuare a spenderle in progetti validi e risparmiare così denaro.</p>
      <p sl="de">La vitalità futura dell’Unione europea non si misura in decimi di punto. Da questo punto di vista la relazione in esame mi delude non poco.</p>
    </intervention>
    <intervention id="3-063-000" speaker_id="97133" name="Derk Jan Eppink" is_mep="True" mode="spoken">
      <p sl="en">Signor Presidente, questa mattina l’onorevole Daul si è precipitato correndo in Assemblea a proclamare la necessità di incrementare il bilancio dell’Unione europea, ma correva così veloce che gli è mancato il fiato e ha dovuto smettere di parlare. Quest’episodio riflette in maniera esemplare il dibattito sul bilancio pluriennale.</p>
      <p sl="en">Il bilancio dell’Unione europea è fissato all’un per cento circa del PIL dell’Unione; Commissione e Parlamento affermano “non basta, vogliamo più denaro”. Eppure l’Unione non riesce a spendere i fondi disponibili; miliardi di euro dei fondi di coesione regionale rimangono inutilizzati; una parte del denaro si deve restituire agli Stati membri. Perché allora vi serve altro denaro se non riuscite neppure a spendere il denaro che avete?</p>
      <p sl="en">Ma in Parlamento abbiamo tra noi alcuni Pavlov: gli onorevoli Schulz, Daul, Verhofstadt, tutti assenti in questo momento. Hanno preferito scappare anziché intervenire in Aula per concentrare il bilancio sulla qualità piuttosto che sulla quantità: per esempio limitando i fondi regionali e di coesione agli Stati membri più poveri, risparmiando il 30 per cento di tali fondi e investendo il ricavato in politiche orientate al futuro e all’innovazione. Ma sono sicuro che i Pavlov dell’Unione europea si scontreranno ancora una volta, quest’anno, con il muro di mattoni del Consiglio dell’Unione europea.</p>
    </intervention>
    <intervention id="3-064-000" speaker_id="96639" name="Isabelle Durant" is_mep="True" mode="spoken">
      <p sl="fr">Signor Presidente, come già alcuni hanno notato, è chiaro che, per una lunga serie di ragioni – alcune simili, altre differenti, ma tutte aggravate dalla crisi – i bilanci nazionali annaspano. In ciascuno dei nostri paesi, quale che sia la maggioranza al governo – è necessario affrontare il problema della situazione di bilancio.</p>
      <p sl="fr">Abbiamo due possibilità: la prima è che tutti agiscano isolatamente, cercando di conciliare spesa e redditi e in qualche caso – a giudicare da quanto ho udito – sfociando in un culto dell’austerità fine a se stessa, apportando tagli drastici alla spesa pubblica e alle prestazioni sociali, peggiorando in ultima analisi la situazione dei cittadini.</p>
      <p sl="fr">Da parte mia preferisco la seconda possibilità: unire i nostri sforzi di bilancio, far funzionare la solidarietà di bilancio e giocare la carta delle risorse proprie, anche per mezzo di una tassa sulle transazioni finanziarie. È questo l’obiettivo di quella complementarità di bilancio che noi vogliamo ottenere con la conferenza sotto forma di convegno; una proposta che abbiamo fatto al Consiglio nel corso della procedura di conciliazione e che abbiamo ribadito in questa relazione.</p>
      <p sl="fr">Dobbiamo lavorare insieme – Unione europea, parlamenti e governi nazionali – per individuare il modo di integrare gli approcci in materia di spesa e bilancio. Non si può avere la botte piena e la moglie ubriaca: non possiamo effettuare tagli e contemporaneamente investire in infrastrutture; non è possibile contribuire meno e ricevere di più. A mio avviso questo modello di dialogo, sotto forma di convegno, tra i governi, l’Unione europea, i parlamenti nazionali e il Parlamento europeo è il metodo giusto per ricostituire la fiducia nell’Europa, sia immediatamente che nel lungo periodo.</p>
    </intervention>
    <intervention id="3-065-000" speaker_id="96748" name="Cornelis de Jong" is_mep="True" mode="spoken">
      <p sl="nl">Signor Presidente, questa relazione è pessima e andrebbe cestinata senza indugio. In questo preciso momento, mentre dappertutto i cittadini sono costretti ad accettare dolorosissime misure di austerità, è segno di indicibile follia che l’Unione europea proponga addirittura di aumentare le spese. E pensare che ci comportiamo in questo modo mentre la realtà potrebbe essere ben differente: niente più sprechi di denaro, niente finanziamenti a piste ciclabili e crêperie in uno Stato membro come i Paesi Bassi. Dobbiamo concentrare i Fondi strutturali sui paesi più poveri e negli altri Stati membri riservarli solo a progetti innovativi di significato paneuropeo.</p>
      <p sl="nl">Secondo la relazione, tutto dovrebbe rimanere immutato: si chiede di aumentare i finanziamenti per il Fondo agricolo per lo sviluppo rurale, non si propongono riforme dei Fondi strutturali, non si scorge da nessuna parte alcuna proposta concreta tesa ad aumentare l’efficienza. Il Parlamento dovrebbe vergognarsi di se stesso: in particolare il gruppo dell’Alleanza dei democratici e dei liberali per l’Europa e il gruppo del Partito popolare europeo (democratico cristiano). Mentre nei Paesi Bassi – vi prego di notarlo – il governo Rutte lascia al freddo malati e disabili, in quest’assemblea gli stessi gruppi hanno le tasche bucate: paladini dell’austerità in patria, spendaccioni a Bruxelles. Vergogna!</p>
    </intervention>
    <intervention id="3-066-000" speaker_id="97280" name="Claudio Morganti" is_mep="True" mode="spoken">
      <p sl="it">Signor Presidente, onorevoli colleghi, vorrei sottolineare alcuni aspetti di questa importante relazione, a partire dal sistema delle entrate dell'Unione europea.</p>
      <p sl="it">È ormai evidente che il meccanismo attuale presenta troppe incongruenze, la più famosa delle quali è rappresentata dalla correzione britannica. Altre correzioni e compensazioni varie si sono in seguito aggiunte rendendo il meccanismo delle entrate UE del tutto iniquo e per nulla trasparente.</p>
      <p sl="it">A questo punto sarebbe meglio indirizzarsi verso un sistema di entrate dirette in base al solo PIL degli Stati membri oppure verso un'entrata comune unificata come potrebbe essere, ad esempio, l'IVA. Ovviamente i cittadini europei non devono essere colpiti da nessun onere aggiuntivo, né l'Europa deve sostituirsi alla leva fiscale degli Stati, che devono rimanere autonomi e totalmente sovrani in questo ambito.</p>
      <p sl="it">Nella relazione sono indicate diverse priorità – alcune importanti, altre meno – ma tutte comunque molto dispendiose. Per reperire risorse possono essere utilizzati strumenti come project bond ed eurobond , che vanno tuttavia gestiti sempre con il massimo rigore per non rischiare la pericolosa creazione di ulteriore debito.</p>
      <p sl="it">Come deputati europei, noi possiamo contribuire a migliorare da subito le finanze dell'Europa. Si scelga finalmente un'unica sede di lavoro del Parlamento, risparmiando così decine di milioni di euro all'anno! Questa non è demagogia ma è semplice …</p>
      <a text="(Il Presidente interrompe il relatore)"/>
    </intervention>
    <intervention id="3-067-000" speaker_id="96951" name="Diane Dodds" is_mep="True" mode="spoken">
      <p sl="it">Signor Presidente, l’ironia con cui l’onorevole Verhofstadt ha sbeffeggiato il governo di sua Maestà Britannica, illustrandoci la peculiare logica per cui il governo del Regno Unito dovrebbe concedere altro denaro e altri poteri all’Unione europea, costituisce l’ennesima prova del tangibile disprezzo che alcuni settori di quest’Assemblea riservano al Regno Unito, al suo governo e ai suoi cittadini. L’onorevole Verhofstadt non ha ricordato gli altri risparmi che il Regno Unito potrebbe effettuare: le imprese costrette a spendere 30 milioni di sterline per rispettare i regolamenti dell’Unione europea potrebbe risparmiare questo denaro riprendendo il controllo che l’Europa ha strappato loro; i pescatori del Regno Unito sarebbero lieti di vedersi restituire 3,3 miliardi di sterline, ossia il valore delle catture perdute allorché l’Unione europea ha permesso ad altri paesi di pescare nelle loro acque territoriali.</p>
      <p sl="it">Signor Commissario, lei afferma che il bilancio europeo non è il duplicato di un bilancio nazionale; ma in ogni caso non può prescindere dalla concreta situazione dei cittadini. Attualmente il contributo del Regno Unito ammonta a 6,4 miliardi di sterline, che salgono a oltre 10 miliardi se la compensazione dovesse cessare; un impegno del genere si può soddisfare solo aumentando le tasse, tagliando servizi, scuole …</p>
      <a text="(Il Presidente interrompe l’oratore)"/>
    </intervention>
    <intervention id="3-068-000" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, onorevoli colleghi, cinque sono le domande che dobbiamo porci:</p>
      <p sl="de">La prima: quale bilancio è necessario per la strategia 2020 per la crescita e l’occupazione?</p>
      <p sl="de">La seconda: quale bilancio è necessario per un’Unione monetaria?</p>
      <p sl="de">La terza: di quale potenziale disponiamo per effettuare risparmi?</p>
      <p sl="de">La quarta: di quale bilancio hanno bisogno gli Stati Uniti d’Europa?</p>
      <p sl="de">La quinta: quale ruolo deve svolgere Europa 2020? Intendiamo veramente svolgere un ruolo?</p>
      <p sl="de">Noi – il Parlamento europeo – affrontiamo seriamente le nostre responsabilità; amiamo i discorsi chiari e concreti. In Austria c’è un detto: se non si paga, la banda non suona. Vogliamo raggiungere gli obiettivi, rispettare gli obblighi, accettare le sfide e mantenere le promesse. Ampliamento delle funzioni, miglioramento della competitività, incremento della crescita sostenibile, dell’occupazione e della ricerca, rafforzamento dell’integrazione: non si possono raggiungere questi traguardi diminuendo i fondi disponibili e in assenza di una revisione finanziaria, senza valutare l’attuale esborso di fondi e senza risorse proprie.</p>
      <p sl="de">Più Europa significa anche creare un potenziale di risparmio per gli Stati membri; più Europa significa anche migliorare l’efficienza, ed è questa la nostra risposta alla globalizzazione, al futuro e al debito sovrano.</p>
      <p sl="de">Cosa vogliamo dunque? Non vogliamo congelare il bilancio; chiunque cerchi di congelare il bilancio finirà per danneggiare l’Europa e indebolirci nel compimento dei nostri doveri nei confronti dei cittadini. Vogliamo introdurre una tassa sulle transazioni come risorsa propria, in modo da accettare le sfide e aderire al trattato anziché nascondere la testa nella sabbia: ecco la nostra strategia. Mettiamo finalmente la palla in gioco e votiamo a favore della relazione.</p>
    </intervention>
    <intervention id="3-069-000" speaker_id="96807" name="Ivailo Kalfin" is_mep="True" mode="spoken">
      <p sl="bg">Signor Presidente, signor Commissario, onorevoli colleghi, il tema fondamentale della relazione dell’onorevole Garriga Polledo non è finanziario ma politico. Ringrazio lui e l’onorevole Haug, oltre che i colleghi che fanno parte della commissione parlamentare, per aver lucidamente compreso tale presupposto essenziale nel lavoro che hanno svolto lungo un intero anno. Le risorse finanziarie sono solo un mezzo per raggiungere gli obiettivi; sono le politiche l’aspetto importante, l’aspetto che occorrerà mettere in rilievo nella discussione sul prossimo quadro finanziario.</p>
      <p sl="bg">Come tutti ben sappiamo, tutti gli Stati membri dell’Unione europea stanno effettuando tagli di bilancio, e nei prossimi anni questi tagli sono destinati a continuare, poiché fanno parte dello sforzo per uscire dalla crisi. Non dobbiamo dimenticare, però, che il tentativo di uscire dalla crisi comporta anche aspetti europei: il piano di sviluppo economico; una regolamentazione dei mercati finanziari che scongiuri il ripetersi della crisi attuale; le misure oggi in discussione sulla governance economica dell’Unione europea; misure a livello di Unione miranti solo a migliorare l’efficienza delle misure nazionali. Non è quindi opportuno che le misure adottate sul piano nazionale per combattere la crisi e le sue conseguenze debbano contrastare con le misure europee.</p>
      <p sl="bg">La partecipazione all’Unione europea produce valore aggiunto; valore aggiunto e solidarietà non sono espressioni vuote. Spiegare ai contribuenti olandesi che il loro contributo all’Unione europea sta per aumentare è ben diverso dallo spiegare agli agricoltori bulgari o polacchi che i sussidi loro erogati si sono ridotti a un terzo mentre essi sono costretti a misurarsi nello stesso mercato estremamente competitivo. Non sembra nemmeno giusto accusare i contribuenti greci, che al momento attraversano difficoltà gravissime perché il sistema finanziario europeo ha ottenuto un’enorme somma di denaro dalla Grecia solo pochi anni fa.</p>
      <p sl="bg">La solidarietà ha aspetti specifici, legati alle priorità fissate dall’Unione europea per i prossimi anni: non si possono effettuare progressi decisivi nel settore scientifico, nell’energia, nei trasporti, nella governance economica o nelle tecnologie digitali se non con il sostegno di politiche europee comuni.</p>
      <p sl="bg">Dobbiamo riflettere pure sulle modalità con cui si potrebbe modificare l’attuale bilancio europeo. Esso contiene riserve che è necessario richiedere. Vi farò un esempio: queste riserve non possono essere messe a disposizione, per esempio, dalle politiche o dagli obiettivi di efficienza energetica, trasporti e così via, che vengono integrati nella politica di coesione. Tagliare le risorse di programmi esistenti non soddisfa le esigenze di nuove risorse supplementari, se vogliamo fissare nuovi obiettivi per l’Unione europea, se desideriamo che l’integrazione europea produca un effettivo valore aggiunto, anche per i contribuenti che giustamente vigilano su ogni centesimo assegnato al bilancio europeo.</p>
      <p sl="bg">Per questo motivo dobbiamo guardare al bilancio europeo come all’elemento di un sistema. Sia per la governance economica, sia per la gestione della moneta unica. L’incremento minimo del 5 per cento, che viene messo in discussione, non basta a risolvere tutti questi problemi. Per tale motivo dobbiamo anche formulare domande sulle obbligazioni europee per il finanziamento di progetti, le eurobbligazioni e altri mezzi di finanziamento.</p>
    </intervention>
    <intervention id="3-070-000" speaker_id="4270" name="Marit Paulsen" is_mep="True" mode="spoken">
      <p sl="sv">Signor Presidente, devo dire che, in tutti gli anni che ho trascorso in Parlamento non mi era mai capitato di svolgere un lavoro interessante e aperto a una così lungimirante visione del futuro come quello compiuto in seno alla commissione speciale sulle sfide politiche e le risorse di bilancio per un’Unione europea sostenibile dopo il 2013; è stato insomma un lavoro davvero gratificante e di ottimo livello. In esso rientrano tutti gli elementi necessari e positivi del futuro d’Europa.</p>
      <p sl="sv">Personalmente, però, sono assai preoccupata per quel che non abbiamo fatto: non abbiamo fissato priorità. Abbiamo inserito tutte le nuove sfide, senza scartare nessuna di quelle vecchie; forse non sarà possibile affrontare sia le une che le altre. Avremmo dovuto fissare una scala di priorità, usando un rigore assai più severo; ma l’aspetto più preoccupante, in questo quadro, è il fatto che abbiamo lasciato la determinazione delle priorità al Consiglio. Ciò non è di buon auspicio per il futuro, onorevoli colleghi.</p>
    </intervention>
    <intervention id="3-071-000" speaker_id="4536" name="Martin Callanan" is_mep="True" mode="spoken">
      <p sl="en">Signor Presidente, i cittadini, i laboriosi contribuenti che in tutta Europa guadagnano quel denaro che alcuni in questa sede sono così ansiosi di spendere, vogliono che l’Europa si prefigga compiti più limitati e li svolga con maggiore efficienza. Vogliono un bilancio europeo snello che tenga conto del periodo di austerità in cui, volenti o nolenti, ci troviamo a vivere. Vogliono che l’Europa si concentri sul ristrettissimo numero di settori in cui essa può veramente produrre un valore aggiunto, e lasci il resto all’attività degli Stati membri; purtroppo, la relazione in esame non propone nulla di tutto questo.</p>
      <p sl="en">Diciamolo chiaramente: la proposta di un incremento del 5 per cento è assolutamente inaccettabile, ed è altrettanto inaccettabile l’idea delle cosiddette risorse proprie, che è un puro e semplice tentativo di accaparrarsi potere da parte dell’Unione europea. Il bilancio va modernizzato e i fondi si devono riassegnare a programmi che garantiscano realmente benefici futuri e non servano solo a dissimulare fallimenti passati. Il finanziamento dei salvataggi dell’area dell’euro deve riguardare solo quei paesi che hanno voluto effettivamente aderire all’euro fino dall’inizio, mentre quelli di noi che avevano ammonito trattarsi di un errore non dovrebbero essere costretti a contribuire.</p>
      <p sl="en">La commissione parlamentare ha avuto la possibilità di sviluppare molti di questi suggerimenti costruttivi, che non rischiano smentite future; l’ha lasciata cadere. Non ha portato avanti nessuna di queste iniziative e quindi il Parlamento deve respingere la relazione.</p>
    </intervention>
    <intervention id="3-072-000" speaker_id="23820" name="László Surján" is_mep="True" mode="spoken">
      <p sl="hu">Signor Presidente, la relazione che stiamo esaminando è forse la più importante di questo periodo. Tra le istituzioni, il Parlamento europeo è la prima a elaborare le proprie riflessioni sui prossimi sette anni, ma senza pregiudizio per il diritto della Commissione europea di presentare proposte. Questa è comunque l’unica possibilità per evitare uno scandalo in merito al nostro diritto al consenso, che ci obbligherebbe a respingere la proposta del Consiglio. In questo modo, tutti i nostri partner conoscono i desideri del Parlamento europeo e li possono integrare nelle loro idee, nella misura del possibile.</p>
      <p sl="hu">Ai colleghi raccomando di leggere, prima di abbandonarsi a violente critiche, due preziosi documenti: il trattato di Lisbona e la relazione stessa. Sostenere le risorse proprie è esattamente – né più, né meno – un principio sancito dal trattato di Lisbona. Mi sembra importantissimo il messaggio relativo all’esigenza di incrementare lievemente il bilancio europeo; stiamo parlando di un incremento lieve, in quanto tale 5 per cento verrà modificato dall’inflazione, e quindi non è in gioco un incremento anomalo. Non si tratta di incrementare la spesa agricola o quella per la coesione, ma del fatto che tali spese non possono diminuire.</p>
      <p sl="hu">Miklós Zrínyi, scrittore seicentesco dalla duplice origine, croata e ungherese, scrisse – riferendosi in quell’epoca ai turchi – “Non colpite gli ungheresi”. Riprendo la sua citazione affermando: non colpite la politica agricola; non colpite la politica di coesione. Infatti chi colpisce queste politiche non colpisce solo gli ungheresi, i romeni, gli slovacchi, bensì tutti i cittadini delle nazioni europee. Quanto minore è il sostegno elettorale di cui gode un politico, tanto più forte è l’appello che egli rivolge ai cittadini. Sono convinto che noi, pur godendo del sostegno di una forza politica più ampia, rappresentiamo ugualmente gli interessi dei cittadini, e per questo affermiamo: non colpite la politica agricola e la coesione!</p>
    </intervention>
    <intervention id="3-073-000" speaker_id="96918" name="Derek Vaughan" is_mep="True" mode="spoken">
      <p sl="en">Signor Presidente, ringrazio il relatore e la presidenza della commissione parlamentare per il lavoro compiuto su questa relazione. Dal dibattito dedicato oggi alla relazione emerge chiaramente che in seno al Consiglio vi sarà battaglia su numerosi punti, tra cui l’incremento complessivo, la compensazione per il Regno Unito e le risorse proprie. Per essere onesti, a parte il tema della compensazione per il Regno Unito, in cui i deputati britannici si troveranno in minoranza per un voto, mi sembra che il Parlamento abbia cercato di raggiungere qualche forma di compromesso.</p>
      <p sl="en">In presenza di relazioni lunghe, complesse e importanti come questa, un compromesso risulta quasi inevitabile, ma alcuni compromessi mi sembrano veramente apprezzabili: accolgo con soddisfazione quello sulla durata e la struttura della prossima prospettiva finanziaria, e anche quello sulla politica di coesione. A mio avviso la politica di coesione è essenziale per creare occupazione e crescita nell’Unione europea dopo il 2013; tale politica esige quindi un finanziamento adeguato, che mantenga almeno il livello attuale o forse in futuro lo incrementi addirittura.</p>
      <p sl="en">La prossima prospettiva finanziaria deve riguardare occupazione e crescita, se vogliamo che rappresenti un importante motivo di interesse per i cittadini. Di conseguenza abbiamo bisogno non solo di una robusta politica di coesione, ma anche di politiche per finanziare ricerca e sviluppo nelle università e nelle piccole e medie imprese. L’ottavo programma quadro necessita quindi di adeguati finanziamenti per il futuro. Dobbiamo pure investire nelle infrastrutture nell’ambito dell’Unione europea – infrastrutture come trasporti, energia e miglioramento della banda larga in molte aree rurali – e le aree rurali stesse non vanno dimenticate.</p>
      <p sl="en">Per mettere a punto tutte queste politiche in materia di occupazione e crescita ci occorrono meccanismi appositi; ci occorrono anche partner.</p>
      <a text="(Il Presidente interrompe l’oratore)"/>
    </intervention>
    <intervention id="3-074-000" speaker_id="96685" name="Riikka Manner" is_mep="True" mode="spoken">
      <p sl="fi">Signor Presidente, signor Commissario, desidero in primo luogo congratularmi con il relatore per l’ottima relazione, e in particolare per l’eccellente lavoro svolto in seno alla commissione speciale sulle sfide politiche e le risorse di bilancio per un’Unione europea sostenibile dopo il 2013. Uno degli obiettivi principali dei futuri quadri finanziari sarà quello di introdurre strumenti che portino la strategia UE 2020 a livello di base. La relazione prende lucidamente atto che tale obiettivo non si potrà realizzare senza una politica agricola e di coesione saldamente articolata e forte in termini di bilancio. La politica di coesione, per esempio, non è l’unico strumento concreto che ci consenta di sviluppare innovazioni e creare occupazione e crescita. Ci occorrono riforme, ma le possiamo attuare anche nell’ambito di questi settori politici.</p>
      <p sl="fi">Di conseguenza le chiedo, signor Commissario, di vigilare affinché, nel prossimo periodo finanziario, la politica regionale e quella agricola conservino gli attuali livelli di bilancio, conformemente al parere del Parlamento. Mi rallegro inoltre che la relazione dedichi attenzione particolare alle regioni le cui condizioni sono particolarmente aspre, come le zone del nord scarsamente popolate; nel prossimo periodo finanziario esse avranno bisogno di bilanci supplementari.</p>
    </intervention>
    <intervention id="3-075-000" speaker_id="96809" name="Peter van Dalen" is_mep="True" mode="spoken">
      <p sl="nl">Signor Presidente, la parola chiave per l’Europa è “fiducia”. Le istituzioni europee in generale, e il Parlamento europeo in particolare, devono ristabilire la fiducia tra i cittadini; come fare?</p>
      <p sl="nl">Innanzi tutto, non con più Europa o più denaro per l’Europa, ma con un’Europa migliore , un’Europa ricca di valore aggiunto, che inoltre non si ingerisca in settori, come lo sport e il turismo, che gli Stati membri sono perfettamente in grado di gestire da soli.</p>
      <p sl="nl">In secondo luogo, indirizzare il fondo di coesione alle regioni europee veramente povere; ancor oggi, il 50 per cento è destinato a Stati membri ricchi come la Germania e la Francia. È una situazione inaccettabile: se la risolviamo, riusciremo ad arginare la dispersione inutile di finanziamenti, e a ottenere un profitto netto.</p>
      <p sl="nl">In terzo luogo, investimenti in comparti agricoli e industriali che si mantengano validi anche in futuro. La relazione Garriga Polledo si è risolta in un fallimento; avete gettato tutti gli ingredienti possibili in un pentolone e poi vi aspettate che i cittadini digeriscano quest’intruglio nauseabondo: bon appetit , ma state attenti a non strozzarvi.</p>
    </intervention>
    <intervention id="3-076-000" speaker_id="96899" name="José Manuel Fernandes" is_mep="True" mode="spoken">
      <p sl="pt">Signor Presidente, onorevoli colleghi, mi congratulo con il relatore per il suo ottimo lavoro, da cui è scaturita una relazione che rappresenta un buon punto di partenza per l’elaborazione di un quadro finanziario pluriennale (QFP) e lancia una sfida alla Commissione e al Consiglio.</p>
      <p sl="pt">La relazione è ambiziosa e insieme realistica. Mi auguro che tutte le istituzioni abbiano tratto conclusioni corrette dalla crisi sociale, economica e finanziaria che tarda ad allentare la morsa. Ai miei occhi una conclusione è chiara: solo un’Europa unita, capace di solidarietà e dotata di una governance economica armonizzata e convergente sarà all’altezza del compito di superare positivamente le sfide politiche che incombono.</p>
      <p sl="pt">Ci occorre più Europa e un’Europa migliore; dobbiamo privilegiare il metodo comunitario rispetto al metodo intergovernativo; dobbiamo incrementare il bilancio.</p>
      <p sl="pt">La strategia Europa 2020 è stata approvata e dotata di priorità chiare e obiettivi misurabili; costituirà la guida delle prossime prospettive finanziarie. Questa strategia, però, sarà coronata da successo solo nella misura in cui sarà accompagnata da un bilancio corrispondente alle sue attività e ai suoi obiettivi. In tal senso, il QFP necessita di un sostegno finanziario adeguato all’ambizione e all’impegno della strategia Europa 2020. La politica di coesione è anche il frutto del principio di solidarietà; è importante che la coesione agisca in campo economico, sociale e territoriale e che abbia un effetto di traino sulle regioni più povere.</p>
      <p sl="pt">Giudico quindi essenziale che i finanziamenti destinati alla politica di coesione, così come quelli destinati alla politica agricola comune (PAC), mantengano almeno i livelli esistenti. È altrettanto importante progredire verso un QFP, i cui fondi, per oltre l’80 per cento, non provengono dai bilanci nazionali.</p>
    </intervention>
    <intervention id="3-077-000" speaker_id="96832" name="Kinga Göncz" is_mep="True" mode="spoken">
      <p sl="hu">Signor Presidente, la crisi ci obbliga a riesaminare sia i bilanci nazionali che quello dell’Unione europea dal punto di vista dell’efficienza, e a verificare quanto essi siano funzionali ai nostri obiettivi e quale valore aggiunto – valore aggiunto europeo – realmente producano. Da parte mia, vorrei soffermarmi su un ambito che oggi non è stato ancora ricordato, la giustizia e gli affari interni: il trattato di Lisbona ha elevato questo settore dalla competenza degli Stati membri al livello di politica dell’Unione europea. La nostra ambizione di conseguire miglioramenti decisivi in questo campo deve riflettersi nel prossimo periodo di bilancio.</p>
      <p sl="hu">Dobbiamo assolutamente reperire fondi per il programma di Stoccolma, che è assai ambizioso. L’Europa ha bisogno di immigrati istruiti che giungano in Europa rispettando le norme di legge e di una politica comune in materia di immigrazione, dotata di risorse adeguate. Gli eventi dell’Africa settentrionale richiamano ancora una volta l’attenzione sull’importanza di una politica europea comune in questo settore, dimostrando altresì la necessità di un’integrazione sostenuta da risorse e di una concreta solidarietà europea.</p>
      <p sl="hu">Negli ultimi mesi è pure emerso il fatto che anche i nostri valori comuni – non-discriminazione e diritti umani – necessitano di tutela e risorse; è divenuta inoltre chiara la necessità di semplificare l’uso delle risorse destinate alla gestione delle situazioni straordinarie, e infine di disporre di risorse proprie per creare nel prossimo futuro un’Europa migliore, più forte e più estesa.</p>
    </intervention>
    <intervention id="3-078-000" speaker_id="1419" name="James Elles" is_mep="True" mode="spoken">
      <p sl="en">Signor Presidente, mi congratulo con il relatore per il lavoro che ha compiuto, con un notevolissimo e brillante sforzo di coagulare consenso. Su tre punti si potrebbero apportare modifiche cui personalmente mi dichiaro favorevole.</p>
      <p sl="en">In primo luogo, nel lungo periodo occorre una prospettiva finanziaria di cinque anni. In questo caso il traguardo del 2020 impone una dimensione di sette anni, ma dobbiamo introdurre la condizione irrinunciabile che il prossimo periodo sia quinquennale.</p>
      <p sl="en">In secondo luogo, non si è approfondita abbastanza la metodologia per mettere a punto una dichiarazione di affidabilità per le spese. I sostenitori di un incremento dei finanziamenti a livello europeo sarebbero più convincenti se disponessimo di un’intesa ferrea sull’effettiva destinazione del denaro.</p>
      <p sl="en">Un’ultima ma non meno importante osservazione: in risposta all’onorevole Verhofstadt, vorrei far notare che non mi sembra saggio isolare la situazione di un solo Stato membro, mentre parecchi Stati membri sono contribuenti netti al bilancio. Affermo con forza l’opportunità di fissare un limite al contributo netto degli Stati membri come percentuale del PIL perché – in prospettiva – non è realistico sperare di ottenere l’approvazione degli Stati membri se il loro contributo netto raddoppia in un periodo di grave austerità.</p>
    </intervention>
    <intervention id="3-079-000" speaker_id="28224" name="Markus Pieper" is_mep="True" mode="spoken">
      <p sl="de">Signor Presidente, l’incremento del 5 per cento al bilancio si spiega con le spese per il Servizio europeo per l’azione esterna, la protezione delle frontiere, la guerra al terrorismo, l’aumento degli aiuti allo sviluppo, il sostegno alla ricerca e alle infrastrutture transnazionali. Nel complesso, la richiesta del Parlamento è perfettamente giustificata, ma con la relazione Garriga Polledo la nostra Assemblea perde anche un’occasione. Avremmo avuto maggiore credibilità se avessimo indicato in quali settori l’Europa può migliorare l’efficienza e dove si possono effettuare risparmi.</p>
      <p sl="de">In questo quadro rientrerebbe certamente la folta schiera di agenzie che conducono una dispendiosissima esistenza autonoma, e l’agricoltura, ove alcuni Stati membri non sono ancora riusciti a introdurre un piano di pagamenti forfettari per la superficie agricola più adeguato al mercato. Nella mia qualità di relatore per la futura politica strutturale, aggiungo che in tale quadro dovrebbe rientrare anche la politica europea di coesione. Per fortuna, molte regioni sono riuscite a superare la soglia per il finanziamento massimo, che è pari al 75 per cento. Se però in varie regioni d’Europa la povertà diminuisce, anche la solidarietà europea può limitarsi. Il denaro così risparmiato si potrebbe investire in maniera più proficua per ottenere un valore aggiunto europeo, instaurando per esempio un legame intelligente tra Fondi strutturali e reti transnazionali nelle regioni di confine. Questo tema è attualmente in discussione in seno alla commissione per lo sviluppo regionale, insieme alla proposta di istituire una categoria intermedia per le regioni con un PIL pro capite compreso tra il 75 e il 90 per cento del PIL dell’Unione, come si suggerisce nella relazione Garriga Polledo. Forse l’onorevole Krehl sognava, se era veramente convinta che in sede di commissione per lo sviluppo regionale fosse già stato raggiunto un compromesso.</p>
      <p sl="de">Non credo che la commissione speciale sulle sfide politiche e le risorse di bilancio per un’Unione europea sostenibile dopo il 2013 (che ha carattere temporaneo) sia l’organismo adatto per formulare raccomandazioni in merito a tale categoria intermedia. Facciamo le cose troppo facili, se ci limitiamo ad affermare che anche le regioni più prospere necessiterebbero di un sostegno particolare; a mio avviso ciò costituisce un invito a sprecare denaro. Ci accingiamo ad abbandonare l’antico e collaudato metodo del sostegno transitorio, ma non offriamo più alcun incentivo. Stiamo garantendo un sussidio permanente a tutte le regioni, fino a un livello di floridità economica quasi corrispondente alla media: un sistema siffatto non potrà trovare spazio in futuro nella politica regionale europea. Occorre quindi eliminare dalla relazione il paragrafo 73; per il resto, la relazione è accettabile.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-080-000" speaker_id="1933" name="Elisabeth Schroedter" is_mep="True" mode="spoken">
      <p sl="de">Signor Presidente, onorevole Pieper, mi sorprende sentirla affermare che l’onorevole Krehl stava sognando. In occasione del voto nella commissione per lo sviluppo regionale, un’ampia maggioranza si è espressa a favore della categoria intermedia, e a mio avviso otterremo l’appoggio della maggioranza anche in questa sede, poiché la solidarietà delle regioni gode del sostegno della maggioranza: ecco perché la categoria intermedia è necessaria. Mi piacerebbe sapere perché lei considera un sogno tale maggioranza.</p>
    </intervention>
    <intervention id="3-081-000" speaker_id="4346" is_mep="True" mode="spoken" role="Presidente">
      <p sl="unknown">Onorevole Pieper, può spiegarci perché si tratterebbe di un sogno?</p>
    </intervention>
    <intervention id="3-082-000" speaker_id="28224" name="Markus Pieper" is_mep="True" mode="spoken">
      <p sl="de">Signor Presidente, onorevole Schroedter, questa è la sua valutazione delle questione. In sede di commissione per lo sviluppo regionale noi abbiano formulato una proposta diversa da quella contenuta nella relazione Garriga Polledo: questo è il primo punto.</p>
      <p sl="de">In secondo luogo, all’interno dei vari gruppi politici esiste ancora una forte opposizione di fondo alla categoria intermedia: lo sa bene anche lei, e per questo trovo sorprendente la sua domanda. Penso che lei stia sognando quando afferma semplicemente che abbiamo presentato dei compromessi, e che tali compromessi sarebbero privi di ambiguità. Spetta comunque alla commissione per lo sviluppo regionale preparare la questione per il dibattito in Assemblea plenaria. Mi sorprende davvero il disinvolto ottimismo con cui lei giudica già completato il nostro lavoro.</p>
    </intervention>
    <intervention id="3-083-000" speaker_id="96953" name="Estelle Grelier" is_mep="True" mode="spoken">
      <p sl="fr">Signor Presidente, il dibattito sulla prospettiva finanziaria dell’Unione europea solleva questioni che riguardano il progetto europeo, la sua portata e la sua ambizione.</p>
      <p sl="fr">La relazione è degna di elogio perché cerca di mobilitare le risorse di bilancio dell’Unione allo scopo di attuare la strategia Europa 2020: in tal modo si pone in netto contrasto con la ristretta visione di gran parte degli Stati membri.</p>
      <p sl="fr">Laddove gli Stati membri guardano l’Europa attraverso la lente del proprio contributo finanziario – che amerebbero ridurre – e dei benefici finanziari – che amerebbero incrementare – questa relazione propugna politiche comunitarie robuste e integrate, sia nel caso di quelle tradizionali, sia in quello delle nuove competenze previste dal trattato di Lisbona.</p>
      <p sl="fr">Di conseguenza, la presente relazione d’iniziativa del Parlamento deve formare la base delle discussioni future, anche se, a mio avviso, pecca per eccesso di cautela e desiderio di ricerca di consenso. Certo, un incremento del 5 per cento del bilancio europeo sarebbe una soluzione migliore, rispetto ai piani di bilancio degli Stati membri per il 2012. Ma il nocciolo della questione – e probabilmente l’ostacolo più arduo – sarà giungere a un accordo su una cifra adeguata alle politiche illustrate nella relazione.</p>
      <p sl="fr">Non ignoriamo i lati negativi delle politiche di austerità: il loro impatto sull’occupazione e la disperazione in cui gettano un numero crescente di cittadini. Abbiamo la responsabilità di finanziare politiche anticicliche, non da ultimo per mezzo di una decisa politica di coesione, onorevole Pieper, che stimoli investimenti pubblici e occupazione in tutte le regioni europee. Voglio ribadire l’importanza dell’istituzione di una categoria intermedia di regioni, per garantire che l’assegnazione dei Fondi strutturali rifletta accuratamente la realtà economica e sociale delle regioni.</p>
      <p sl="fr">Concludo sottolineando la necessità di imporre una tassa sulle speculazioni finanziarie, che aumenterebbe la fiducia dei cittadini in un’Europa adeguatamente finanziata.</p>
    </intervention>
    <intervention id="3-084-000" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, mi congratulo in primo luogo con il relatore che ha dipanato il groviglio delle sfide che ci attendono. Apprezzo anche il chiarissimo messaggio con cui la relazione invoca un sensibile incremento a favore di scienza e ricerca, poiché è questa una delle priorità che dobbiamo darci.</p>
      <p sl="en">Ricordo – e mi rivolgo qui alla Commissione europea – che politica e leadership consistono nel fissare priorità: senza priorità non c’è leadership. Esistono sempre compiti e sfide più importanti di altri; ciò vale per il bilancio dell’Unione europea così come per gli Stati membri. Dobbiamo incrementare ancora i finanziamenti a favore di scienza e ricerca, ma aumentare altresì la quota riservata a scienza e ricerca nei finanziamenti regionali. Dobbiamo invece prendere in considerazione lo sviluppo dei mercati agricoli e diminuire gli stanziamenti in quel settore.</p>
      <p sl="en">Non dimentichiamo però che è necessario fissare priorità a tutti i livelli, da quello dell’Unione europea a quello degli Stati membri. Non amo – devo ammetterlo – le critiche violente all’Unione europea e a Bruxelles, ma non amo neppure quelle rivolte agli Stati membri, poiché sminuiscono l’importanza delle spese che negli Stati membri si effettuano: assistenza sanitaria, sicurezza sociale, pensioni, istruzione. Non siamo di fronte a un conflitto tra Unione europea e Stati membri, bensì a una lotta in cui la posta in gioco è la definizione di leadership e priorità. Se non abbiamo il coraggio di fissare queste priorità, non diamo prova di leadership.</p>
      <p sl="en">Devo dire che se non riusciremo a comprendere la difficile situazione in cui si trovano oggi gli Stati membri, non potremo neppure comprendere la realtà dei cittadini. Dobbiamo perciò indicare priorità: per risolvere i problemi non basta incrementare i bilanci. Invito perciò il Commissario a dare prova di leadership e di coraggio, e a ricordare che la scienza e la ricerca, le infrastrutture …</p>
      <a text="(Il Presidente interrompe l’oratore)"/>
    </intervention>
    <intervention id="3-085-000" speaker_id="96880" name="Andrea Cozzolino" is_mep="True" mode="spoken">
      <p sl="it">Signor Presidente, onorevoli colleghi, ci accingiamo a votare un documento strategico di grande rilevanza, che offre al negoziato sulle prospettive finanziarie del dopo 2013 un quadro di riferimento solido, a partire dalla richiesta di coerenza tra obiettivi e strumenti, tra il ruolo nuovo che le istituzioni europee sono chiamate a svolgere dopo Lisbona e di fronte alla recessione e le risorse che insieme decidiamo di investire.</p>
      <p sl="it">Questa coerenza implica anche una risposta seria alla domanda di innovazione che emerge dall'opinione pubblica, dai destinatari delle politiche UE, dalle forze sociali e produttive europee. Lo abbiamo fatto per la coesione – un capitolo cruciale per decidere cosa vogliamo che sia l'Unione europea nei prossimi anni: l'esperienza dimostra che la coesione è oggi uno snodo vitale del progetto europeo, un patrimonio importante per tutti da salvaguardare, da tutelare e da rinnovare.</p>
      <p sl="it">Particolarmente critico su questo fronte è lo sforzo compiuto sull'ipotesi di introdurre una categoria intermedia di regioni, soprattutto perché in diversi casi gli anni di recessione che abbiamo alle spalle hanno acuito i divari interni, rendendo ancora più importante un sostegno efficiente e adeguato per le regioni meno sviluppate dell'Europa, combattendo sprechi e mettendo in chiara visione la politica di sviluppo.</p>
      <p sl="it">Ritengo tuttavia che la sfida delle categorie intermedie, con la clausola di salvaguardia, è una sfida che dobbiamo accettare per aprire una fase nuova nella politica di coesione in Europa e anche per sostanziare nella politica di coesione quello sviluppo più equilibrato e più sostenibile che vogliamo garantire all'Europa nei prossimi anni.</p>
    </intervention>
    <intervention id="3-086-000" speaker_id="96876" name="Frank Engel" is_mep="True" mode="spoken">
      <p sl="fr">Signor Presidente, i 500 milioni di cittadini dell’Unione europea costituiscono oggi oltre l’8 per cento della popolazione mondiale.</p>
      <p sl="fr">Entro il 2050, questa percentuale sarà scesa al 5 o al 6 per cento; nel 2100, saremo appena il 3 per cento della popolazione mondiale. Questa massa di europei continua a mantenere, in gran parte a spese dei bilanci nazionali, 2 000 ambasciate, 27 eserciti, 50 forze congiunte e altro ancora. Penso che la Cina attualmente stia nominando viceministri supplementari che hanno l’unico incarico di ricevere la moltitudine di potenti ministri europei che giungono a Pechino per strappare favori e accordi bilaterali. Sulla scena mondiale questa situazione comincia a sembrare ridicola.</p>
      <p sl="fr">Dividere l’8 per cento della popolazione mondiale fra 30 politiche di bilancio sovrane è una follia. Tale sovranità rimane sostanzialmente assoluta, poiché l’Europa gestisce il 2,5 per cento – ossia un quarantesimo – della spesa totale di bilancio in Europa. I contributi degli Stati membri ammontano a un quarantesimo delle loro spese nazionali: eppure anche questo sembra troppo.</p>
      <p sl="fr">Passiamo ora alla questione delle risorse proprie. Smettiamola di lamentarci di questo 2,5 per cento di spesa pubblica con cui dovremmo mantenere tutto l’apparato necessario per attuare la strategia 2020 e adempiere le responsabilità che ci sono state assegnate dal trattato di Lisbona. Non siamo stati noi a definire né la strategia né le competenze; è tutta opera degli Stati membri. Alla luce di queste realtà, la relazione dell’onorevole Garriga Polledo è modesta, eppure alcuni vogliono limitarci ulteriormente e la giudicano ambiziosa. Proprio per questo l’Assemblea dovrebbe adottarla.</p>
    </intervention>
    <intervention id="3-087-000" speaker_id="97125" name="Frédéric Daerden" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, questa relazione è essenziale per il futuro del progetto europeo, che comporta solidarietà e obiettivi ambiziosi, soprattutto in considerazione della crisi di bilancio con cui attualmente devono confrontarsi gli Stati membri.</p>
      <p sl="fr">Adottando un approccio ultraliberistico, la maggioranza dei capi di Stato e di governo in seno al Consiglio sceglie di continuare a infliggere tagli selvaggi ai bilanci, ed è disposta a sacrificare gli investimenti in politiche essenziali e innovative come quelle finanziate grazie al bilancio europeo. Un congelamento del bilancio danneggerà la crescita, qualunque cosa dicano alcuni colleghi; un incremento del 5 per cento almeno, come si suggerisce in questa relazione fondata sul consenso, è il minimo se intendiamo rispondere a queste sfide con spirito unitario.</p>
      <p sl="fr">Nella solidarietà europea rientra l’esigenza di finanziare la strategia 2020, compresi – non ultimi – i suoi obiettivi sociali, tra cui la lotta contro la povertà. La relazione mi ha anche persuaso dell’opportunità di rafforzare la solidarietà europea con la creazione di regioni intermedie per garantire un’equa estensione della politica di coesione a tutta Europa.</p>
      <p sl="fr">Un altro esempio, infine, è rappresentato dal Fondo europeo di adeguamento alla globalizzazione, che garantisce un’autentica solidarietà ai lavoratori europei; la relazione riconosce il ruolo prezioso svolto dal Fondo stesso. L’incremento del quadro finanziario pluriennale è necessario: esso non va considerato un onere per gli Stati membri, in quanto il bilancio europeo produce un valore aggiunto e comprenderà, in futuro, una tassa sulle transazioni finanziarie.</p>
    </intervention>
    <intervention id="3-088-000" speaker_id="1431" name="Marietta Giannakou" is_mep="True" mode="spoken">
      <p sl="el">Signor Presidente, il trattato di Lisbona ha creato nuovi settori di competenza e ha rafforzato le politiche dell’Unione, come emerge dal nuovo quadro finanziario pluriennale per il periodo 2013-2020. Mi congratulo con il relatore, onorevole Garriga Polledo, per la sua esaustiva relazione, che indica le priorità politiche di un’Europa diversa da quella che conosciamo.</p>
      <p sl="el">In considerazione delle importanti sfide interne che incombono sull’Unione e i suoi cittadini, e del suo carattere sempre più accentuatamente internazionale, pensiamo che l’obiettivo principale della sua politica debba essere la riduzione delle esistenti disuguaglianze sociali, economiche e territoriali. L’esito positivo di una politica di coesione accuratamente pianificata costituisce di per sé un valore aggiunto europeo, che andrà sicuramente a vantaggio di tutti gli Stati membri dell’Unione.</p>
      <p sl="el">Il nuovo programma e il nuovo quadro della durata di sette anni si basano su azioni contenute nella strategia UE 2020 e intendono aiutare l’Europa a uscire dalla crisi promuovendo una crescita intelligente, sostenibile e inclusiva. Le priorità e gli obiettivi politici indicati mirano a stimolare l’occupazione, a rafforzare innovazione, ricerca e crescita, ad affrontare il cambiamento climatico, a migliorare i livelli di istruzione, a raggiungere l’integrazione sociale e a combattere la povertà, accanto a politiche in materia di immigrazione e alla salvaguardia di risorse destinate a sviluppare aree impervie e di frontiera.</p>
      <p sl="el">Il bilancio dell’Unione è il principale meccanismo in grado di attivare la solidarietà fra gli Stati membri, ed è un potente strumento di riforma che potrebbe mobilitare risorse pubbliche e private supplementari a sostegno di investimenti che fungeranno da catalizzatore riguardo all’effetto esponenziale della spesa dell’Unione. Il bilancio dell’Unione va incrementato e deve basarsi su risorse proprie reali se desideriamo un’Europa forte, per i suoi cittadini e nei confronti del resto del mondo. Il bilancio dell’Unione è uno strumento di sviluppo globale e integrato, nel momento in cui gli Stati membri da soli non possono …</p>
      <a text="(Il Presidente interrompe l’oratore)"/>
    </intervention>
    <intervention id="3-089-000" speaker_id="96862" name="Sophie Auconie" is_mep="True" mode="spoken">
      <p sl="fr">Signor Presidente, onorevoli colleghi, spesso si dice che il denaro è il nerbo della guerra; dobbiamo ricordare che il denaro è anche la spina dorsale di un progetto di pace come l’Unione europea. Se l’Europa intende veramente attuare le politiche sancite dai trattati, comprese le nuove politiche contenute nel trattato di Lisbona, ha bisogno dei mezzi finanziari per realizzare tali obiettivi.</p>
      <p sl="fr">Sono dunque favorevole a istituire risorse proprie e una tassa sulle transazioni finanziarie. Il necessario incremento del bilancio europeo deve accompagnarsi a consistenti risparmi derivanti dall’ottimizzazione delle spese. Elaboriamo per esempio una vera politica estera e di sicurezza comune che da un lato rafforzi l’influenza dell’Europa sulla scena mondiale, e dall’altro garantisca l’uso più proficuo del denaro pubblico.</p>
      <p sl="fr">La relazione dell’onorevole Garriga Polledo è un testo fondamentale, che rappresenta una riformulazione pressoché radicale: raccomanda la formazione di un robustissimo quadro politico e finanziario per l’Unione europea; ma soprattutto, colloca due cruciali politiche dell’Unione al posto che spetta loro di diritto. Per quanto riguarda la politica agricola comune (PAC), essenziale per l’autosufficienza e la sicurezza alimentare, la relazione propugna il rinnovamento del bilancio della PAC. Quanto alla politica di coesione, che è lo strumento finanziario utilizzato per creare solidarietà regionale e incoraggiare lo sviluppo economico regionale, la relazione suggerisce di promuoverne gli obiettivi creando una categoria di regioni intermedie, affinché regioni situate al medesimo livello di sviluppo possano beneficiare …</p>
      <a text="(Il Presidente interrompe l’oratore)"/>
    </intervention>
    <intervention id="3-090-000" speaker_id="96779" name="Danuta Maria Hübner" is_mep="True" mode="spoken">
      <p sl="en">Signor Presidente, vorrei formulare qualche sintetica osservazione sulla necessità di arrivare a una riforma delle risorse proprie. Ritengo che il ruolo prevalente delle entrate derivanti dal reddito nazionale lordo (RNL) renda eccessivamente politicizzata e meno improntata all’efficienza le decisioni relative al bilancio dell’Unione europea. Questa situazione incoraggia le richieste di congelare o ridurre le spese dell’Unione europea, e sfocia nella logica che ha pervaso i negoziati sul bilancio 2011: se a causa della crisi tagliamo i bilanci nazionali, dovremmo adottare il medesimo approccio al bilancio dell’Unione europea.</p>
      <p sl="en">Non è però affatto ovvio che una risorsa propria supplementare – la quale ridurrebbe la dipendenza dal RNL – possa rivoluzionare la capacità dell’Unione europea di finanziare crescita e cambiamenti strutturali. Persiste il rischio che la medesima coalizione che adotta le decisioni di bilancio in seno al Consiglio possa adottare decisioni corrispondenti in seno al Parlamento europeo.</p>
      <p sl="en">Se l’Europa ci sta a cuore non dobbiamo più preoccuparci di esaudire le attese dei ministri delle Finanze, e prestare invece maggiore attenzione alle richieste dei cittadini. Il successo di un esponente politico che torna in patria dopo aver partecipato ai negoziati di Bruxelles non si deve misurare sul fatto che il governo contribuirà in misura minore al bilancio dell’Unione europea, ma piuttosto – per esempio – sul fatto che l’Unione aiuterà le piccole imprese a finanziare progetti innovativi.</p>
      <p sl="en">È chiaro che le modalità di finanziamento dei costi dell’Unione devono essere completamente trasparenti. Un obiettivo siffatto sarebbe più facile da raggiungere per mezzo di un’unica tassa, ma è anche possibile ricavare le entrate da un gruppo di tasse che rispettino criteri di trasparenza, equità, visibilità, efficienza e sufficiente armonizzazione.</p>
    </intervention>
    <intervention id="3-091-000" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Signor Presidente, signor Commissario, inizio congratulandomi con il relatore per il suo ottimo lavoro. Noto con soddisfazione che le priorità indicate in questa relazione sono conformi alla strategia Europa 2020 e pongono la crescita al centro della politica europea. Abbiamo bisogno di più Europa, e di un’Europa migliore.</p>
      <p sl="pt">In tal senso, dobbiamo incoraggiare i settori che contribuiscono maggiormente alla competitività, come la ricerca, l’innovazione e l’energia. Occorre di conseguenza rafforzare il sistema europeo di finanziamento della scienza e dell’innovazione per promuovere l’eccellenza scientifica in tutta Europa. È altrettanto importante irrobustire il sistema europeo di finanziamento della scienza, per centrare l’obiettivo di investire il 3 per cento del prodotto interno lordo (PIL).</p>
      <p sl="pt">Il nuovo bilancio deve promuovere poi il miglioramento dell’efficienza energetica e sostenere la futura costruzione di infrastrutture – in particolare nel campo energetico – creando le condizioni necessarie per rendere competitiva l’industria europea. Occorre rilanciare il ruolo dell’industria e soprattutto quello delle piccole e medie imprese (PMI), in modo da contribuire al rafforzamento della posizione di leadership dell’Europa nel mondo globalizzato.</p>
    </intervention>
    <intervention id="3-092-000" speaker_id="96813" name="Barbara Matera" is_mep="True" mode="spoken">
      <p sl="it">Signor Presidente, gradirei complimentarmi con il relatore per l'eccellente lavoro svolto nell'arco di un intero anno e oggetto di largo consenso politico. Mi compiaccio del messaggio che questa relazione è riuscita a trasmettere: la soluzione della crisi è l'affermazione dell'Unione come attore globale.</p>
      <p sl="it">Il quadro finanziario futuro riflette le ambizioni contenute nella strategia Europa 2020 e pone le sue solide basi nel Trattato di Lisbona; tuttavia, la credibilità di tutte le priorità che l'Unione si è posta necessita di un adeguato finanziamento. Lo sviluppo delle infrastrutture energetiche di trasporto, gli investimenti in ricerca e sviluppo, la formazione e le politiche giovanili devono trovare nuovo vigore nei futuri bilanci dell'Unione, mentre i pilastri fondamentali della politica di coesione e della politica agricola vanno mantenuti al corrente livello di finanziamento.</p>
      <p sl="it">L'Europa e i suoi grandi progetti si scontrano con i vincoli di bilancio a livello nazionale ed è per questo che una maggiore partecipazione del settore privato, attraverso emissioni di project bond o tramite partenariati pubblico-privati, è la chiave per accrescere competitività e crescita.</p>
      <p sl="it">Vedo con preoccupazione, unitamente alla delegazione italiana, le proposte di inserimento delle cosiddette "categorie intermedie" nella politica regionale, in quanto rischia di danneggiare le regioni più deboli dell'Unione. Concludo affermando che il pieno finanziamento dell'Unione attraverso un sistema basato di risorse proprie rappresenta l'unica via per garantire futuro e sviluppo all'Unione europea.</p>
    </intervention>
    <intervention id="3-093-000" speaker_id="28220" name="Ingeborg Gräßle" is_mep="True" mode="spoken">
      <p sl="de">Signor Presidente, signor Commissario, onorevoli colleghi, la riforma del regolamento del personale verrà presentata insieme al pacchetto del QFP. Il problema delle concrete modalità di amministrazione dell’Unione europea viene affrontato, in maniera estremamente sintetica, nei paragrafi 125 e 126 della relazione Garriga Polledo. Signor Commissario, l’invito a dar prova di ambizione nel presentare il regolamento del personale. Dopo tutto, il problema dei contenuti del nostro operato – che è stato analizzato in dettaglio in questa sede – è almeno altrettanto importante di quello delle modalità dell’operato stesso.</p>
      <p sl="de">Si tratta di capire quale ruolo svolgerà in futuro la Commissione europea nell’attuazione di tutti i punti del programma 2020 che abbiamo presentato oggi. Vorrei che la Commissione si ritagliasse un ruolo più rilevante, anziché delegare tutti i compiti agli altri. Per questo motivo è importantissimo, nell’ambito della riforma del regolamento del personale, destinare a questi nuovi compiti i posti liberi, in modo da ottenere la partecipazione della Commissione stessa. Abbiamo un numero enorme di giorni liberi: i funzionari della Commissione dispongono di un periodo di ferie pagate che può giungere a 13 settimane. Signor Commissario, le suggerisco di utilizzare alcuni di questi giorni liberi per l’attuazione del bilancio, per consentirci di realizzare concretamente gli obiettivi politici che ci siamo proposti. A mio avviso dovremmo dotarci di una strategia UE 2020 anche per l’amministrazione dell’Unione europea. A questo scopo occorrerebbe un’azione congiunta da parte sua, signor Commissario, di tutti i suoi colleghi e del Presidente della Commissione.</p>
    </intervention>
    <intervention id="3-094-000" speaker_id="96782" name="Sidonia Elżbieta Jędrzejewska" is_mep="True" mode="spoken">
      <p sl="pl">Signor Presidente, mi congratulo con l’onorevole Garriga Polledo per l’eccellente relazione da lui dedicata al quadro finanziario pluriennale. La relazione ha raccolto un deciso e convinto sostegno in seno alla commissione speciale sulle sfide politiche e le risorse di bilancio per un’Unione europea sostenibile dopo il 2013. Mi auguro che la relazione costituisca una delle basi fondamentali dei negoziati per il nuovo bilancio pluriennale dell’Unione europea, che inizieranno tra breve.</p>
      <p sl="pl">Sono veramente lieta che i colleghi abbiano deciso di sostenere l’emendamento da me presentato in merito al rafforzamento delle politiche per la gioventù. In un momento in cui i giovani europei sono uno dei gruppi più duramente colpiti dalla crisi economica, abbiamo il dovere di sostenere tutte le iniziative miranti a migliorare la situazione dei giovani, e in particolare quelle tese a migliorare l’accesso all’istruzione e la situazione professionale. Programmi come Gioventù in azione e Apprendimento permanente – che hanno un costo per beneficiario minimo e un’estrema efficacia – andrebbero perciò conservati come elemento distinto dei futuri quadri finanziari pluriennali; aggiungo che anche tali programmi meritano finanziamenti considerevolmente più abbondanti.</p>
      <p sl="pl">Allo stesso tempo esprimo apprezzamento per la proposta di mantenere un elevato livello di finanziamento per la politica di coesione. Tale politica non è solo essenziale per raggiungere gli obiettivi della strategia Europa 2020; il suo compito principale è quello di rafforzare l’integrazione e la solidarietà in Europa riducendo le differenze sociali, economiche e territoriali che ancora purtroppo affliggono l’Unione europea.</p>
    </intervention>
    <intervention id="3-095-000" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Signor Presidente, il relatore ha iniziato il suo intervento con un’affermazione importantissima: è necessario – egli ha dichiarato – combinare le tradizionali politiche dell’Unione con le nostre nuove priorità; nessuno dei due elementi può fare a meno dell’altro. In tale contesto, esprimo apprezzamento per la concezione della politica agricola comune delineata nella relazione.</p>
      <p sl="ro">Permettetemi di rammentare alcune idee di fondo: la principale è il mantenimento del livello di bilancio della PAC durante il prossimo periodo di programmazione finanziaria. Il ruolo tradizionale dell’agricoltura europea, unito alle nostre nuove aspirazioni, giustifica pienamente la conservazione del livello di questo bilancio.</p>
      <p sl="ro">In secondo luogo, l’esigenza di mantenere per la PAC un sistema fondato su due pilastri, promuovendo le aree rurali nell’ambito del secondo pilastro, è strettamente connesso agli obiettivi della strategia Europa 2020.</p>
      <p sl="ro">Un’osservazione finale riguarda l’esigenza di riformare in futuro la PAC per utilizzarne il bilancio con maggiore efficacia, sulla base di un’equa distribuzione dei pagamenti come una delle possibili opzioni a questo fine.</p>
    </intervention>
    <intervention id="3-096-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signor Presidente, ringrazio in primo luogo i relatori per il loro notevolissimo lavoro. Oggi il Parlamento ha raggiunto una posizione decisa sulle attese che noi stessi, insieme ai cittadini, nutriamo in merito al prossimo periodo di programmazione finanziaria. Tutti comprendiamo la necessità di imprimere un drastico cambiamento di rotta all’attuale politica, e tale atteggiamento si riflette chiaramente nella strategia Europa 2020. Dobbiamo sviluppare un saldo mercato unico europeo nel settore dell’energia, allestire reti di trasporto che colleghino tutte le parti d’Europa ed eliminare le disuguaglianze che ancora sussistono tra le varie regioni dell’Unione europea. Dobbiamo rivedere radicalmente la politica agricola comune – che deve garantire un sistema equo e uniforme di pagamenti diretti – e numerosi altri settori di grande importanza, senza i quali non saremo in grado di creare un’Europa competitiva e forte. Tutto questo naturalmente richiede investimenti assai cospicui, soprattutto nel campo della ricerca. Di conseguenza è necessario pensare a nuovi strumenti finanziari, come una tassa sulle transazioni finanziarie, e così via. A mio avviso …</p>
      <a text="(Il Presidente interrompe l’oratore)"/>
    </intervention>
    <intervention id="3-097-000" speaker_id="1965" name="Jan Mulder" is_mep="True" mode="spoken">
      <p sl="nl">Signor Presidente, uno dei problemi di fondo emersi nel corso di questo dibattito è il seguente: “Cos’è esattamente il valore aggiunto europeo?” Mi auguro che la Commissione quando ci presenterà le sue proposte alla fine di questo mese, sappia spiegarci chiaramente il motivo per cui determinate rubriche di bilancio recherebbero un evidente valore aggiunto. Mi sembra proprio questo il punto che dobbiamo chiarire, poiché solo allora saremo in grado di giustificare il nostro voto.</p>
      <p sl="nl">In secondo luogo, il dibattito verrà fortemente influenzato pure dalle discussioni sulle risorse proprie. Uno dei temi che ha avvelenato il dibattito è la decisione sulla compensazione per il Regno Unito, risalente al 1984. Come è possibile che questa situazione sia continuata fino a oggi? Secondo me, o il governo britannico non dovrebbe avere diritto a compensazioni di sorta, oppure altri paesi, che si trovano in condizioni analoghe a quella in cui versava il Regno Unito nel 1984, avrebbero diritto allo stesso trattamento. Mi auguro che le proposte della Commissione si muovano effettivamente in questo senso.</p>
    </intervention>
    <intervention id="3-098-000" speaker_id="28409" name="Raul Romeva i Rueda" is_mep="True" mode="spoken">
      <p sl="es">Signor Presidente, l’ossessiva attenzione con cui si pensa solo alla quantità dei tagli da apportare, trascurando le modalità dei tagli e i settori specifici da tagliare (per non parlare della possibilità di incrementare le entrate) è già motivo di preoccupazione.</p>
      <p sl="es">In primo luogo, più Europa significa un’Europa migliore, nella misura in cui significa meno potere economico per gli Stati membri.</p>
      <p sl="es">In secondo luogo, dobbiamo naturalmente rivedere le spese. Occorre però vagliare con attenzione i settori in cui intervenire: una proposta potrebbe essere quella di diminuire le spese militari; un’altra quella di ridurre le sedi del Parlamento europeo da due a una. Sono questi, a nostro avviso, i suggerimenti di maggior rilievo.</p>
      <p sl="es">In terzo luogo, ho osservato con sgomento l’inquietante sorriso che è comparso sul volto del Commissario Lewandowski nel momento in cui è stata menzionata la tassa sulle transazioni finanziarie.</p>
      <p sl="es">Questa reazione mi ha preoccupato, e vorrei chiedergli perché mai dovrebbe essere così negativo e dannoso chiedere di pagare il prezzo della crisi a coloro che si sono arricchiti con la speculazione, anziché chiederlo a quelli che hanno meno responsabilità di tutti; non mi sembra neppure accettabile invitare – come ha fatto lei ieri – la Spagna a ridurre le spese sociali tagliando …</p>
      <a text="(Il Presidente interrompe l’oratore)"/>
    </intervention>
    <intervention id="3-099-000" speaker_id="96988" name="Alfreds Rubiks" is_mep="True" mode="spoken">
      <p sl="lv">Signor Presidente, ricordo un particolare ai colleghi: in sede di approvazione del bilancio dobbiamo tener presente il crescente scetticismo con cui i cittadini europei considerano la nostra attività. Da questo punto di vista, il bilancio non mi sembra coordinato adeguatamente con gli ambiziosi obiettivi indicati dal programma UE 2020. Inoltre vorrei porle una domanda: lei, signor Commissario, ha promesso agli agricoltori lituani che con questo bilancio i pagamenti diretti sarebbero stati livellati; se però il bilancio sarà approvato nella sua forma attuale, le risulterà difficile mantenere tale promessa. Vorrei che tutti gli argomenti di cui discutiamo corrispondessero agli interessi dei nostri elettori.</p>
    </intervention>
    <intervention id="3-100-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, pensavo che l’Unione europea non potesse assolutamente peggiorare, ma poi ho letto questa relazione. Essa esordisce con una robusta dose di autosuggestione: “Gli europei non sono mai stati più esigenti nei confronti dell’UE”. In realtà un crescente numero di cittadini britannici chiede di uscirne; forse è proprio quello che vogliono. La relazione respinge senza discussioni l’idea di congelare il bilancio, e proclama insistentemente che anche un incremento del 5 per cento permetterebbe di contribuire solo in piccola parte agli obiettivi dell’Unione europea. Dobbiamo evidentemente essere grati per questi piccoli doni del cielo.</p>
      <p sl="en">Nascosta tra le pieghe dell’articolo 166 c’è la richiesta di abolire le compensazioni. Tali compensazioni costituiscono il meccanismo grazie al quale il Regno Unito paga solo un contributo netto inaccettabile, anziché un contributo netto vergognoso. Pretendere di estorcere al Regno Unito i suoi sudati guadagni è già abbastanza grave, ma il paragrafo 169 propone addirittura di concedere all’Unione europea il potere di imporre proprie tasse senza consenso o controllo da parte nostra; è semplicemente inaccettabile.</p>
    </intervention>
    <intervention id="3-101-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, abbiamo raggiunto un consenso di grande importanza. La relazione presentata è la naturale prosecuzione del lavoro svolto in precedenza, anche se propone le modifiche attese. La stabilità è un tratto caratteristico delle politiche dell’Unione, e da tale considerazione deriva la proposta di mantenere il bilancio attuale per la politica di coesione e la politica agricola comune.</p>
      <p sl="pl">Garantire regole uniformi in fatto di sviluppo significa offrire un contributo decisivo al rafforzamento del mercato comune, che a sua volta giova a tutti gli Stati membri dell’Unione. La politica agricola comune offre vantaggi a tutti i consumatori dell’UE. È opportuno ricordare che i redditi degli agricoltori sono molto bassi, nonostante il sostegno che essi ricevono dal bilancio europeo. I nuovi compiti accollati all’agricoltura in materia di ambiente, clima, benessere animale e poco realistici negoziati in sede di OMC comportano costi supplementari per gli agricoltori; chi pagherà? Tra le modifiche che ci attendiamo ricordo l’incremento dei finanziamenti a favore dello sviluppo intelligente e sostenibile nonché un’attenzione più intensa per temi quali l’innovazione, la ricerca scientifica e l’istruzione.</p>
      <a text="(Il Presidente interrompe l’oratore)"/>
    </intervention>
    <intervention id="3-102-000" speaker_id="97008" name="Georgios Stavrakakis" is_mep="True" mode="spoken">
      <p sl="el">Signor Presidente, signor Commissario, oggi il Parlamento invia un chiaro messaggio alla Commissione europea e ai Primi ministri dell’Unione europea, invocando, per il periodo che giungerà fino al 2020, un bilancio adeguato alle sue responsabilità e alle attese dell’opinione pubblica.</p>
      <p sl="el">Per quanto riguarda la politica di coesione, il messaggio è chiaro. Sì a una politica di coesione munita di finanziamenti adeguati per contribuire in misura decisiva allo sviluppo, alla crescita dell’occupazione e all’innovazione. Sì a una politica di coesione indipendente. Sì al coordinamento a tutti i livelli di elaborazione politica, dalla pianificazione strategica fino all’attuazione. Sì all’istituzione di una categoria intermedia di sostegno per le regioni. Sì a misure speciali per le isole e le regioni di montagna in Europa.</p>
      <p sl="el">Vi sono comunque anche due no netti e importanti: no a qualsiasi frammentazione di questa politica in settori differenti e infine no all’imposizione di sanzioni connesse al Patto di stabilità e di crescita.</p>
    </intervention>
    <intervention id="3-103-000" speaker_id="4346" is_mep="True" mode="spoken" role="Presidente">
      <p sl="unknown">Con questo si conclude la procedura catch the eye ; mi scuso con gli 11 o 12 colleghi che erano inseriti nell’elenco e non hanno potuto parlare, ma evidentemente non vi era tempo sufficiente per i loro interventi.</p>
    </intervention>
    <intervention id="3-104-000" speaker_id="photo_generic" name="Janusz Lewandowski" is_mep="True" mode="spoken">
      <p sl="it">membro della Commissione. – Signor Presidente, ho già esaurito il mio tempo di parola e quindi mi limiterò a due brevi osservazioni.</p>
      <p sl="it">In primo luogo, nell’attuale contesto di austerità internazionale il bilancio europeo, che non presenta deficit, non può essere ritenuto responsabile della cattiva gestione delle finanze nazionali. Può tuttavia contribuire a produrre occupazione e crescita poiché si impernia sugli investimenti. Da questo punto di vista differisce dai bilanci nazionali, che consistono soprattutto in trasferimenti sociali.</p>
      <p sl="it">In secondo luogo, per quanto riguarda le promesse agli agricoltori europei una convergenza graduale è realistica; un tasso forfettario non è attualmente realizzabile, e a mio avviso la situazione non è destinata a mutare nei prossimi anni.</p>
      <p sl="it">Infine, a nome della Commissione mi attendo che l’imminente voto rifletta l’ampio consenso che si è creato in seno alla vostra Assemblea, rendendo forte e influente la voce del Parlamento europeo.</p>
    </intervention>
    <intervention id="3-105-000" speaker_id="4346" is_mep="True" mode="spoken" role="Presidente">
      <p sl="unknown">Concluderemo il dibattito con un intervento dell’onorevole Garriga Polledo, nella sua qualità di relatore; mi congratulo vivamente con lui per l’ottimo lavoro che ha compiuto su questo tema.</p>
    </intervention>
    <intervention id="3-106-000" speaker_id="1665" name="Salvador Garriga Polledo" is_mep="True" mode="spoken" role="relatore">
      <p sl="es">Signor Presidente, in primo luogo ringrazio le delegazioni nazionali che – a quanto mi risulta – hanno resistito alle pressioni esercitate nei rispettivi Stati membri e si apprestano a votare per la presente relazione.</p>
      <p sl="es">A mio avviso questo dibattito non riguarda l’entità del bilancio, ma piuttosto la supremazia del metodo comunitario; coloro che hanno concentrato il dibattito sul tentativo di ridurre il bilancio dell’Unione hanno commesso, penso, un errore: vogliono nuove priorità e un bilancio ridotto; dico loro che continuando su questa strada si ritroveranno con un bilancio ridotto e minori priorità.</p>
      <p sl="es">Non comprendo assolutamente come possano sedere in quest’Aula e difendere un approccio intergovernativo. Lasciate questo compito al Consiglio; voi dovete difendere l’Unione europea, con le sue politiche, priorità e responsabilità e un bilancio adeguato.</p>
      <p sl="es">Non vogliamo un incremento del 5 per cento della spesa pubblica europea; cerchiamo invece di alleviare gli oneri di bilancio nazionali e di riunire determinati investimenti transnazionali nel bilancio dell’Unione europea, nel cui ambito è possibile utilizzarli con maggiore efficacia. Ecco il valore aggiunto europeo che tutti i gruppi del Parlamento hanno accettato quest’anno in seno alla commissione sulle sfide politiche (SURE).</p>
      <p sl="es">Si tratta certamente di una proposta di ampio respiro: una proposta ambiziosa che esige l’adozione di decisioni importanti negli Stati membri, cui chiediamo di raccogliere la sfida che la proposta stessa comporta.</p>
      <p sl="es">Apprezzo il carattere costruttivo delle proposte e del dibattito, che a mio avviso è stato adeguatamente vivace e ha espresso fino in fondo il mosaico di punti di vista diversi in cui trova unità il Parlamento europeo. Ritengo che alla fine di questo dibattito la nostra posizione in quanto Assemblea si sia notevolmente arricchita, così come ne ha tratto giovamento il nostro profilo politico.</p>
    </intervention>
    <intervention id="3-107-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <a text="(La seduta viene sospesa per alcuni minuti)"/>
      <p sl="unknown">Dichiarazioni scritte (articolo 149 del Regolamento)</p>
    </intervention>
    <intervention id="3-108-000" speaker_id="96814" name="Elena Băsescu" is_mep="True" mode="written">
      <p sl="ro">A causa dell’attuale crisi e delle drastiche limitazioni alla spesa pubblica, per gli Stati membri diventa sempre più difficile far registrare una crescita economica. Sottolineo la necessità che l’Unione europea risponda alle sfide demografiche: il declino della proporzione di popolazione attiva, unito all’aumento del numero dei pensionati, metterà alla frusta i sistemi di protezione sociale.</p>
      <p sl="ro">Sono favorevole all’idea che tutti i finanziamenti forniti dall’Unione debbano contribuire a migliorare le condizioni generali dell’ambiente europeo. Di conseguenza, occorre analizzare a ogni livello l’impatto positivo e negativo sul clima e sull’ambiente nonché l’utilizzo dei fondi dell’Unione. Gli investimenti effettuati a livello comunitario possono consentire risparmi ben più considerevoli a livello nazionale, soprattutto nei settori in cui l’Unione europea fornisce indiscutibilmente un valore aggiunto maggiore rispetto ai bilanci nazionali.</p>
    </intervention>
    <intervention id="3-109-000" speaker_id="96716" name="Zuzana Brzobohatá" is_mep="True" mode="written">
      <p sl="cs">Il protrarsi del dibattito sul prossimo periodo di programmazione dimostra la necessità di privilegiare un approccio di più ampio respiro a questo essenziale strumento economico delle politiche dell’Unione europea. La crisi finanziaria globale e l’incalzante pressione competitiva esercitata a livello mondiale dalle tigri economiche – Cina e India – testimoniano della necessità di strutturare il quadro finanziario pluriennale (QFP) in armonia con i principali obiettivi della strategia 2020. L’idea del relatore – fondere tutte le politiche relative alla strategia 2020 nell’unico ambito del QFP – appare davvero coraggiosa; giustamente, egli propone di istituire una revisione legalmente vincolante dei limiti, in singoli settori, a metà del periodo di programmazione. È interessante pure l’idea di sincronizzare le scadenze del QFP con i cicli politici degli organismi dell’Unione, in modo da migliorare la rendicontabilità e il controllo democratico. In linea di principio, la proposta del relatore di pensare a una riforma delle entrate dell’Unione europea è indubbiamente corretta; allo stesso modo, è senz’altro opportuno passare gradualmente a un sistema di risorse proprie dell’Unione che sostituisca l’attuale sistema di contributi degli Stati membri; quest’ultimo infatti porta a istituire paragoni tra Unione europea e Stati membri che inducono l’opinione pubblica a trarre conclusioni errate sul significato dell’appartenenza all’Unione: una conclusione completamente sbagliata alla luce dell’attuale stretto legame tra economia e politica.</p>
    </intervention>
    <intervention id="3-109-500" speaker_id="96849" name="Alain Cadec" is_mep="True" mode="written">
      <p sl="fr">La relazione dell’onorevole Garriga Polledo definisce le priorità politiche del Parlamento europeo per il quadro finanziario pluriennale che entrerà in vigore dopo il 2013, in termini sia legislativi che di bilancio. Due punti in particolare hanno attirato la mia attenzione: in primo luogo, la coesione per la crescita e l’occupazione è una priorità politica. Sostengo senza riserve l’istituzione di una categoria intermedia di regioni, in cui rientrerebbero tutte le regioni con un PIL pro capite compreso tra il 75 e il 90 per cento del PIL dell’Unione. Tale provvedimento servirebbe a instaurare un equilibrio più corretto fra le regioni; è una proposta che traduce in pratica il principio della coesione territoriale sancito dall’articolo 174 del trattato sul funzionamento dell’Unione europea. Per quanto riguarda le prospettive finanziarie, sono favorevole alla tassazione delle transazioni finanziarie allo scopo di accumulare risorse proprie per l’Unione europea.</p>
    </intervention>
    <intervention id="3-109-750" speaker_id="1289" name="Proinsias De Rossa" is_mep="True" mode="written">
      <p sl="en">Richiamo l’attenzione sulla proposta – contenuta nella relazione – di istituire una tassa sulle transazioni finanziarie. Questa tassa risolverebbe due problemi in un colpo solo: come finanziare le richieste sempre più frequenti di varare nuove politiche dell’Unione, e come costringere il settore finanziario a contribuire alla soluzione della crisi economica scoppiata anche per causa sua. Le entrate fiscali potrebbero ridurre i pagamenti che gli Stati membri dell’Unione europea attualmente versano al bilancio dell’Unione, e consentirebbero altresì di elaborare, senza difficoltà, politiche tese a salvaguardare il futuro economico d’Europa. Avremmo in tal modo a disposizione le risorse per investire nella ricerca e nello sviluppo, nella lotta al cambiamento climatico e nella costruzione della solidarietà tra le regioni dell’Unione. L’Europa deve porsi alla guida del mondo intero, imponendo questa tassa entro le proprie frontiere e perorandone l’introduzione nel resto del mondo. Esorto la Commissione europea ad agire senza indugio, sulla scia di questa relazione, e a soddisfare le richieste di questo Parlamento democraticamente eletto per introdurre misure adeguate.</p>
    </intervention>
    <intervention id="3-110-000" speaker_id="96706" name="João Ferreira" is_mep="True" mode="written">
      <p sl="pt">Prendiamo in esame l’attuale quadro finanziario pluriennale (QFP). L’allargamento dell’Unione europea a 12 nuovi paesi, il cui livello di sviluppo è generalmente inferiore a quello dei 15 vecchi Stati membri, ha innegabilmente proposto nuove sfide ed esigenze per quanto riguarda la realizzazione del principio della coesione economica e sociale. Abbiamo assistito a un taglio relativo dei Fondi strutturali, passati dallo 0,42 allo 0,37 per cento del reddito nazionale lordo (RNL) dell’Unione europea; in altre parole, questi Fondi hanno subito una diminuzione relativa proprio nel momento in cui sarebbero più necessari. I risultati sono evidenti: anziché la convergenza promessa, abbiamo una palese divergenza inasprita dagli effetti della crisi economica e sociale, nonché dal funzionamento e dallo sviluppo di strumenti come il mercato unico, che operano a beneficio di alcuni e a evidente danno di altri. Ecco il QFP che ora funge da parametro per il dibattito sulle prospettive finanziarie 2013-2020 e che si propone sostanzialmente di mantenere. L’incremento del 5 per cento non porterà il bilancio dell’Unione europea sensibilmente al di sopra dell’un per cento del RNL dell’Unione. Ancora una volta, tale tendenza mette a repentaglio lo sbandierato principio della coesione. La situazione è aggravata dal fatto che le risorse disponibili sono indirizzate verso altri obiettivi – inclusi peraltro nei trattati: per esempio il militarismo e gli interventi all’estero – che sviliscono ulteriormente questo principio.</p>
    </intervention>
    <intervention id="3-111-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Benché all’epoca della crisi economica sussistessero motivi concreti per congelare le spese dell’Unione europea, non possiamo riesumare gli argomenti di due anni fa per analizzare oggi il quadro finanziario pluriennale. Dobbiamo piuttosto interrogarci sui principi che regoleranno il funzionamento dell’Unione nei prossimi sette anni: dev’essere un’Unione basata sulla solidarietà, che adempie i suoi obblighi e costruisce un’economia innovativa e una politica estera comune conformemente al trattato di Lisbona? Oppure deve trattarsi di un’Unione che aveva effettivamente incluso nel trattato obiettivi ambiziosi ma – come tutti ormai sanno – l’aveva fatto soltanto per gioco? Sono una fiera sostenitrice della prima alternativa, e mi unisco al relatore nel sostenere la necessità di incrementare i finanziamenti, nel prossimo quadro finanziario pluriennale, nella misura del 5 per cento rispetto ai livelli del 2013. Tale modifica ci avvicinerebbe agli ambiziosi traguardi indicati nel trattato, e un incremento della spesa pari al 5 per cento sarebbe in realtà minimo, visto che attualmente l’inflazione si colloca al 3,2 per cento. Inoltre, tale irrisorio aumento del bilancio dell’Unione europea andrebbe a vantaggio delle regioni più povere, che traggono i benefici maggiori dall’assistenza dell’Unione erogata appunto per superare le disuguaglianze di sviluppo. Mi auguro che la prossima Presidenza – che sarà assunta dalla Polonia – privilegi la conciliazione tra le posizioni dei contribuenti netti, come Germania, Francia e Regno Unito, e la posizione del Parlamento, espressa nell’ambiziosa relazione dell’onorevole Garriga Polledo.</p>
    </intervention>
    <intervention id="3-112-000" speaker_id="96714" name="Jiří Havel" is_mep="True" mode="written">
      <p sl="cs">In passato, i deputati al Parlamento europeo potevano influire solo limitatamente sui negoziati concernenti il quadro finanziario pluriennale (QFP) dell’Unione. Il mutamento fondamentale introdotto dal trattato di Lisbona riguarda appunto la programmazione a lungo termine del bilancio, che dev’essere elaborato di nuovo dal Consiglio dopo l’approvazione del Parlamento europeo. Ecco la ragione per cui è stata istituita la commissione speciale sulle sfide politiche e le risorse di bilancio per un’Unione europea sostenibile dopo il 2013 (SURE), che nella sua relazione definisce le priorità politiche del Parlamento europeo prima dell’inizio dei negoziati sul prossimo QFP per il periodo successivo al 2013. La relazione dell’onorevole Garriga Polledo dimostra chiaramente che, se l’Unione vuole ancora veramente raggiungere gli ambiziosi obiettivi della strategia Europa 2020, è necessario garantire finanziamenti adeguati alle politiche dell’Unione stessa. Senza nuove risorse adeguate dopo il 2013, l’Unione non sarà in grado di rispettare né le priorità politiche attuali, né i nuovi compiti e obiettivi previsti dalla strategia Europa 2020. Alla luce dell’inadeguatezza delle tradizionali risorse proprie dell’Unione, in seno alla commissione SURE è stata avviata una discussione specialistica sul tema delle nuove risorse proprie per il bilancio dell’Unione europea. Il prossimo quadro finanziario ci offre un’ottima occasione per dimostrare ai cittadini europei che l’Unione è capace di pensare e agire per soddisfare i loro interessi di lungo periodo, e di garantire concretamente la coesione interna e una crescita sicura. Concordo perciò senza riserve con l’affermazione formulata in via prioritaria dal relatore: gli importi destinati alla politica agricola comune e alla politica di coesione nel prossimo periodo non dovranno essere inferiori a quelli del quadro attuale.</p>
    </intervention>
    <intervention id="3-113-000" speaker_id="28155" name="Edit Herczog" is_mep="True" mode="written">
      <p sl="hu">Il progetto di riforma, sostenuto da otto commissioni parlamentari, prende l’avvio da sfide cui anche il nuovo quadro finanziario pluriennale deve rispondere. La crisi odierna è l’ultimo segnale che avverte l’Europa della necessità di reagire alla trasformazione dell’ordine mondiale. Come tutte le trasformazioni, anche il nuovo ordine che sta emergendo vedrà alla fine vincitori e vinti: l’Europa non deve essere tra i vinti. Ai suoi tempi, Jean Monnet fece notare che “L’Europa non è mai esistita; dobbiamo veramente crearla”. Il padre fondatore dell’integrazione europea non considerava tale compito un atto unico, bensì un lavoro costante. Di conseguenza dobbiamo valutare le condizioni prevedibili e le circostanze specifiche e definire la strada da seguire affinché l’Europa esista e non venga travolta dalla sconfitta. L’anno scorso la Commissione europea ha presentato la strategia Europa 2020, il cui obiettivo è la ripresa dalla crisi e la preparazione dell’economia europea al prossimo decennio. Ecco i tre settori chiave che incoraggiano la crescita economica: conoscenza, innovazione, istruzione; ossia “crescita intelligente” che pone al centro la società digitale, sviluppo sostenibile che promuove un uso più efficiente dell’energia e stimola la competitività, e crescita inclusiva che incrementa la partecipazione al mercato del lavoro. Il nuovo quadro finanziario pluriennale dell’Unione europea va definito a livello comunitario, mentre i programmi nazionali di sviluppo devono integrarsi reciprocamente per garantire un’attuazione ottimale della strategia Europa 2020 con la creazione delle necessarie sinergie.</p>
    </intervention>
    <intervention id="3-114-000" speaker_id="28314" name="Anneli Jäätteenmäki" is_mep="True" mode="written">
      <p sl="fi">In un periodo di difficoltà economiche, i cittadini si attendono più che mai dall’Unione europea risultati concreti. Ci occorre una legislazione migliore e più semplice che serva gli interessi degli europei; le normative vanno sfrondate. Non c’è motivo di varare provvedimenti legislativi a livello europeo, a meno che non siano realmente necessari. Il prossimo bilancio dell’Unione europea deve corrispondere con più pronta efficacia ai problemi quotidiani dei cittadini; il bilancio deve promuovere la crescita e l’occupazione, ma soprattutto deve creare un valore aggiunto europeo.</p>
      <p sl="fi">Alla fine del mese in corso, la Commissione dovrà pubblicare le proprie proposte per il bilancio dell’Unione europea dopo il 2014. La crisi economica impone agli Stati membri dell’Unione decisioni difficili in merito ai rispettivi bilanci; in tempo di crisi, non è opportuno incrementare neppure il bilancio dell’Unione; al contrario, anch’esso dovrebbe subire dei tagli.</p>
      <p sl="fi">Spero che alla fine riusciremo a sbarazzarci di molte delle sciocche usanze caratteristiche dell’Unione europea. L’andirivieni mensile del Parlamento europeo tra Bruxelles e Strasburgo costa ai contribuenti europei 200 milioni di euro all’anno: è denaro che si può usare meglio. I vari sconti concessi a Regno Unito, Svezia, Austria, Paesi Bassi e Germania andrebbero completamente aboliti. Quest’anno il solo Regno Unito riceverà una compensazione di circa tre miliardi di euro a causa di uno sconto sui contributi negoziato nel 1984.</p>
      <p sl="fi">È ormai tempo di riformare l’Unione europea e il suo bilancio. È necessario utilizzare in modo più efficace il denaro dei contribuenti europei e offrire un valore aggiunto europeo agli Stati membri. Un’espansione degli apparati amministrativi, della burocrazia e di una superflua legislazione europea non va sicuramente in questo senso.</p>
    </intervention>
    <intervention id="3-114-500" speaker_id="28280" name="Filip Kaczmarek" is_mep="True" mode="written">
      <p sl="pl">Il nuovo quadro finanziario pluriennale è estremamente significativo poiché da esso dipenderà, in larga misura, il futuro dell’Unione europea. Il dibattito sulla prospettiva finanziaria non è certo agevole in quanto parecchi Stati membri sentono gli effetti della crisi economica. La riluttanza a incrementare il bilancio dell’Unione è comprensibile; nondimeno, gli scettici della finanza dovrebbero comprendere l’entità dei vantaggi che il mercato unico eroga alle economie dei singoli Stati membri. L’integrazione europea esercita sull’economia un’influenza positiva e stimolante; inoltre, il Parlamento europeo desidera strutturare il nuovo quadro finanziario in modo da migliorare la competitività e promuovere l’integrazione sociale. Il bilancio dell’Unione europea finanzia misure assolutamente vitali per i cittadini di tutti gli Stati membri. Non è una constatazione astratta: la politica di coesione e la politica agricola comune incidono sulla vita quotidiana di milioni di cittadini. Senza dubbio, nessun altro organismo potrebbe assolvere alcuni dei compiti svolti dall’Unione europea: migliorare la coesione sociale, economica e infrastrutturale o garantire la parità di opportunità nel settore agricolo sono obiettivi che meritano il nostro sostegno, e per i quali vale la pena di spendere denaro europeo. L’Unione non può attuare un maggior numero di misure in un maggior numero di Stati membri con un bilancio inferiore: è un compito irrealizzabile, e quindi ci occorre un bilancio più cospicuo e più ambizioso.</p>
    </intervention>
    <intervention id="3-115-000" speaker_id="96771" name="Jarosław Kalinowski" is_mep="True" mode="written">
      <p sl="pl">Come nota il relatore, l’assistenza dell’Unione europea è essenziale per mettere gli Stati membri in condizione di rispettare le crisi future. La strategia Europa 2020 indica i settori verso i quali è più opportuno indirizzare tale assistenza, delineando le priorità e la visione di un’Europa forte, stabile e moderna: un’Europa che abbia tratto l’insegnamento dai recenti problemi economici e sia in grado di offrire ai propri cittadini occupazione, sicurezza energetica e un’alimentazione sana. I piani di bilancio devono tener conto dei più importanti obiettivi di sviluppo sostenibile, dimostrarsi flessibili e concentrarsi su misure concrete. È superfluo aggiungere che i finanziamenti vanno erogati in maniera trasparente e per progetti validi. L’adesione e la comprensione dell’opinione pubblica sono ormai parte integrante della politica dell’Unione europea e formano la base del funzionamento dell’Unione stessa.</p>
    </intervention>
    <intervention id="3-116-000" speaker_id="28424" name="Tunne Kelam" is_mep="True" mode="written">
      <p sl="en">Per realizzare gli obiettivi della strategia 2020 occorre un approccio europeo; contemporaneamente, occorre comprendere che non si può avere più Europa con meno denaro. Congelare le risorse fornite dagli Stati membri non è un’opzione sostenibile: una volta che gli Stati membri abbiano sottoscritto sul piano politico impegni strategici paneuropei di lungo periodo, non è possibile rifiutarsi di finanziare tali impegni. Un tale atteggiamento servirà solo a incrinare la credibilità dell’Unione europea agli occhi di milioni di cittadini. In pratica occorre coordinare meglio i programmi, concentrandosi sulla loro complementarità. Non è realistico pensare di finanziare le nuove priorità – ricerca e sviluppo, innovazione, reti energetiche e di trasporto – mantenendo i livelli di risorse attuali. Sul piano interno, la sfida che attende l’Unione europea è quella di far incontrare i 15 vecchi Stati membri e i 12 nuovi, alla conclusione del prossimo quadro finanziario. Occorre dedicare un esame approfondito sia alla prosecuzione dei vecchi programmi che all’elaborazione di quelli nuovi. L’impegno nei confronti dei principi di uguaglianza e solidarietà – fondamentali per l’Unione europea – deve porre fine all’esistenza di standard differenti, nonché ai pregiudizi che affliggono il processo decisionale. L’Unione europea può giungere al successo solo se tutti i suoi membri vengono trattati secondo gli stessi standard. Un’autentica prospettiva economica deve avere un respiro anche più ampio di sette anni; sono comunque favorevole a meccanismi flessibili per i necessari adattamenti.</p>
    </intervention>
    <intervention id="3-117-500" speaker_id="96785" name="Lena Kolarska-Bobińska" is_mep="True" mode="written">
      <p sl="pl">Le regioni più povere dell’Unione europea conoscono oggi uno sviluppo rapido, anche grazie ai finanziamenti europei. Si sono costruite o riparate molte scuole, e si sono installate molte connessioni Internet; ma molte necessità si devono ancora soddisfare, poiché il divario tra queste regioni e quelle più sviluppate resta profondo. Quando abbiamo aderito all’Unione europea, si temeva che la Polonia e i nuovi Stati membri non utilizzassero adeguatamente le opportunità offerte dall’adesione e che i fondi europei venissero spesi in maniera avventata. Si temevano anche possibili episodi di corruzione, perché l’occasione (oppure un mucchio di denaro) fa l’uomo ladro. Le analisi hanno però dimostrato che in Polonia i fondi europei sono stati spesi in maniera saggia e corretta, senza legami con prassi disoneste. Quindi, pensando al divario che cerchiamo di colmare e, allo stesso tempo, ai futuri obiettivi dell’Unione europea, dobbiamo evitare di ridurre il bilancio dell’Unione o di tagliare i fondi per attuare la politica di coesione. Anche se il Parlamento europeo – come mi auguro – approverà un incremento del bilancio europeo, ora è importante convincere i singoli Stati membri che vale la pena di sostenere la posizione politica del Parlamento.</p>
    </intervention>
    <intervention id="3-117-000" speaker_id="101954" name="Jan Kozłowski" is_mep="True" mode="written">
      <p sl="pl">Mi congratulo vivamente con l’onorevole Garriga Polledo per la sua esaustiva relazione e per il notevolissimo lavoro che ha dedicato alla stesura degli emendamenti di compromesso. Sono d’accordo con il relatore: la politica di coesione, che ha dimostrato la propria efficacia, deve ottenere nel nuovo quadro finanziario pluriennale un posto corrispondente alla sua importanza. Dobbiamo però batterci per coordinare meglio e rendere più complementari i singoli fondi, oltre che per semplificare le procedure. Le modifiche dei sistemi di monitoraggio e gestione dei fondi, miranti a renderne più efficace l’intervento, devono basarsi su una meticolosa analisi del loro funzionamento attuale. Sostengo pure la tesi che i fondi non utilizzati debbano rimanere nel bilancio destinato alla coesione, e non tornare agli Stati membri; ritengo infine necessaria un’approfondita analisi delle possibili conseguenze di un’inclusione del Fondo europeo di sviluppo nel bilancio dell’Unione europea, soprattutto alla luce degli obblighi dell’Unione verso i paesi terzi.</p>
    </intervention>
    <intervention id="3-118-000" speaker_id="28192" name="Vladimír Maňka" is_mep="True" mode="written">
      <p sl="sk">L’Europa sta attraversando una crisi. Il deficit fiscale delle regioni autonome oltrepassa il 20 per cento del bilancio, rispetto al periodo precedente alla crisi: una percentuale intollerabile. Il deficit delle entrate comunali è pressoché identico: questi organismi non riescono ad assolvere i propri compiti fondamentali, licenziano dipendenti e si indebitano.</p>
      <p sl="sk">In tale situazione, non deve sorprenderci che essi stentino a capire perché mai il Parlamento europeo chieda maggiori risorse.</p>
      <p sl="sk">Tuttavia, se gli Stati membri coordinassero politiche e finanziamenti nelle aree prioritarie, otterrebbero risultati migliori e risparmierebbero somme più ingenti dell’importo di cui vogliamo incrementare il bilancio comune dell’Unione europea: quindi, non vi sono alternative migliori, rispetto all’ipotesi di cui discutiamo oggi.</p>
      <p sl="sk">Dobbiamo discuterla e sviscerarla più a fondo, non solo in sede di Parlamento europeo ma anche con i ministri del Consiglio, i deputati dei parlamenti nazionali e nell’ambito delle regioni, affinché tutti comprendano che una soluzione comune non produrrà solo i risultati migliori per i nostri cittadini, ma anche un risparmio per i bilanci nazionali.</p>
    </intervention>
    <intervention id="3-119-000" speaker_id="28255" name="Andreas Mölzer" is_mep="True" mode="written">
      <p sl="de">Dopo il fiasco del pacchetto di salvataggio dell’euro, i contribuenti netti si trovano non solo a finanziare il bilancio dell’Unione europea tramite il colossale meccanismo di ridistribuzione, ma addirittura a finanziarlo due o tre volte. In futuro in questi meccanismi di salvataggio bisognerà versare vero denaro contante e non semplici garanzie. Il sistema infatti dovrà essere finanziato dai contribuenti netti – in altre parole dai laboriosi cittadini tedeschi, francesi, italiani, olandesi e austriaci – tramite i bilanci nazionali: in questi paesi i primi dolorosi tagli si fanno già sentire. La popolazione dei paesi economicamente più forti dell’Unione è infuriata – non meno infuriata dei dimostranti di Atene – dalla prospettiva di dover stringere la cinghia a favore degli Stati PIIG. In una situazione così difficile chiedere un incremento del bilancio è inopportuno e scandaloso. Non ci serve un bilancio comunitario gonfiato, forse dieci volte maggiore del necessario; non ci serve un bilancio, finanziato dai contribuenti dell’Unione, privo di qualsiasi consapevolezza della necessità di risparmiare; non ci serve un’ulteriore espansione di quella burocrazia di Bruxelles che toglie anche la camicia ai contribuenti netti. Dobbiamo invece perseguire con coerenza qualsiasi opportunità di fare economie. I sussidi all’agricoltura – cioè la posta di bilancio più vasta e controversa – vanno rinazionalizzati. Questa soluzione consentirebbe di alleggerire la pressione sul bilancio dell’Unione europea e consentirebbe agli Stati membri di rispondere meglio al carattere specifico del loro settore agricolo. Se l’enorme importo di denaro che viene pagato in imposte raggiungesse veramente le piccole e medie imprese agricole anziché i latifondisti, le imprese agricole a carattere industriale, le grandi imprese, i monarchi e i golf club, allora forse diverrebbe possibile arrestare il declino dell’agricoltura.</p>
    </intervention>
    <intervention id="3-119-003" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">L’adozione della relazione presentata dall’onorevole Garriga Polledo segna un momento importante per la nostra Assemblea: essa infatti definisce con chiarezza e pragmatico realismo le ambizioni di bilancio del Parlamento europeo per il periodo successivo al 2013. Comincio dalla politica di coesione, che è la chiave dello sviluppo regionale: stimo necessario mantenere il bilancio della politica di coesione e istituire un equo modello di aiuti per tutte le regioni con reddito intermedio, così da rendere equi e trasparenti tutti i futuri investimenti dell’Unione europea nelle regioni. L’incremento di bilancio del 5 per cento è ragionevole; non si tratta – come affermano gli euroscettici – di un esempio di sperpero europeo, bensì della coraggiosa ammissione che, se non ci dotiamo dei mezzi per costruire insieme l’Europa, rimarremo isolati e impotenti. Di conseguenza, per poter finanziare le azioni derivanti dalle nuove competenze attribuite all’Unione europea dal trattato di Lisbona, mi associo alla richiesta di esaminare la questione delle risorse proprie e di nuove forme di entrate comunitarie, allo scopo di alleviare la pressione sui bilanci nazionali e togliere di mezzo il concetto – economicamente scorretto e politicamente malsano – di “giusto ritorno”.</p>
    </intervention>
    <intervention id="3-119-002" speaker_id="39721" name="Theodor Dumitru Stolojan" is_mep="True" mode="written">
      <p sl="ro">Il Parlamento europeo presenta per la prima volta alla Commissione europea e al Consiglio la propria visione di quelle che dovranno essere le priorità dell’Unione europea per il periodo 2014-2020. Tocca ora alla Commissione europea tener conto – nella proposta legislativa che presenterà –del parere del Parlamento europeo. Sottolineo in particolare che lo sviluppo di un settore agricolo competitivo e la coesione economica e sociale devono rimanere priorità nel periodo che ci attende. I colleghi hanno già rivolto la giusta attenzione agli sforzi di ricerca dell’Unione. La visione complessiva del Parlamento europeo è saldamente radicata nella strategia Europa 2020.</p>
    </intervention>
    <intervention id="3-120-000" speaker_id="23808" name="Csaba Sándor Tabajdi" is_mep="True" mode="written">
      <p sl="hu">Nel definire il quadro del prossimo bilancio, dobbiamo per prima cosa chiederci se vogliamo più o meno Europa: mi sembra che il Parlamento abbia già preso posizione su questo problema. Abbiamo già dichiarato di aver bisogno di più Europa, nel momento in cui abbiamo accettato gli ambiziosi obiettivi della strategia Europa 2020. Ora dobbiamo affermare in maniera convinta e decisa che questi obiettivi si possono raggiungere solo stanziando risorse sufficienti. In un periodo in cui molti Stati membri sono afflitti dal “dilemma mediterraneo”, per cui un paese ha bisogno di espansione fiscale per stimolare la crescita, ma non può agire in questo senso perché l’indebitamento rende inevitabili perenni misure di austerità, non possiamo rispondere riducendo o approvando l’attuale bilancio dell’Unione europea, che mira essenzialmente allo sviluppo. Non possiamo, perché ciò significherebbe togliere alle regioni arretrate l’unica occasione di rimettere la propria economia sul cammino della crescita.</p>
    </intervention>
    <intervention id="3-120-002" speaker_id="96773" name="Rafał Trzaskowski" is_mep="True" mode="written">
      <p sl="pl">La creazione di “regioni intermedie” proposta nella relazione significa che alcune aree, relativamente ricche, degli Stati membri più poveri riceveranno ancora sostegno e saranno così in grado di prepararsi gradualmente al momento in cui perderanno del tutto questi finanziamenti supplementari. La possibilità di creare un gruppo di regioni siffatto costituisce indubbiamente uno sviluppo graditissimo per i principali beneficiari della politica di coesione, che devono elaborare piani di lungo periodo. Adottando oggi tale proposta il Parlamento offrirebbe un contributo importantissimo al dibattito sulla configurazione futura della politica di coesione.</p>
    </intervention>
    <intervention id="3-120-003" speaker_id="96803" name="Zbigniew Ziobro" is_mep="True" mode="written">
      <p sl="pl">La relazione Galliga Polledo dedica grande attenzione al programma Europa 2020. Ritengo che la destinazione di cospicui finanziamenti agli obiettivi di questo programma possa causare una diminuzione dei finanziamenti per programmi importanti in termini di sviluppo e coesione dell’Europa, come il fondo di coesione. I risultati dimostrano che questo fondo è stato finora lo strumento più efficace per realizzare gli obiettivi indicati dal trattato sull’Unione europea e dal trattato di Lisbona; di conseguenza, è importante incrementare i finanziamenti a esso destinati. La crisi economica ha duramente colpito molti paesi europei, per i quali il fondo di coesione rappresenta ora una forza motrice che rende possibile combattere attivamente la disoccupazione e mobilitare le regioni. D’altro canto è importante che l’Unione europea sostenga finanziariamente i progetti energetici e l’innovazione: questi due settori d’investimento sono essenziali per la rapida crescita dell’Unione europea. Attualmente, due terzi delle risorse energetiche vengono importati da paesi esterni all’Unione europea, in particolare la Russia. Ciò comporta un notevole flusso di capitali diretto oltre i nostri confini; occorre quindi destinare fondi più cospicui al sostegno degli investimenti infrastrutturali che consentono di diversificare l’approvvigionamento con una conseguente diminuzione dei prezzi, come per esempio il gasdotto Nabucco, che dal punto di vista della diversificazione è il progetto più importante. La relazione non contiene neppure orientamenti chiari sul sostegno alle esplorazioni per la ricerca di olio di scisto nel prossimo futuro. L’Unione europea non deve dimenticare che un sagace investimento fatto oggi in fonti di energia produrrà domani un risparmio di capitali.</p>
    </intervention>
    <intervention id="3-122-000" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, volevo unicamente segnalare che il microfono del mio seggio, il numero 759, non funziona. Avevo già chiesto ieri di ripararlo; chiedo ora l’intervento di un tecnico. Grazie.</p>
    </intervention>
    <intervention id="3-123-000" speaker_id="1405" is_mep="True" mode="spoken" role="Presidente">
      <p sl="unknown">Onorevoli colleghi, come sapete, a causa delle esercitazioni antincendio ieri le votazioni e le dichiarazioni di voto sono state sospese; le riprenderemo quindi oggi nell’ambito del voto. Sono state mescolate, nell’ordine che vedete sulle liste di voto.</p>
    </intervention>
  </section>
  <section id="creitem6" title="6. Turno di votazioni">
    <intervention id="3-125-000" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la votazione.</p>
      <a text="(Per i risultati dettagliati della votazione vedasi processo verbale)"/>
    </intervention>
  </section>
  <section id="creitem7" title="6.1. Relazione Coelho: Applicazione delle disposizioni dell’acquis di Schengen in Bulgaria e in Romania (A7-0185/2011&#10;) (votazione)"/>
  <section id="creitem8" title="6.2. Relazione Lambsdorff: 66a sessione dell’Assemblea generale delle Nazioni Unite (A7-0189/2011&#10;) (votazione)"/>
  <section id="creitem9" title="6.3. Relazione Audy: Settimo programma dell’UE per le attività di ricerca, sviluppo tecnologico e dimostrazione (A7-0160/2011&#10;) (votazione)"/>
  <section id="creitem10" title="6.4. Relazioni commerciali UE-Canada (B7-0344/2011&#10;) (votazione)">
    <intervention id="3-131-000" speaker_id="28170" name="Peter Šťastný" is_mep="True" mode="spoken">
      <p sl="en">Signor Presidente, benché l’emendamento n. 9 riguardi la tutela delle politiche dell’Unione europea in materia di paesi e territori d’oltremare, esso parla specificamente di Saint-Pierre-et-Miquelon. Il mio emendamento orale e il mio gruppo intendono tutelare equamente e indistintamente tutti i paesi e i territori d’oltremare, e non specificamente Saint-Pierre-et-Miquelon. La versione modificata quindi sarà la seguente:</p>
      <p sl="en">“chiede alla Commissione europea di assicurare, in uno spirito di coerenza delle politiche dell’Unione e in particolare nei riguardi dei PTOM, che nel futuro accordo fra l’UE e il Canada siano mantenuti gli interessi dei PTOM relativamente ai loro prodotti strategici.</p>
    </intervention>
  </section>
  <section id="creitem11" title="6.5. Relazione Klinz: Agenzie di rating del credito (A7-0081/2011&#10;) (votazione)"/>
  <section id="creitem12" title="6.6. Relazione Falbr: Dimensione esterna della politica sociale, promozione delle norme sociali e del lavoro e responsabilità sociale delle imprese (A7-0172/2011&#10;) (votazione)"/>
  <section id="creitem13" title="6.7. Relazione Hirsch: Cooperazione europea in materia di istruzione e formazione professionale a sostegno della strategia Europa 2020 (A7-0082/2011&#10;) (votazione)">
    <intervention id="3-137-000" speaker_id="96703" name="Emilie Turunen" is_mep="True" mode="spoken">
      <p sl="en">Signor Presidente, si tratta di un emendamento orale molto semplice che sostituisce la parola “cooperazione” ad “armonizzazione”; mi sembra infatti un termine più adeguato e preciso, dal momento che parliamo di formazione professionale.</p>
      <a text="(Il Presidente chiede di leggere l’intero testo dell’emendamento)"/>
      <p sl="en">La versione modificata quindi sarà la seguente: “ritiene che si debba porre l’accento su una maggiore cooperazione tra i diversi sistemi educativi degli Stati membri, onde ridurre tali differenze e garantire il riconoscimento reciproco dei certificati e dei diplomi tra gli Stati membri, al fine di rafforzare la collaborazione transfrontaliera e promuovere la mobilità”.</p>
    </intervention>
  </section>
  <section id="creitem14" title="6.8. Relazione Mitchell: Strumento per il finanziamento della cooperazione allo sviluppo (A7-0187/2011&#10;) (votazione)"/>
  <section id="creitem15" title="6.9. Relazione Niebler: Garantire valutazioni d’impatto indipendenti (A7-0159/2011&#10;) (votazione)"/>
  <section id="creitem16" title="6.10. Relazione Wallis: Opzioni possibili in vista di un diritto europeo dei contratti per i consumatori e le imprese (A7-0164/2011&#10;) (votazione)"/>
  <section id="creitem17" title="6.11. Relazione Rosbach: PIL e oltre - Misurare il progresso in un mondo che cambia (A7-0175/2011&#10;) (votazione)"/>
  <section id="creitem18" title="6.12. Relazione Remek: Programmi europei di navigazione satellitare (A7-0165/2011&#10;) (votazione)"/>
  <section id="creitem19" title="6.13. Relazione Garriga Polledo: Investire nel futuro: un nuovo quadro finanziario pluriennale (QFP) per un’Europa competitiva, sostenibile e inclusiva (A7-0193/2011&#10;) (votazione)"/>
  <section id="creitem20" title="7. Dichiarazioni di voto">
    <intervention id="3-149-000" speaker_id="97020" name="Guido Milana" is_mep="True" mode="spoken">
      <p sl="it">Signor Presidente, desidero manifestare la mia soddisfazione sostanziale per l'approvazione della relazione El Khadraoui.</p>
      <p sl="it">Credo essa rappresenti un grande passo in avanti rispetto alla tutela dei consumatori e dell'ambiente e questo anche in relazione alle posizioni dei singoli Stati, che talvolta accusano ritardi. Ritengo, insomma, che l'Europa, votando questo provvedimento, abbia dimostrato di essere avanti rispetto a molti Stati membri, i quali saranno oggettivamente costretti ad adeguarsi rapidamente a questa situazione.</p>
      <p sl="it">Io provengo da un paese il cui governo ha manifestato con ritardo il suo interesse attorno a questa direttiva e auspico pertanto che il voto del Parlamento possa essere utile e fungere da stimolo affinché in un prossimo futuro atteggiamento e attenzione siano nettamente superiori.</p>
    </intervention>
    <intervention id="3-150-000" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, il principio "chi inquina paga" è senza dubbio fondamentale per risolvere i problemi ambientali, aggravati dallo sviluppo industriale europeo. Tuttavia, non sempre è opportuno colpire una sola categoria, occorre difendere anche il principio che non possono essere solo gli autotrasportatori a pagare, ma anche coloro che in Europa non sostengono con sufficiente energia un sistema di trasporti alternativo.</p>
      <p sl="it">L'Europa ha ancora troppo pochi programmi per riconvertire il settore dei trasporti verso soluzioni più ecologiche e a basso impatto ambientale, mancano inoltre risorse per migliorarne l'efficienza e le performance ambientali. Occorre perciò anche in quest'occasione ricordare che non possiamo ridurre il nostro traffico perché, al contrario, è necessario incrementare i passaggi e i trasporti e, dunque, gli autotrasportatori non possono essere gli unici a pagare il dissesto ecologico causato da altri.</p>
    </intervention>
    <intervention id="3-151-000" speaker_id="28313" name="Ville Itälä" is_mep="True" mode="spoken">
      <p sl="fi">Signor Presidente, devo complimentarmi con il relatore, con la commissione per i trasporti e il turismo e, ovviamente, con l’intero Parlamento, per questa eccellente normativa che è stata il risultato di compromessi e ha trovato un sostegno spontaneo. È molto importante che gli autoveicoli pesanti adibiti al trasporto di merci su strada siano inclusi quando parliamo di cambiamento climatico e di sviluppo sostenibile. In questo modo possiamo dimostrare all’opinione pubblica che ci preoccupiamo veramente per i problemi causati dalle emissioni prodotte dagli autoveicoli pesanti adibiti al trasporto di merci su strada durante le ore di punta e lungo le strade congestionate.</p>
      <p sl="fi">Una cosa sulla quale mi trovo d’accordo, nell’interesse del compromesso, è che gli introiti derivanti dalla tassazione degli autoveicoli pesanti possono essere utilizzati per il trasporto su rotaia o marittimo. Ciò sarà possibile in alcuni casi, ma spero che, quando le decisioni verranno applicate a livello nazionale, ci si renda conto che sono gli autoveicoli pesanti a pagare. Questi fondi potrebbero essere utilizzati per migliorare, riparare e costruire strade e, in tal modo, gioverebbero agli autoveicoli pesanti adibiti al trasporto di merci su strada.</p>
    </intervention>
    <intervention id="3-152-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signor Presidente, per quanto riguarda gli autoveicoli pesanti adibiti al trasporto di merci su strada, la situazione in Irlanda è piuttosto seria. Ci troviamo alla periferia dell’Europa, con due ponti sul mare verso l’Europa continentale, dove si applicheranno tutti gli oneri aggiuntivi per l’uso delle strade e per l’inquinamento. Secondo le associazioni degli esportatori irlandesi per i trasporti dall’Irlanda, paese che dipende moltissimo da questo tipo di trasporto e dalle esportazioni, ciò comporterebbe un aumento di 150 euro a viaggio, o 300 euro per un viaggio di andata e ritorno, . In questo modo saremo sicuramente meno competitivi.</p>
      <p sl="en">Ritengo che la Commissione e il Consiglio debbano riflettere su questo aspetto, tenendo in considerazione le regioni periferiche. Non è una questione importante per l’Europa continentale, ma lo è certamente per l’Irlanda e gli altri paesi periferici.</p>
    </intervention>
    <intervention id="3-153-000" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Signor Presidente, vorrei dire chiaramente che le raccomandazioni votate oggi dal Parlamento non saranno di semplice applicazione per la Polonia, considerate le circostanze. Tali raccomandazioni comportano un aumento dei costi di trasporto e gli autotrasportatori con i veicoli più vecchi si troveranno logicamente in una situazione peggiore. Dobbiamo, tuttavia, accogliere con favore il fatto che saranno disponibili maggiori fondi da investire nei trasporti sostenibili e, soprattutto, sarà possibile costruire collegamenti ferroviari ad alta velocità e per il trasporto marittimo. Vorrei, però, associarmi agli oratori precedenti secondo i quali queste raccomandazioni presentano aspetti positivi e negativi. Implicheranno anche una serie di complicazioni per molti autotrasportatori nel mio paese.</p>
    </intervention>
    <intervention id="3-154-000" speaker_id="96772" name="Peter Jahr" is_mep="True" mode="spoken">
      <p sl="de">Signor Presidente, ho due osservazioni sul cosiddetto eurobollo. Da un lato avrei voluto una formulazione chiara sul fatto che le risorse finanziarie raccolte verranno realmente utilizzate per costruire strade.</p>
      <p sl="de">In secondo luogo, suppongo che la disposizione secondo la quale i paesi possono escludere i piccoli veicoli commerciali con un peso compreso tra 3,5 e 12 tonnellate dalla direttiva sui costi delle infrastrutture verrà rispettata dagli Stati membri. Le piccole e medie imprese utilizzano veicoli che pesano tra le 3,5 e le 12 tonnellate. Molte di esse non saranno in grado di sopportare costi maggiori e sono spesso queste imprese il pilastro dell’occupazione e dell’imprenditoria nelle zone rurali.</p>
    </intervention>
    <intervention id="3-155-000" speaker_id="28117" name="Jim Higgins" is_mep="True" mode="spoken">
      <p sl="en">Signor Presidente, la proposta di eurobollo ha buone intenzioni e presenta molti aspetti ammirevoli. Ridurre le emissioni dei veicoli è molto lodevole, così come lo è ridurre la congestione degli autoveicoli pesanti adibiti al trasporto di merci su strada e spendere il 15 per cento degli introiti dei pedaggi per le infrastrutture.</p>
      <p sl="en">Mi sarebbe piaciuto appoggiare questa misura specifica ma ho dovuto esprimere voto contrario perché, come ha già affermato l’onorevole collega Gallagher, l’economia irlandese dipende enormemente dalle esportazioni. Le misure per l’eurobollo, se adottate nel nostro paese, avrebbero conseguenze devastanti. Qualunque nuovo onere a carico degli autotrasportatori avrebbe forti ripercussioni sulle nostre esportazioni. Penso che gli spagnoli, gli italiani e i portoghesi la pensino allo stesso modo. Siamo nazioni periferiche. Dipendiamo interamente dai mercati internazionali. L’alto costo del gasolio ha ridotto al limite gli autotrasportatori. Purtroppo ho dovuto votare contro questa misura.</p>
    </intervention>
    <intervention id="3-156-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, il voto di oggi rappresenta un sensibile passo avanti nell'introduzione del principio "chi inquina paga", anche nel settore del trasporto di merci su strada, che contribuisce in maniera sensibile all'inquinamento atmosferico ed acustico. Nonostante le critiche sollevate da parte di organizzazioni di categoria, credo che la posizione del Consiglio sia in questo momento il migliore compromesso possibile, anche se mi auguro che dei miglioramenti potranno essere apportati in futuro.</p>
      <p sl="it">Ho votato a favore. Devo però segnalare che è necessario adoperarsi per individuare migliori esternazioni degli introiti, stabilendo l'obbligo per gli Stati membri di investire queste risorse per il miglioramento della rete TEN e delle infrastrutture per ridurre l'inquinamento. Solo così potremo in futuro affermare che l'odierno provvedimento avrà prodotto effetti positivi.</p>
    </intervention>
    <intervention id="3-158-000" speaker_id="97193" name="Antonello Antinoro" is_mep="True" mode="spoken">
      <p sl="it">Signor Presidente, grazie al trattato di Amsterdam la politica ambientale e la politica di sostenibilità hanno acquistato maggiore rilevanza e l'attenzione si è focalizzata sull'integrazione fra la politica economica e quella ambientale e sull'inserimento delle tematiche ambientali nelle politiche e in altri settori.</p>
      <p sl="it">Fra i settori chiave rientrano i cambiamenti climatici, i trasporti sostenibili, la natura, la biodiversità, la sanità e l'ambiente, l'uso delle risorse naturali e la gestione dei rifiuti nonché la dimensione internazionale dello sviluppo sostenibile. Nel giugno 2006 il Consiglio europeo, nelle sue conclusioni, ha invitato l'Unione e i suoi Stati membri a estendere i conti nazionali agli aspetti fondamentali dello sviluppo sostenibile. I conti nazionali devono pertanto essere completati da una contabilità economica e ambientale integrata, idonea a fornire dati pienamente coerenti.</p>
      <p sl="it">Ho votato a favore di questa proposta di regolamento perché crea nuovi utilizzi per i dati di contabilità nazionali, per le statistiche ambientali e per altri settori statistici.</p>
    </intervention>
    <intervention id="3-159-000" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, onorevoli colleghi, ho votato a favore della relazione Leinen perché sono convinto che rilevando questi dati disporremo di più informazioni sulla situazione nei vari paesi. Ciononostante, ho scelto di intervenire perché molti di coloro che hanno preso parte al dibattito hanno detto che dovremmo occuparci solo dei conti, ignorando completamente il PIL.</p>
      <p sl="de">Io lo sconsiglierei. Si tratta di un’evoluzione estremamente pericolosa. Il prodotto interno lordo è un indicatore dello sviluppo economico e del benessere. Se vogliamo smettere di misurarlo, o se vogliamo utilizzare solo criteri sociali e ambientali per le rilevazioni, andremo incontro a un disastro. Questi dati non possono che integrare le cifre relative al PIL. Il prodotto interno lordo deve essere al centro delle nostre analisi, come concordato nella relazione Rosbach. La stessa cosa dovrebbe valere anche qui e voglio ribadirlo un’altra volta.</p>
    </intervention>
    <intervention id="3-161-000" speaker_id="96710" name="Jens Rohde" is_mep="True" mode="spoken">
      <p sl="en">Signor Presidente, chiedo scusa, mi potrebbe dire di che argomento stiamo discutendo? Non ho sentito.</p>
      <a text="(Il Presidente: ‘Coelho’)"/>
      <p sl="en">L’acquis in Romania e Bulgaria? Grazie.</p>
      <p sl="da">Signor Presidente, oggi il Parlamento ha votato e adottato una decisione, che riconosce che la Romania e la Bulgaria sono pronte per partecipare alla cooperazione di Schengen. Non ho alcun dubbio sul fatto che tutti gli aspetti tecnici siano pronti e che si sia lavorato molto in vista dell’adesione. Credo, però, che ci siano alcune ragioni per affrontare con serietà le preoccupazioni dei cittadini europei sull’aumento della corruzione negli Stati membri e della criminalità transfrontaliera. Avremmo dovuto utilizzare questa situazione per potenziare la cooperazione di polizia e la lotta alla corruzione prima di passare all’ampliamento dell’area Schengen. Non si tratta di criticare questi paesi, ma di approfittare dell’occasione prima di ampliare Schengen per rispondere ai cittadini preoccupati per l’aumento della criminalità in Europa.</p>
    </intervention>
    <intervention id="3-163-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, la Romania e la Bulgaria hanno adottato l'aquis di Schengen aderendo all'Unione europea nel 2007. Si tratta di due paesi in cui si effettuano ancora controlli alle frontiere vista la parziale applicazione delle disposizioni in esso contenute. Come è emerso, per la verità da attente valutazioni e visite effettuate da gruppi di esperti, benché i due paesi abbiano dimostrato notevole impegno ed evidenti progressi nella sua attuazione, permangono ancora alcune carenze, come quella ad esempio rilevata nei settori degli strumenti, dell'esecuzione dei controlli alle frontiere e della formazione.</p>
      <p sl="it">Riteniamo però di poter confermare il nostro sostegno alla loro completa adesione all'accordo anche se consideriamo indispensabile che i due paesi in questione, entro sei mesi, ci informino per iscritto dell'attuazione di misura addizionali volte a colmare tali lacune. Non possiamo infatti prescindere dal fatto e dalla considerazione che l'area Bulgaria-Turchia-Grecia rappresenta una delle zone più sensibili della politica delle frontiere dell'Unione in termini di migrazione clandestina.</p>
    </intervention>
    <intervention id="3-164-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, la parte più importante di quest’ottima relazione presentata dall’onorevole Coelho è quella finale, dove si fa un preciso riferimento al pericolo che l’ondata migratoria colpisca l’Europa arrivando dalla Turchia e, attraverso la Turchia, dai paesi del Medio Oriente e dell’Africa settentrionale.</p>
      <p sl="bg">Fino a un quarto di secolo fa, l’Europa era protetta da queste ondate migratorie per due motivi: la cortina di ferro e i regimi totalitari nell’Africa settentrionale. Questi due sistemi autoritari tenevano i cittadini sottomessi e raramente permettevano loro di abbandonare il paese, ma questi ostacoli non esistono più.</p>
      <p sl="bg">Per questo motivo ho votato a favore della relazione. Sono lieto che l’onorevole Coelho abbia citato l’importanza della pressione migratoria dalla Turchia sulla Bulgaria e la Grecia, ma vorrei dire che non servirà a nulla se queste dichiarazioni rimarranno solo parole sulla carta. Sono necessarie risorse e programmi per proteggere l’Unione europea da questa ondata migratoria.</p>
    </intervention>
    <intervention id="3-165-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, è molto importante che nell’Unione europea vengano applicati gli stessi principi in tutti gli Stati membri e, da questo punto di vista, l’accordo di Schengen è un passo verso una maggiore collaborazione e una circolazione più libera, ma dobbiamo ricordare che quest’ultima implica anche un certo livello di responsabilità. Ora dobbiamo sperare che, quando la Romania e la Bulgaria aderiranno all’area Schengen, i problemi che si sono verificati alle loro frontiere siano stati risolti e che si impieghino le giuste risorse per evitare l’immigrazione clandestina e altri fenomeni.</p>
      <p sl="fi">Chiaramente l’idea di fondo è che nell’Unione europea non può esserci un sistema a due velocità: si devono applicare ovunque le stesse regole. Possiamo così garantire che in questi paesi esistano le stesse opportunità che si trovano negli altri. Servono risorse, perché sappiamo quali sono i problemi e i pericoli di quella zona.</p>
    </intervention>
    <intervention id="3-166-000" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, come lei ben sa, i conservatori britannici solitamente si astengono dal votare su argomenti che hanno a che vedere con l’euro o Schengen perché non ne facciamo parte e di conseguenza non ci riguardano. In questo caso, però, ritengo che la questione ci interessi. Sappiamo che in Romania e Bulgaria problemi di criminalità e corruzione sono gravi e ritengo che i loro controlli alle frontiere non siano allo stesso livello di quelli degli altri paesi dell’area Schengen.</p>
      <p sl="en">Diventeranno la rotta e il canale degli immigrati clandestini verso l’Unione europea, i quali, una volta all’interno dell’area Schengen, saranno liberi di arrivare a Calais, facendo così aumentare l’immigrazione clandestina nel Regno Unito. Per questo motivo ho votato contro la relazione.</p>
    </intervention>
    <intervention id="3-168-000" speaker_id="96887" name="Francesco De Angelis" is_mep="True" mode="spoken">
      <p sl="it">Signor Presidente, il documento sulla revisione intermedia del settimo programma quadro è particolarmente importante.</p>
      <p sl="it">Ho votato a favore di questa relazione per quattro ragioni, che considero prioritarie: 1) semplificazione e snellimento delle procedure per facilitare l'accesso ai finanziamenti; 2) partecipazione delle piccole e medie imprese, strumento decisivo per lo sviluppo e per il lavoro; 3) innovazione per un sistema produttivo competitivo e all'altezza delle sfide del mercato; 4) meccanismo di finanziamento dei rischi, che finora ha prodotto risultati molto positivi.</p>
      <p sl="it">Desidero infine ricordare che solo attraverso un impegno concreto a favore delle politiche della ricerca si può consolidare in Europa il triangolo conoscenza-istruzione-ricerca su cui si gioca il futuro della politica di coesione.</p>
    </intervention>
    <intervention id="3-169-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, c’è un ampio consenso al Parlamento sulla necessità di riformare il nostro programma di ricerca. Ciononostante, devo esprimere il mio rammarico perché la Commissione è stata molto vaga e poco ambiziosa nella sua revisione intermedia. Poteva essere notevolmente migliore e si poteva subito fare molto di più. La Commissione potrebbe accorciare i termini per la presentazione delle domande, potrebbe garantire fondi per le attività di dimostrazione e utilizzare i metodi contabili internazionali anziché inventarne di nuovi. Tutto ciò crea burocrazia inutile che spaventa l’industria e impedisce all’Europa di passare dalle idee ai risultati concreti. In futuro, quindi, dovremo ridurre l’accozzaglia caotica di programmi e la burocrazia e concentrarci sulle principali sfide: cambiamento climatico, energia e risorse alimentari, in poche parole, dobbiamo usare la ricerca per creare posti di lavoro. Oggi il Parlamento ha dimostrato la volontà di farlo. Ora spetta alla Commissione indicare la strada.</p>
    </intervention>
    <intervention id="3-170-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, la ricerca e l'innovazione hanno un ruolo centrale per lo sviluppo e la competitività dell'Unione europea e sono decisive per il raggiungimento degli obiettivi indicati nella strategia Europa 2020. Il settimo programma quadro è il principale strumento per finanziare la ricerca in Europa, come evidenzia la relazione votata oggi, però si continuano a riscontrare molteplici difficoltà dovute agli eccessivi oneri amministrativi per le piccole e medie imprese.</p>
      <p sl="it">Il Parlamento europeo, nella sua risoluzione dell'11 novembre 2010, aveva chiesto alla Commissione europea di introdurre misure di semplificazione procedurali, amministrative e finanziarie nella gestione attuale del settimo programma quadro, misure ancora disattese. Invito la Commissione ad accogliere le osservazioni del Parlamento e a individuare soluzioni capaci di facilitare l'accesso delle PMI al settimo e all'ottavo programma di ricerca.</p>
    </intervention>
    <intervention id="3-171-000" speaker_id="28313" name="Ville Itälä" is_mep="True" mode="spoken">
      <p sl="fi">Signor Presidente, ho votato con piacere a favore di questa relazione e ringrazio il collega Audy per il buon lavoro svolto. Vorrei sollevare due questioni. I finanziamenti sono estremamente importanti e potrebbero essere un po’ più ambiziosi, poiché è stato detto che questo livello è credibile e necessario. Dobbiamo aumentare i fondi per avere una buona crescita in Europa.</p>
      <p sl="fi">Qualche tempo fa ho avuto modo di parlare con un gruppo di ricercatori finlandesi che riceveva fondi grazie a questo programma. Fanno ricerca sulle cellule e sono abbastanza vicini a una scoperta decisiva che potrebbe permettere di sviluppare cure contro il cancro, ma non sapevano se i finanziamenti sarebbero proseguiti. Sono piuttosto disorientati. A mio avviso i finanziamenti dovrebbero continuare e dovrebbero essere di un livello sufficiente.</p>
      <p sl="fi">L’altra questione, in merito alla quale abbiamo ricevuto un chiaro riscontro, è che si dedica molto tempo alla burocrazia. La dobbiamo ridurre, in modo da fissare le giuste priorità.</p>
    </intervention>
    <intervention id="3-172-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Signor Presidente, sono lieta che oggi si discuta della revisione intermedia del Settimo programma quadro. Il documento contiene molte affermazioni corrette , soprattutto a proposito dei giovani ricercatori e della partecipazione più attiva dell’industria ai progetti previsti dal programma quadro. Il documento esprime preoccupazione per il basso tasso di partecipazione in alcuni Stati membri. Vorrei far notare che ci sono dei motivi oggettivi. I programmi di finanziamento attualmente in vigore, in un certo senso, favoriscono maggiormente i vecchi Stati membri dell’Unione europea. Lo si vede anche nelle cifre. Il finanziamento che un nuovo Stato membro ottiene partecipando a un progetto è la metà di quanto riceverebbe un vecchio. In questo modo si crea un vuoto all’interno dell’Unione e i nuovi Stati membri sono esclusi, il che è sbagliato. Ritengo sia necessario rivedere il sistema di finanziamento cercando di garantire che nell’Ottavo programma quadro non ci siano disparità né discriminazioni, in modo tale da superare con successo le sfide citate nella strategia Europa 2020.</p>
    </intervention>
    <intervention id="3-173-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, l’attuale Settimo programma quadro garantisce che l’Unione europea possa innalzare la sua politica di ricerca a un livello adeguato. Con un bilancio di oltre 45 miliardi di euro per il periodo 2007-2013, lo possiamo considerare uno dei più importanti programmi a favore della ricerca a livello mondiale. Dobbiamo preparare una revisione intermedia basata su dati concreti perché il Settimo programma quadro possa continuare a soddisfare i criteri europei. Penso che il processo di semplificazione sia l’elemento più importante da sottolineare nella revisione. L’esperienza insegna che la complessità e la difficoltà delle procedure amministrative sono state uno dei principali problemi per i ricercatori. L’altro aspetto fondamentale consiste nel facilitare la partecipazione delle piccole e medie imprese al programma. Purtroppo, in proposito, dobbiamo impegnarci di più, sebbene siano stati realizzati alcuni miglioramenti relativi alla cooperazione. Ci ha fatto piacere constatare l’introduzione del meccanismo di finanziamento con ripartizione dei rischi, che dovrebbe essere portato avanti e incrementato fino al termine del Settimo programma quadro e durante i successivi. Per questi motivi ho votato a favore della relazione.</p>
    </intervention>
    <intervention id="3-174-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Signor Presidente, ho votato no alla relazione Audy. Non posso dare il mio avallo a un documento che blocca il progetto INDECT. Non condivido l’affermazione secondo la quale il progetto che viene attualmente realizzato presso la nota Università AGH di scienza e tecnologia a Cracovia viola la Carta dei diritti fondamentali. Lo scopo della ricerca è di realizzare gli obiettivi delle risoluzioni sulla lotta contro la pedofilia, la vendita di armi su Internet, la lotta al narcotraffico e alla tratta degli esseri umani, ovvero questioni che abbiamo affrontato spesso in quest’Aula. Si tratta di un progetto innovativo che svolge l’ottimo lavoro di colmare le lacune presenti nei sistemi di sicurezza degli Stati membri, soprattutto in relazione a Internet. Si occupa di coloro che violano le leggi, e sono proprio questi che devono temere di più gli obiettivi del programma. Inoltre, il progetto costituisce una buona base per costruire un sistema di sicurezza integrato, garantendo la difesa contro gli attacchi cibernetici: Russia, Stati Uniti e Cina hanno trovato soluzioni simili e in Europa le attendiamo con impazienza da anni. Per questo motivo non capisco perché il finanziamento del progetto sia stato rifiutato, soprattutto se consideriamo che è l’unico progetto citato nella relazione Audy.</p>
    </intervention>
    <intervention id="3-175-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, ho votato a favore della relazione, ma restano alcuni dubbi sul finanziamento pubblico alla ricerca sulle cellule embrionali. Secondo l’avvocato generale della Corte di giustizia, le cellule embrionali sono considerate embrioni umani e, dunque, esseri viventi. Queste cellule, poiché rappresentano il primo stadio dell’essere umano che poi diventeranno, dal punto di vista giuridico devono essere definite embrioni ed è esclusa la lori brevettazione . Sulla base di questa affermazione, la Commissione europea dovrebbe immediatamente tenere conto delle decisioni e conclusioni della Corte di giustizia, adattando di conseguenza le sue politiche per la ricerca e la scienza.</p>
    </intervention>
    <intervention id="3-177-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, oggi abbiamo votato l’ultimo di una lunga serie di testi di accordi di libero scambio. Fortunatamente il Parlamento, nel complesso, è ancora favorevole al libero scambio e questo vale anche per l’accordo con il Canada. Ciononostante, si ripresenta regolarmente la richiesta di analisi specifiche per settore. La valutazione di impatto dell’accordo UE-Canada indica chiari vantaggi per entrambe le parti. Le analisi specifiche per settore sono solo la scusa per un rifiuto perché la verità è che ci saranno sempre vincitori e perdenti. È nostra responsabilità fare ciò che è bene per la maggioranza. Il libero scambio è la cosa migliore per i consumatori, che disporranno di una scelta maggiore e a prezzi inferiori. Va a vantaggio anche delle imprese perché ampia i loro mercati e crea crescita e occupazione. Il libero scambio è la divisione internazionale del lavoro, che garantisce ad ognuno di noi la possibilità di fare ciò che sa fare meglio e lo stesso vale per gli altri.</p>
    </intervention>
    <intervention id="3-178-000" speaker_id="96772" name="Peter Jahr" is_mep="True" mode="spoken">
      <p sl="de">Signor Presidente, ovviamente sono favorevole a qualunque accordo commerciale tra due paesi e imprese perché, se gestito correttamente, il commercio mondiale può aiutare a migliorare il tenore di vita e contribuire al progresso.</p>
      <p sl="de">D’altro canto, temo che l’alto numero di accordi bilaterali ci faccia perdere di vista il quadro d’insieme, creando così un mosaico di accordi che rendono difficile la conclusione di un accordo adeguato a livello di Organizzazione mondiale del commercio (OMC).</p>
      <p sl="de">Per me gli accordi bilaterali sono sempre la seconda scelta. La migliore sarebbe quella di continuare i negoziati nel contesto dell’OMC e concludere quegli accordi che il commercio mondiale attende e di cui l’economia globale ha un disperato bisogno.</p>
    </intervention>
    <intervention id="3-180-000" speaker_id="97280" name="Claudio Morganti" is_mep="True" mode="spoken">
      <p sl="it">Signor Presidente, onorevoli colleghi, è innegabile che le aziende di rating abbiano ormai assunto un potere enorme e fuori controllo. La loro funzione iniziale era quella di fornire preziose informazioni agli investitori, ma si sono trasformate nel tempo in giudici supremi e incontrollabili dei mercati finanziari internazionali.</p>
      <p sl="it">Non ritengo accettabile che le imprese, e addirittura gli Stati europei, debbano essere giudicati da tre grandi società americane, le cui valutazioni non sono state sempre corrette ma a volte hanno portato a clamorosi errori, come ad esempio nel caso della Lehman Brothers .</p>
      <p sl="it">Ben vengano quindi maggiori controlli e spero che la nuova autorità europea riesca ad agire al meglio e che sia dotata di reali poteri di intervento, se del caso, anche sanzionatori. Ritengo altresì opportuna l'introduzione del principio di responsabilità civile in situazioni di evidente negligenza. Una maggiore concorrenza è necessaria in questo settore e dobbiamo rompere lo storico oligopolio e cercare di far entrare realtà nuove, indipendenti e possibilmente europee, che abbiano cioè ben presente la situazione e la realtà economica del nostro continente, del tutto differente dalla logica statunitense.</p>
      <p sl="it">Per tutti questi motivi ho espresso voto favorevole a tale relazione.</p>
    </intervention>
    <intervention id="3-182-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Signor Presidente, apprezzo il testo votato oggi su come garantire valutazioni d’impatto indipendenti. Queste sono alla base del processo legislativo. La reale indipendenza di tali valutazioni deve diventare un principio generale, applicato a tutti i tipi di valutazione, soprattutto a quelle ambientali. La garanzia dell’applicazione di questo principio dovrebbe comparire anche nella direttiva sulla valutazione d’impatto ambientale che dovrebbe essere a breve oggetto di revisione. Sono lieta che le proposte della commissione per l’ambiente, dove io ho presentato alcuni emendamenti, riguardino le valutazioni d’impatto ambientale, che sono di importanza cruciale. La Commissione deve svolgere un ruolo più attivo nella difesa degli interessi dell’Unione europea e degli Stati membri nei casi in cui i progetti realizzati da paesi terzi possano avere ripercussioni sull’Unione o su uno o più dei paesi membri. Credo che questo documento rappresenti un passo avanti per garantire la sicurezza di tutti noi.</p>
    </intervention>
    <intervention id="3-184-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, tengo particolarmente a intervenire su questo argomento perché è assurdo dettare legge sulla responsabilità sociale delle imprese (RSI) da questa istanza. Come sancito dal trattato, concordiamo presumibilmente tutti sul fatto che si possono concludere accordi e partenariati di libero scambio solo con paesi che rispettano i diritti umani. Penso, tuttavia, che alcuni politici abbiano dimenticato il significato di RSI: è la responsabilità sociale delle imprese, si tratta cioè del comportamento delle imprese, al di là del rispetto delle normative vigenti. Questo concetto viene utilizzato come parametro competitivo nell’imprenditoria, spronando così le imprese stesse a migliorare costantemente da questo punto di vista. Se prendiamo il principio in questione e lo trasformiamo in una normativa politica, aboliamo completamente questo parametro competitivo e ciò sarebbe – se mi passate l’espressione – una mossa politica molto stupida.</p>
    </intervention>
    <intervention id="3-185-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, la dimensione esterna della politica sociale comprende tutte le attività e iniziative dell'Unione europea finalizzate alla promozione delle norme sociali e del lavoro nei paesi terzi. Benché sia il trattato di Lisbona che la strategia Unione europea 2020 attribuiscano alla politica sociale un'importanza senza precedenti, le questioni della competitività e i fattori economici continuano a prevalere sulle questioni sociali.</p>
      <p sl="it">Emerge sempre più chiaramente però la necessità di non concentrarsi più strettamente sui mercati, ma di interessarsi più in generale alle persone, ovvero alla loro protezione e ai diritti dei lavoratori, al diritto del lavoro. L'Unione europea deve avere come obiettivo di lungo periodo poter garantire a uomini e donne la possibilità di ottenere un lavoro dignitoso e produttivo, in condizioni di libertà, uguaglianza, sicurezza e dignità! Sarà perciò necessario in futuro che il Parlamento europeo e i sindacati internazionali ed europei si uniscano per integrare le loro raccomandazioni positive e urgenti nell'iniziativa qui oggi votata.</p>
    </intervention>
    <intervention id="3-186-000" speaker_id="96686" name="Mitro Repo" is_mep="True" mode="spoken">
      <p sl="fi">Signor Presidente, ho votato a favore della relazione perché le imprese europee rivestono un’importanza particolare nel commercio internazionale. Dobbiamo sempre agire facendoci guidare dai valori europei e dalle norme internazionali in ambito sociale e del lavoro, anche in paesi terzi.</p>
      <p sl="fi">La responsabilità sociale delle imprese è un esercizio volontario utile solo se si forniscono ai consumatori informazioni affidabili e precise sulle attività delle imprese, sull’origine e sulle condizioni di produzione e di vendita dei prodotti. I certificati, i marchi e le norme sono importanti per i consumatori, e l’immagine e la reputazione sono direttamente collegati al successo di un’impresa. Nell’era dei media sociali è difficile nascondere ai consumatori le informazioni sulle pratiche di una data impresa all’estero.</p>
      <p sl="fi">L’imprenditoria responsabile è la spina dorsale della competitività e del successo di un’impresa. L’Unione europea deve essere pioniera nella promozione delle norme sociali. Penso che il concetto di responsabilità delle imprese dovrebbe essere inserita in tutte le politiche e negli accordi commerciali dell’Unione.</p>
    </intervention>
    <intervention id="3-187-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, potrebbe essere un’impresa interessante appoggiare e promuovere la responsabilità sociale nelle relazioni esterne. Mi preoccupa vedere che non andiamo abbastanza lontano nelle nostre attività. La responsabilità sociale deve concentrarsi sui più poveri, su coloro che vivono ai margini della società, coloro che non hanno qualifiche e sono più esposti a manipolazioni. In breve, si deve concentrare su coloro che sono più lontani dal mercato del lavoro.</p>
      <p sl="sk">Il programma francese che coniuga l’apprendimento e l’attività lavorativa, lanciato dall’organizzazione ATD Quart Monde e dal governo francese, è un ottimo esempio di impresa solida che conserva la responsabilità sociale autentica in un partenariato con i lavoratori più svantaggiati. In questo modo l’Unione può dare un vero valore aggiunto alla politica.</p>
    </intervention>
    <intervention id="3-189-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, il 2011 rappresenta un momento strategico per fare tesoro dell'esperienza acquisita durante i quattro anni di applicazione del regolamento che istituisce uno strumento per il finanziamento e la cooperazione allo sviluppo. Dalla sua entrata in vigore il maggiore problema emerso sembra essere la difficoltà di capire o accettare il ruolo specifico svolto dalla cooperazione allo sviluppo nel contesto dell'azione esterna dell'Unione europea.</p>
      <p sl="it">Occorre pertanto chiarire che la cooperazione allo sviluppo è quella dimensione politica dell'azione esterna dell'Unione europea, insieme con gli aiuti umanitari, che non è stata concepita per soddisfare interessi europei, bensì per difendere gli interessi delle popolazioni più vulnerabili ed emarginate del pianeta!</p>
      <p sl="it">Con il voto oggi espresso, noi andiamo a sottolineare esigenze di uno strumento di finanziamento alla cooperazione e allo sviluppo a se stante, destinato esclusivamente ai paesi in via di sviluppo e volto espressamente al conseguimento degli obiettivi stabiliti dall'articolo 208 del Trattato. In particolare chiediamo – e concludo signor Presidente - che le decisioni sugli obiettivi generali sui settori prioritari, sui risultati attesi nonché sull'assegnazione dei fondi in conformità dell'articolo 290 del Trattato siano assunte mediante la procedura degli atti delegati.</p>
    </intervention>
    <intervention id="3-191-000" speaker_id="23788" name="Adam Bielan" is_mep="True" mode="spoken">
      <p sl="pl">Signor Presidente, nonostante il Parlamento europeo abbia ripetutamente riconosciuto i vantaggi per il mercato interno che si otterrebbero migliorando il quadro del diritto contrattuale, l’introduzione di un nuovo sistema dotato di uno strumento facoltativo si è imbattuta in una serie di problemi, sia di merito sia di natura procedurale. In particolare, le proposte avanzate corrispondono alla posizione della Commissione, che nel merito non è appoggiata dal dibattito pubblico. Non sappiamo come la pensano i singoli Stati membri, né quale sia l’opinione dei consumatori e dei rappresentanti delle imprese. Le interpretazioni giuridiche divergenti potrebbero essere dovute alla scarsa chiarezza di alcuni dei documenti proposti, che fungeranno da base per le decisioni giudiziarie.</p>
      <p sl="pl">Infine, l’introduzione di uno strumento facoltativo avrebbe ripercussioni economiche significative sulle imprese e sui consumatori. Potrebbero insorgere costi molto alti derivanti dalla necessità di formazione, dalla sostituzione dei formati contrattuali standard e da eventuali procedimenti giudiziari. A mio avviso è avventato imporre ulteriori oneri finanziari alle imprese in un periodo di difficoltà economiche. Per tutti questi motivi ho votato contro la relazione.</p>
    </intervention>
    <intervention id="3-193-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, in una economia fortemente globalizzata come quella attuale la possibilità e la capacità di studiare e di lavorare in un ambiente internazionale rappresenta una condizione imprescindibile per il successo professionale. I fattori chiave indicati nella strategia europea per una crescita intelligente, sostenibile ed esclusiva richiedono, per quanto riguarda l'istruzione e formazione professionale, di essere tradotti in misure concrete a livello di Unione europea e negli Stati membri. Le previsioni fanno assumere che la crescita del fabbisogno in competenze continuerà ad aumentare: l'evoluzione industriale e tecnologica determina una maggiore necessità di lavoratori con competenze professionali medie ed elevate, a scapito tuttavia delle persone meno qualificate.</p>
      <p sl="it">Risulta quindi necessaria un'azione rapida, proprio per quanto riguarda i giovani: la continua crescita della disoccupazione giovanile rappresenta una delle sfide più importanti per l'Europa! Per raggiungere questi obiettivi riteniamo indispensabile che l'istruzione e la formazione professionale continuino a costituire una forte priorità politica e comune, a lungo termine, la cui attuazione richiederà la partecipazione e l'impegno di tutti gli attori interessati, delle istituzioni europee, ma anche degli attori locali e regionali.</p>
    </intervention>
    <intervention id="3-194-000" speaker_id="97344" name="Paul Murphy" is_mep="True" mode="spoken">
      <p sl="en">Signor Presidente, ho votato contro la relazione Hirsch perché fondamentalmente considera l’istruzione non un mezzo che permette alle persone di migliorare le loro conoscenze e le loro competenze, ma semplicemente uno strumento per aumentare i profitti delle grandi imprese.</p>
      <p sl="en">Sono assolutamente contrario a questa linea. La relazione afferma che la realizzazione degli obiettivi della strategia Europa 2020 è un modo per garantire occupazione e un tenore di vita migliore. Non è vero. La strategia Europa 2020 non creerà posti di lavoro né innalzerà il tenore di vita. Offre politiche più liberali e una corsa al ribasso per quanto riguarda le retribuzioni e le condizioni.</p>
      <p sl="en">È uno scandalo che la relazione preveda la possibilità per i datori di lavoro di rescindere i contratti di apprendistato nel caso in cui l’apprendista non sia considerato idoneo al posto di lavoro. Questo non è altro che vero sfruttamento. Sono contrario a un maggiore coinvolgimento degli istituti privati di istruzione superiore per potenziare la formazione professionale e chiedo che si offrano opportunità di formazione significative grazie a investimenti pubblici massicci.</p>
    </intervention>
    <intervention id="3-195-000" speaker_id="96686" name="Mitro Repo" is_mep="True" mode="spoken">
      <p sl="fi">Signor Presidente, ho votato a favore della relazione perché la disoccupazione giovanile è una sfida che riguarda l’Europa intera e che preoccupa tutta la società. È anche uno dei fattori delle agitazioni nei paesi del Mediterraneo meridionale. Nelle società benestanti dei paesi nordici la disoccupazione giovanile è visibile, ad esempio, sotto forma di esclusione e di maggiore uso di sostanze stupefacenti tra gli adolescenti.</p>
      <p sl="fi">Gioventù significa muoversi e cambiare lavoro. La disoccupazione giovanile è grave quando i giovani non hanno accesso a un lavoro di qualunque tipo perché hanno un basso livello di istruzione o perché non hanno esperienza. In queste condizioni non si trovano in una posizione forte quando si propongono per un lavoro. Per questo motivo dobbiamo canalizzare le nostre energie per fornire un’istruzione ampia e di alta qualità e, inoltre, dobbiamo prestare attenzione alla prospettiva di genere, in modo tale da eliminare le cause alla radice della disoccupazione giovanile. Non dobbiamo poi dimenticare il ruolo dell’aggiornamento delle competenze, perché è ciò che promuove l’apprendimento permanente e prepara le persone ai cambiamenti sul mercato del lavoro.</p>
    </intervention>
    <intervention id="3-196-000" speaker_id="96917" name="Silvia Costa" is_mep="True" mode="spoken">
      <p sl="it">Signor Presidente, è molto significativo che il Parlamento europeo con questa risoluzione dia un forte segnale sia agli Stati membri che alle nuove generazioni chiedendo un maggiore impegno nella cooperazione europea in materia di istruzione, formazione professionale e alta formazione, a sostegno della strategia Europa 2020. Sappiamo che la disoccupazione precoce ha effetti duraturi sulla povertà e l'esclusione sociale, come il prolungato precariato in cui vive il 40 percento dei giovani europei.</p>
      <p sl="it">Va dato un forte impulso a un mix di politiche formative e un nuovo welfare di incentivi alle imprese che occupano giovani e donne a tempo indeterminato. Fondamentale è l'adeguamento degli skill formativi alle competenze necessarie – anche a quelle di cittadinanza – ai nuovi obiettivi di sviluppo sostenibile e intelligente, oltre che alle politiche di transizione dalla formazione al lavoro, anche accelerando il riconoscimento delle qualifiche professionali dei titoli e dei crediti formativi.</p>
      <p sl="it">Gli Stati membri che, come il mio, in tempi di crisi tagliano risorse proprio al sistema dell'istruzione e della ricerca devono sapere che lavorano contro i giovani e contro il futuro dell'Europa.</p>
    </intervention>
    <intervention id="3-197-000" speaker_id="26829" name="Siiri Oviir" is_mep="True" mode="spoken">
      <p sl="et">Signor Presidente, ho seguito la stesura della relazione alla commissione per l’occupazione e gli affari sociali e, effettivamente, la disoccupazione in Europa è alta, ma la disoccupazione giovanile è, in media, il doppio. In alcuni Stati membri le cifre sono ancora più alte, come nel mio paese, dove sono addirittura il triplo. Sostengo le iniziative della relazione perché sono passi concreti per migliorare la situazione. Non capiamo che senso abbia formare molte persone che hanno un titolo di istruzione superiore che si rivela poi inutile sul mercato del lavoro. Dobbiamo concentrarci di più sulla formazione professionale e sulla riqualificazione.</p>
      <p sl="et">I tagli proposti dal Consiglio per l’istruzione sono inaccettabili. Questa azione è anche incompatibile con il raggiungimento degli obiettivi della strategia Europa 2020, che è già stata adottata. Così non perseguono gli obiettivi che si sono prefissati. Ho votato a favore della relazione. Grazie.</p>
    </intervention>
    <intervention id="3-198-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, anch’io ho votato a favore della relazione, soprattutto perché secondo le stime ci saranno 15 milioni di posti di lavoro disponibili per coloro in possesso di un titolo di istruzione post-secondaria entro il 2020. Al contempo, si stima che ci saranno 12 milioni di posti di lavoro in meno per coloro che hanno scarse qualifiche o alcuna. Dobbiamo fare qualcosa ed è evidente la forte necessità di istruzione e formazione. Il 21 per cento dei giovani europei è disoccupato ed è fondamentale che continuino gli studi fino a ottenere una qualifica adeguata e che ci sia collaborazione tra le università e le imprese per garantire l’adeguatezza delle qualifiche. È importante, inoltre, avere valutazioni indipendenti delle qualifiche. Attraverso queste azioni riusciremo a risolvere il problema.</p>
    </intervention>
    <intervention id="3-200-000" speaker_id="96887" name="Francesco De Angelis" is_mep="True" mode="spoken">
      <p sl="it">Signor Presidente, la relazione del collega Garriga Polledo è un tassello molto importante che consente di definire un nuovo quadro finanziario per un'Europa competitiva, sostenibile e inclusiva.</p>
      <p sl="it">Abbiamo bisogno di un bilancio adeguato alle nuove sfide e di una risposta forte e innovativa per far fronte alle nuove esigenze, il cui primo obiettivo è la ricerca e l'innovazione per le piccole e medie imprese, per lo sviluppo e per il lavoro; il secondo obiettivo è la riforma della PAC per promuovere e sostenere la competitività dell'agricoltura in Europa.</p>
      <p sl="it">Ma un'attenzione particolare merita il futuro della politica di coesione, uno strumento che considero molto importante e di sostegno finanziario per gli investimenti a favore della crescita economica e soprattutto per la creazione di nuovi posti di lavoro. In merito a questo tema desidero ribadire un punto per me particolarmente importante: l'istituzione di una nuova categoria intermedia. Ebbene, ritengo che l'istituzione di questa nuova categoria non possa avvenire sottraendo risorse alle categorie già esistenti, che sono una condizione necessaria per la promozione di uno sviluppo equilibrato, armonico e sostenibile delle nostre comunità.</p>
    </intervention>
    <intervention id="3-201-000" speaker_id="28313" name="Ville Itälä" is_mep="True" mode="spoken">
      <p sl="fi">Signor Presidente, dopo l’adozione di questa importantissima relazione vorrei soffermarmi su alcuni dettagli. Il primo è l’emendamento 18 presentato dal gruppo dell’Alleanza dei Liberali e dei Democratici per l’Europa, secondo il quale si possono apportare alcuni tagli ben circoscritti alla politica agricola comune, in funzione del tipo di riforma in corso. In altre parole, abbiamo una chiara visione della posizione del gruppo ALDE a proposito della politica agricola, seppur formulata con molta abilità. La premessa ovvia è che, se si devono apportare tagli, lo si fa nella politica agricola.</p>
      <p sl="fi">L’altro punto importante, sul quale ho votato diversamente dal mio gruppo, è l’emendamento 37d che si riferisce ai risparmi significativi che si potrebbero ottenere se il Parlamento europeo avesse una sola sede. Non c’è nulla da discutere: si risparmierà. Non fa alcuna differenza, indipendentemente da come voteremo si opereranno dei risparmi. Spero che alla lunga tutti capiscano che i cittadini sono stanchi dei risparmi che riguardano loro e non noi. Questa posizione non è spiegabile al pubblico e non miglioreremo nulla votandola. Ci saranno dei risparmi e dobbiamo ottenerli.</p>
    </intervention>
    <intervention id="3-202-000" speaker_id="96866" name="Salvatore Caronna" is_mep="True" mode="spoken">
      <p sl="it">Signor Presidente, il mio voto favorevole alla relazione Garriga sulle prossime prospettive finanziarie dell'Unione nasce dalla convinzione che proprio in uno dei momenti di maggiore crisi del cosiddetto spirito europeo sia decisivo insistere e vincere sulla indispensabilità di dare degli strumenti credibili, a partire da un'adeguata dotazione finanziaria, all'Unione.</p>
      <p sl="it">Pertanto la richiesta di un 5 percento in più per il prossimo bilancio è una richiesta giusta e necessaria, forse non sufficiente, ma indispensabile per dare le risposte alle grandi questioni davanti a noi: queste risorse servono per affrontare problemi veri, come una più forte coesione tra le regioni, una maggiore capacità di ricerca e di innovazione, una più forte capacità di generare crescita e di offrire occupazione! Senza risorse adeguate nessuno di questi problemi troverà una risposte sufficiente, a partire dall'introduzione della categoria intermedia nella politica di coesione, che ha senso solo se non produce danni alle altre categorie esistenti.</p>
      <p sl="it">Ecco perché ho votato a favore e mi auguro che la Commissione e il Consiglio seguano le indicazione della relazione.</p>
    </intervention>
    <intervention id="3-203-000" speaker_id="23788" name="Adam Bielan" is_mep="True" mode="spoken">
      <p sl="pl">Signor Presidente, la crisi economica, i problemi demografici e l’occupazione in aumento hanno forti conseguenze sulle ristrettezze finanziarie degli Stati membri. Un bilancio europeo che permetta di pianificare nel lungo termine dovrebbe essere uno strumento per promuovere la crescita delle economie dei singoli paesi. La strategia Europa 2020, che stimola la creazione di posti di lavoro e promuove l’integrazione sociale è, secondo me, una componente fondamentale per aiutare i paesi a uscire dalla crisi. In questo contesto, è fondamentale che il campo di applicazione includa anche le piccole e medie imprese. Concordo, quindi, con la proposta di garantire un maggiore sostegno a tutti i programmi e a tutti gli strumenti per queste imprese, inclusi i programmi che puntano alla competitività, l’innovazione e il ricorso ai Fondi strutturali.</p>
      <p sl="pl">Mantenere la competitività, aumentare la crescita economica e lottare contro la disoccupazione saranno le principali sfide che l’Unione dovrà affrontare. Vorrei, per questo, mettere in risalto la necessità urgente di sostenere la crescita tramite gli investimenti nei settori economici basati sulla conoscenza. Rafforzando il legame tra l’istruzione, la ricerca scientifica e l’occupazione promuoveremo l’integrazione, la mobilità e la specializzazione.</p>
    </intervention>
    <intervention id="3-204-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, intervengo per esprimere la mia soddisfazione ma anche per motivare un voto favorevole alla relazione Garriga, che in qualche modo disegna prospettive serie ed efficaci, che vanno verso il rafforzamento della politica di coesione.</p>
      <p sl="it">Con una perplessità, che abbiamo espresso votando l'emendamento soppressivo riguardante l'istituzione di una categoria intermedia nelle politiche di coesione per quelle aree europee che vanno al di sotto di una percentuale tra il 90per cento e il 75per cento del prodotto interno lordo. Siamo fortemente preoccupati, non perché non riteniamo che non si debba estendere l'attenzione verso una politica di coesione, ma perché riteniamo che se non vi sono risorse aggiuntive questa estensione rischia di deprivare, di ridurre le risorse per quelle aree inserite nell'obiettivo 1, nell'obiettivo "convergenza", che tanto hanno necessità dell'attenzione e del sostegno dell'Unione europea. Allora, soddisfazione per la relazione, soddisfazione per il lavoro svolto, qualche preoccupazione con un'attenzione che avremmo avuto verso una politica che avrebbe potuto confermare il cosiddetto facing out come siamo abituati a vederlo.</p>
    </intervention>
    <intervention id="3-205-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, i contenuti del nuovo quadro finanziario pluriennale devono presentare un’idea chiara del futuro dell’Unione europea e dei suoi cittadini. Le attuali sfide economiche e sociali che stiamo affrontando si devono ritrovare non solo nei discorsi altisonanti ma, soprattutto, nelle concrete voci di bilancio.</p>
      <p sl="sk">Che si guardino le attuali difficoltà e le ambizioni dell’Unione e delle sue regioni da un punto di vista regionale o globale, le questioni più urgenti sono sempre la carenza di energia, il rallentamento della crescita economica e la disoccupazione. Dobbiamo continuare a dare priorità e a finanziare cospicuamente lo sviluppo e l’innovazione dell’infrastruttura energetica europea. Il ritorno al carbone, nell’attuale contesto ambientale, non è la soluzione per il futuro, né per la creazione di una rete di trasporti transeuropea a tutti gli effetti. Questi due ambiti sono una condizione irrinunciabile per sviluppare la competitività dell’Unione europea nel suo complesso e per il buon funzionamento del mercato interno e, in quanto tali, meritano un’attenzione particolare quando si prepara il bilancio.</p>
    </intervention>
    <intervention id="3-206-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, in primo luogo accolgo con favore l’impegno incluso nella relazione a mantenere i fondi per la PAC e per la coesione almeno ai livelli attuali nelle prossime prospettive. Ci sono state molte controversie all’interno del nostro gruppo anche sulla categoria intermedia e si è deciso per un voto libero. Non riguarda i miei colleghi in Irlanda né noi, perché anche se siamo membri del Fondo monetario internazionale – e siamo un paese in bancarotta –in termini di PIL siamo ben al di sopra della media europea, quindi l’esistenza o meno di una categoria intermedia non ha effetti su di noi.</p>
      <p sl="en">Ciononostante, riteniamo sia necessario valutare in modo approfondito la continuazione della politica di coesione, poiché, dal momento che sempre più regioni superano la soglia del 75 per cento, questa politica è destinata a diventare superflua o ad essere riformata e questo è quanto prevediamo che accada.</p>
    </intervention>
    <intervention id="3-209-000" speaker_id="28246" name="Alexander Alvaro" is_mep="True" mode="written">
      <p sl="de">La delegazione dell’FDP (partito liberale democratico tedesco) al Parlamento europeo reputa che l’inclusione di Romania e Bulgaria nell’area Schengen rafforzi ulteriormente la libertà di circolazione all’interno dell’Unione europea. Dopo i risultati positivi ottenuti da entrambi i paesi in tutti gli ambiti della revisione di Schengen, non dovrebbero esserci più ostacoli a ritardare la loro inclusione. È innegabile che la sicurezza tecnica dei confini non sia automaticamente sinonimo di confini sicuri fino a quando permangono difficoltà a contrastare la corruzione nella giustizia e nella polizia.</p>
      <p sl="de">Lo stesso problema si pone, naturalmente, anche per gli Stati membri che già fanno parte dell’area Schengen. Per questa ragione, la delegazione dell’FDP ritiene che criteri come la lotta alla corruzione debbano ricevere maggiore attenzione all’interno dei meccanismi di valutazione di Schengen e che ogni reato debba essere punito nel modo appropriato.</p>
    </intervention>
    <intervention id="3-209-125" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della relazione alla luce dei risultati positivi della valutazione svolta in entrambi i paesi per stabilire se rispettino i requisiti dell’acquis di Schengen. Mentre entrambe la Romania e la Bulgaria sono pronte ad aprire i propri confini – anche se il confine fra Grecia e Bulgaria è molto sensibile – quest’ultima deve adottare ulteriori misure ed è indispensabile un approccio tripartito che coinvolga Bulgaria, Grecia e Turchia.</p>
    </intervention>
    <intervention id="3-209-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa importante risoluzione sull’applicazione dell’acquis di Schengen in Bulgaria e Romania. Concordo con il relatore nel ritenere che, sebbene permangano dei problemi che richiederanno costante attenzione e un’azione di seguito in futuro, essi non rappresentano un ostacolo a una piena inclusione in Schengen per questi due Stati membri. L’inclusione della Bulgaria e della Romania nell’area Schengen è estremamente importante per entrambi i paesi, la loro crescita economica e lo sviluppo degli investimenti, e per tutta l’Unione europea, per una maggiore integrità e solidarietà fra gli Stati membri.</p>
    </intervention>
    <intervention id="3-209-312" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore della relazione sull’inclusione della Romania e della Bulgaria nell’area Schengen. È la seconda volta che viene valutata l’applicazione delle disposizioni di Schengen da parte di questi due paesi. La prima valutazione è avvenuta nel 2010. Occorre tenere presente che la Romania e la Bulgaria hanno adottato l’acquis di Schengen (protezione dei dati, Sistema d’informazione Schengen, frontiere aeree, terrestri e marittime, cooperazione di polizia e visti) quando hanno aderito all’Unione europea nel 2007. Oggi, tuttavia, tutti gli Stati membri devono approvare l’ingresso effettivo di questi paesi nell’area senza confini interni. Il Parlamento europeo, dal canto suo, è stato consultato.</p>
    </intervention>
    <intervention id="3-209-375" speaker_id="96680" name="Zigmantas Balčytis" is_mep="True" mode="written">
      <p sl="lt">La cooperazione di Schengen è iniziata il 14 giugno 1985 con l’accordo di Schengen che prevede l’abolizione dei controlli sistematici alle frontiere interne degli Stati firmatari e la creazione di un’area comune in cui vige la libera circolazione delle persone. Oggi la libera circolazione delle persone è garantita su un territorio che comprende 42 673 km di frontiere marittime e 7 721 km di frontiere terrestri, che abbraccia 25 paesi e conta 400 milioni di cittadini. La Bulgaria, la Romania e Cipro applicano attualmente solo in parte l’acquis di Schengen, per cui alle frontiere con questi tre Stati membri si effettuano ancora controlli. La Romania e la Bulgaria hanno adottato l’acquis di Schengen al momento della loro adesione all’Unione europea nel 2007. Tenuto conto dei risultati delle valutazioni e delle visite ulteriori svolte dai gruppi di esperti, il Parlamento europeo e il Consiglio hanno stabilito che, sebbene permangano problemi che richiederanno costante attenzione e un’azione di seguito, essi non rappresentano un ostacolo alla piena inclusione in Schengen di questi due Stati membri. Sono favorevole alla proposta che prevede che la Bulgaria e la Romania informino per iscritto il Parlamento e il Consiglio entro sei mesi del seguito dato alle raccomandazioni contenute nelle relazioni di valutazione e menzionate nelle relazioni di seguito, che devono ancora essere attuate.</p>
    </intervention>
    <intervention id="3-209-500" speaker_id="5956" name="Regina Bastos" is_mep="True" mode="written">
      <p sl="pt">Dalla firma dell’accordo di Schengen nel 1985 i paesi di questo spazio comune sono passati dai 5 iniziali agli attuali 25, 22 dei quali appartengono all’Unione europea. Schengen ha consentito l’abolizione dei controlli alle frontiere interne fra i paesi firmatari e la creazione di un solo confine esterno, dove si svolgono i controlli per l’ingresso nell’area Schengen. La Bulgaria e la Romania hanno adottato l’acquis di Schengen quando hanno aderito all’Unione europea nel 2007.</p>
      <p sl="pt">Sulla scorta dei risultati delle valutazioni e delle visite di controllo svolte, il relatore, onorevole Coelho, è giunto alla conclusione che possano ritenersi soddisfatte tutte le condizioni relative all’applicazione dell’intero acquis di Schengen e, in particolare, i controlli alle frontiere terrestri, marittime e aeree, la cooperazione di polizia, i visti, il collegamento al Sistema d’informazione Schengen (SIS) e la protezione dei dati. Questi paesi dovrebbero divenire membri effettivi dell’area Schengen. Si tratta di un passo importante per questi paesi e rappresenta un rafforzamento della cittadinanza europea. Voto dunque a favore della relazione e mi congratulo con il relatore.</p>
    </intervention>
    <intervention id="3-209-750" speaker_id="96922" name="Izaskun Bilbao Barandica" is_mep="True" mode="written">
      <p sl="es">Ho votato a favore di questa iniziativa perché la Romania e la Bulgaria hanno adottato l’acquis di Schengen quando hanno aderito all’Unione europea nel 2007. Nonostante esistano ancora alcuni problemi da risolvere, le valutazioni degli esperti hanno dimostrato che entrambi i paesi sono pronti ad attuare le disposizioni dell’acquis di Schengen e possono quindi entrare a far parte di questo spazio comune.</p>
    </intervention>
    <intervention id="3-209-875" speaker_id="38610" name="Slavi Binev" is_mep="True" mode="written">
      <p sl="bg">La relazione in esame è estremamente importante e riguarda non solo il mio paese, la Bulgaria, ma tutta l’Unione europea. Sono certo che i nostri sforzi saranno presto premiati. I nostri confini sono pronti già da qualche tempo a difendere le frontiere europee. La decisione che tutti attendevamo non è ancora giunta, tuttavia. Credo che il motivo sia squisitamente politico. La relazione si riferisce inoltre alle ispezioni effettuate ai nostri confini con la Turchia, che hanno evidenziato il rispetto dei requisiti di Schengen e dimostrato che siamo pronti per questo passo. Mi auguro sinceramente che il voto su questa relazione possa avvenire nel corso della prossima sessione del Consiglio europeo perché quanto più rapidamente riusciremo procedere, tanto maggiori saranno i vantaggi per tutti noi sotto il profilo politico, economico e sociale.</p>
    </intervention>
    <intervention id="3-210-000" speaker_id="97198" name="Mara Bizzotto" is_mep="True" mode="written">
      <p sl="it">Ho espresso voto contrario sulla piena applicazione delle disposizioni di Schengen a Romania e Bulgaria. Nonostante il giudizio complessivamente positivo sul progresso compiuto dai due Stati in materia di sicurezza, la relazione stessa ammette come siano state individuate numerose carenze tecniche e amministrative all’interno degli organi incaricati di garantire la sicurezza dei confini di questi due Stati, e in particolare negli organi incaricati del controllo e della sorveglianza delle frontiere marittime e terrestri. In secondo luogo, la relazione ammette che qualora i due Stati fossero inclusi nell’area Schengen, la loro posizione geografica prossima al confine turco offrirebbe due nuove rotte ai flussi migratori clandestini correntemente diretti solo verso la Grecia, che per ora rimane l’unico Stato Schengen della penisola Balcanica.</p>
      <p sl="it">L’ingresso di Romania e Bulgaria allargherebbe cioè considerevolmente il "tallone d’Achille" sudorientale della UE, aumentando di tre volte la pressione a cui è tuttora sottoposto. Tale progetto di risoluzione si pone pertanto in diretta contraddizione con le esigenze di sicurezza del cittadino che la Lega Nord ha da sempre posto al centro della propria linea politica, e non può essere da me appoggiato.</p>
    </intervention>
    <intervention id="3-211-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">La decisione di ammettere la Romania e la Bulgaria all’area Schengen rimane ora solo una questione politica. La relazione che appoggia l’inclusione della Romania nello spazio di Schengen, relazione adottata dal Parlamento europeo, serve solo a confermare la correttezza dell’opinione degli esperti dell’Unione europea – la Romania ha fatto un buon lavoro, ha reso sicure le proprie frontiere e ha soddisfatto tutte le condizioni poste. Il parere del Parlamento a Bruxelles ha valore non vincolante e oggi, come in passato, la decisione è nelle mani dei politici del Consiglio. L’uso di due pesi e due misure e il riferimento all’obbligatorietà di criteri che, una volta soddisfatti, sono considerati solo “tecnici”, non sono sicuramente caratteristiche di un’Unione democratica ed equa così come noi la conosciamo. Per questa ragione spero che i politici degli Stati membri non continuino a ignorare i pareri degli esperti e dell’organo legislativo europeo. Non è più possibile nascondersi dietro le parole senza risolvere direttamente il problema: l’ammissione a Schengen non è mai stata una questione politica ma tecnica. Le valutazioni degli esperti indipendenti e quelle del Parlamento, all’interno del quale una stragrande maggioranza si è espressa a favore dell’integrazione della Romania in Schengen, dovrebbero avere un peso cruciale in seno al Consiglio europeo e la procedura, pertanto, dovrebbe essere sbloccata.</p>
    </intervention>
    <intervention id="3-211-500" speaker_id="105624" name="Philippe Boulland" is_mep="True" mode="written">
      <p sl="fr">L’area di Schengen e, in particolare, la libertà di circolazione rappresentano un acquis comunitario che ha un significato reale per i nostri cittadini. Il Presidente Barroso ci ha ricordato che “la libertà di circolazione è per l’Europa ciò che le fondamenta sono per un edificio”. La libertà di circolazione è una delle grandi conquiste dell’Unione europea. Sono lieto che il Parlamento abbia approvato l’inclusione della Bulgaria e della Romania nello spazio di Schengen. Sono stati realizzati sforzi enormi per garantire la sicurezza delle frontiere: i sistemi di sorveglianza di quarta generazione che sono stati adottati sono di gran lunga superiori a quelli di seconda generazione dei nostri paesi. Permangono, tuttavia, degli ostacoli alla libera circolazione dei lavoratori: si tratta, in primo luogo, di ostacoli di natura giuridica e amministrativa che toccano tutti gli aspetti della vita dei cittadini; in secondo luogo, esiste il dumping sociale: nonostante l’articolo 45 del trattato sul funzionamento dell’Unione europea garantisca parità di trattamento a tutti i lavoratori, la commissione per le petizioni ha evidenziato che la realtà è ben diversa; in terzo luogo, la protezione sociale varia nei diversi paesi con un effetto disincentivante della mobilità. Vorrei quindi proporre di prevedere una forma minima di protezione sociale a livello europeo. Sebbene la protezione sociale rientri fra le competenze degli Stati membri, la mancanza di armonizzazione in questo ambito danneggia, evidentemente, il mercato interno.</p>
    </intervention>
    <intervention id="3-212-000" speaker_id="96798" name="John Bufton" is_mep="True" mode="written">
      <p sl="en">Ho votato contro l’inclusione della Bulgaria e della Romania nello spazio di Schengen semplicemente perché credo che non siano stati adottati i passi necessari a garantire che la loro adesione a quest’area priva di controlli alle frontiere interne sia sicura ed efficace. La corruzione e il crimine organizzato sono fenomeni comuni in questi paesi che sono anche punti di ingresso per l’immigrazione clandestina. Il traffico di donne a scopo di sfruttamento sessuale, la prostituzione di minori, la tratta di bambini e le bande criminali potrebbero prosperare in una situazione di confini aperti e non si è intervenuti a sufficienza per contrastare questi fenomeni negli Stati membri in questione.</p>
    </intervention>
    <intervention id="3-212-500" speaker_id="96849" name="Alain Cadec" is_mep="True" mode="written">
      <p sl="fr">Ho votato a favore della relazione dell’onorevole Coelho sulla piena applicazione delle disposizioni dell’acquis di Schengen in Bulgaria e Romania. Dovremmo congratularci con questi due Stati membri per il lavoro da loro svolto. Entrambi gli Stati membri hanno soddisfatto i criteri che permettono la piena applicazione dell’acquis di Schengen. La relazione, tuttavia, sottolinea che questa regione comprende alcune delle frontiere esterne più vulnerabili dell’Unione europea in termini di immigrazione clandestina. La Bulgaria dovrà adottare misure transitorie quando sarà integrata nello spazio di Schengen. Entrambi i paesi dovranno garantire la loro piena collaborazione per non compromettere un sistema che dipende dalla fiducia reciproca fra gli Stati membri. Appoggio la posizione del relatore.</p>
    </intervention>
    <intervention id="3-212-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">Giacché Bulgaria e Romania soddisfano i requisiti previsti per l’adesione all’area Schengen, sono favorevole a una loro inclusione in questo spazio. Ritengo, tuttavia, importanti le misure supplementari e le soluzioni avanzate per rimediare ai problemi menzionati, in special modo per quanto riguarda il fenomeno dell’immigrazione illegale che si registra in Bulgaria a causa della posizione periferica del paese. La corretta attuazione della libertà di circolazione dei cittadini, dei prodotti, dei servizi e dei lavoratori dipenderà dall’efficacia e dall’armonizzazione delle politiche sulle frontiere esterne poiché solo così si potranno mantenere la pace sociale e la stabilità economica all’interno dell’Unione europea.</p>
    </intervention>
    <intervention id="3-213-000" speaker_id="28148" name="Françoise Castex" is_mep="True" mode="written">
      <p sl="fr">Ho votato a favore della relazione. Alcuni Stati membri, fra cui la Francia, la Germania e i Paesi Bassi, vogliono cambiare le regole del gioco. Non è, tuttavia, ragionevole aggiungere nuovi criteri quali la valutazione delle politiche per la lotta alla corruzione e alla criminalità. Si tratta di temi certamente importanti, ma la proposta ha una motivazione puramente politica. L’aggiunta di nuovi criteri creerebbe un sistema a due velocità fra gli Stati membri.</p>
    </intervention>
    <intervention id="3-214-000" speaker_id="96603" name="Nessa Childers" is_mep="True" mode="written">
      <p sl="en">Ho votato a favore della relazione perché decisioni di questo tipo servono a rafforzare la solidarietà europea in un periodo in cui viene seriamente messa alla prova.</p>
    </intervention>
    <intervention id="3-215-000" speaker_id="96873" name="Jurgen Creutzmann" is_mep="True" mode="written">
      <p sl="de">La delegazione dell’FDP (partito liberale democratico tedesco) al Parlamento europeo reputa che l’inclusione di Romania e Bulgaria nell’area Schengen rafforzi ulteriormente la libertà di circolazione all’interno dell’Unione europea. Dopo i risultati positivi ottenuti da entrambi i paesi in tutti gli ambiti della revisione di Schengen, non dovrebbero esserci più ostacoli a ritardare la loro inclusione. È innegabile che la sicurezza tecnica dei confini non sia automaticamente sinonimo di confini sicuri fino a quando permangono difficoltà a contrastare la corruzione nella giustizia e nella polizia.</p>
      <p sl="de">Lo stesso problema si pone, naturalmente, anche per gli Stati membri che già fanno parte dell’area Schengen. Per questa ragione, la delegazione dell’FDP ritiene che criteri come la lotta alla corruzione debbano ricevere maggiore attenzione all’interno dei meccanismi di valutazione di Schengen e che ogni reato debba essere punito nel modo appropriato.</p>
    </intervention>
    <intervention id="3-215-250" speaker_id="96856" name="George Sabin Cutaş" is_mep="True" mode="written">
      <p sl="ro">Il voto di oggi in seno al Parlamento europeo ha evidenziato che la Romania è pronta ad applicare l’acquis di Schengen. Secondo il relatore, onorevole Coelho, tutti i problemi identificati in passato sono stati risolti con successo dalle autorità rumene. La Romania è in grado di garantire adeguata sicurezza alle sue frontiere, siano esse aeree, marittime o terrestri. Per questa ragione giudico deplorevole che permangano dubbi sulla nostra capacità di applicare l’acquis di Schengen e che alcuni Stati membri continuino a proteggere la loro cosiddetta “sicurezza nazionale” ostacolando ingiustificatamente quei paesi che si sono guadagnati il diritto di essere trattati in modo equo e non discriminatorio. Il Parlamento europeo oggi si è pronunciato con una sola voce parlando di giustizia. Per quanto tempo ancora il Consiglio continuerà a ignorare la nostra posizione?</p>
    </intervention>
    <intervention id="3-215-500" speaker_id="72775" name="Rachida Dati" is_mep="True" mode="written">
      <p sl="fr">Le valutazioni e le visite supplementari delle squadre di esperti hanno dimostrato che la Bulgaria e la Romania sono pronte a partecipare pienamente allo spazio di Schengen. Ho dunque votato a favore della relazione presentata dal mio collega, onorevole Coelho.</p>
    </intervention>
    <intervention id="3-216-000" speaker_id="96977" name="Diogo Feio" is_mep="True" mode="written">
      <p sl="pt">Il relatore, che segue questa regione da diverse tornate, ritiene che, sebbene permangano problemi irrisolti che richiedono costante attenzione, essi non rappresentano un ostacolo all’adesione di Bulgaria e Romania all’area Schengen. In considerazione dell’esperienza acquisita dal relatore in quest’ambito, ritengo di poter appoggiare la sua valutazione e la sua richiesta di sicurezza alle frontiere esterne. La decisione di aprire i confini con questi Stati membri migliorerà la libertà di circolazione e, più concretamente, permetterà ai cittadini di Bulgaria e Romania di sentirsi maggiormente integrati all’interno dell’Unione alla quale appartengono a pieno titolo.</p>
      <p sl="pt">Mi auguro che la rilevanza simbolica del momento si traduca anche in una maggiore fluidità degli scambi fra i diversi paesi e in una gestione più integrata dei temi dell’immigrazione e della sicurezza. Il relatore ci ricorda, giustamente, la sensibilità della regione che abbraccia la Bulgaria, la Turchia e la Grecia dal punto di vista dell’immigrazione clandestina. Concordo con il relatore quando sottolinea che la Bulgaria dovrà adottare ulteriori misure, fra le quali un piano speciale comprendente provvedimenti da applicarsi al momento dell’ingresso nello spazio Schengen e strumenti per contrastare un possibile aumento della pressione migratoria nell’area della Grecia, Turchia e Bulgaria.</p>
    </intervention>
    <intervention id="3-216-250" speaker_id="96899" name="José Manuel Fernandes" is_mep="True" mode="written">
      <p sl="pt">La relazione in esame, elaborata dall’onorevole Coelho, riguarda la proposta di decisione del Consiglio sulla piena applicazione delle disposizioni dell’acquis di Schengen nelle Repubbliche di Bulgaria e Romania. L’accordo di Schengen è stato firmato il 14 giugno 1985. Grazie all’abolizione dei controlli alle frontiere interne dei paesi firmatari e alla creazione di uno spazio comune, esso ha permesso la libera circolazione delle persone e delle merci in tutta l’Unione europea. Posto che la Romania e la Bulgaria hanno adottato l’acquis di Schengen nel 2007; che la documentazione evidenzia che entrambi i paesi sono pronti, dal punto di vista tecnico, all’adesione all’Unione europea; che tutti i capitoli di adesione si sono chiusi nel marzo 2011; e che il rinvio dell’adozione del nuovo sistema di valutazione di Schengen per minimizzare i problemi esistenti – temo che l’insicurezza aumenterà – non può impedire l’ingresso di questi paesi nell’UE, voto a favore della relazione. Desidero, infine, congratularmi con il relatore per il lavoro eccellente che ha svolto con l’elaborazione della relazione nonostante gli ostacoli creati dal Consiglio per impedire l’accesso ad alcuni documenti ritenuti essenziali per il testo in esame.</p>
    </intervention>
    <intervention id="3-216-500" speaker_id="96706" name="João Ferreira" is_mep="True" mode="written">
      <p sl="pt">La verifica del rispetto delle condizioni necessarie alla piena applicazione dell’acquis di Schengen è un requisito essenziale affinché il Consiglio decida, dopo consultazione del Parlamento, di abolire i controlli alle frontiere interne con tali Stati.</p>
      <p sl="pt">Nel caso in questione, la relazione sottolinea che sono state soddisfatte tutte le condizioni che permettono l’abolizione dei controlli alle frontiere con la Bulgaria e la Romania. La decisione di includere questi paesi nell’area Schengen – paesi che hanno aderito all’Unione europea nel 2007 – dovrà essere adottata all’unanimità in seno al Consiglio da tutti i governi degli Stati che già appartengono a questo spazio. Il relatore evidenzia la necessità di adottare ulteriori misure al confine fra Bulgaria, Grecia e Turchia, che rappresenta una delle regioni più sensibili sotto il profilo dell’immigrazione clandestina. La commissione di valutazione ha inoltre invitato la Bulgaria a introdurre ulteriori provvedimenti per timore dei flussi migratori provenienti dalla Turchia.</p>
      <p sl="pt">Questo contesto di pressioni esercitate sui due paesi, oltre all’obiettivo di tali pressioni, è il motivo della nostra astensione. Noi crediamo, inoltre, che le considerazioni che concorrono a definire la nostra posizione sull’ampliamento e l’ingresso di nuovi paesi nell’Unione europea si applichino anche alla piena applicazione delle disposizioni di Schengen in queste e altre nazioni.</p>
    </intervention>
    <intervention id="3-217-000" speaker_id="4466" name="Ilda Figueiredo" is_mep="True" mode="written">
      <p sl="pt">Il relatore ritiene che siano state soddisfatte tutte le condizioni necessarie per l’abolizione dei controlli alle frontiere con la Bulgaria e la Romania, ma chiede che il Parlamento sia tenuto al corrente delle misure supplementari che devono essere adottate al confine fra Bulgaria, Grecia e Turchia, che è uno dei più sensibili in termini di immigrazione clandestina.</p>
      <p sl="pt">La verifica del rispetto delle condizioni necessarie alla piena applicazione dell’acquis di Schengen è un requisito essenziale affinché il Consiglio decida, dopo consultazione del Parlamento, di abolire i controlli alle frontiere interne con tali Stati.</p>
      <p sl="pt">La commissione di valutazione, tuttavia, ha invitato la Bulgaria ad adottare ulteriori misure, fra le quali un piano speciale che comprende provvedimenti da applicarsi al momento dell’entrata in Schengen a causa, soprattutto, del timore di flussi migratori dalla Turchia.</p>
      <p sl="pt">La decisione di includere questi paesi nell’area Schengen – paesi che hanno aderito all’Unione europea nel 2007 – dovrà essere adottata all’unanimità in seno al Consiglio da tutti i governi degli Stati che già appartengono a questo spazio. Il tema sarà affrontato nel Consiglio giustizia e affari interni del 9 e 10 giugno.</p>
      <p sl="pt">Alla luce della nostra posizione sull’adesione di questi paesi, manteniamo la nostra decisione di astenerci, rafforzata dalle pressioni che continuano a essere esercitate su Romania e Bulgaria.</p>
    </intervention>
    <intervention id="3-218-000" speaker_id="23868" name="Monika Flašíková Beňová" is_mep="True" mode="written">
      <p sl="sk">La Romania e la Bulgaria hanno adottato l’acquis di Schengen quando hanno aderito all’Unione europea nel 2007. Perché il Consiglio decida a favore dell’abolizione dei controlli alle frontiere interne con questi Stati membri è necessario che le procedure di valutazione confermino che i nuovi Stati membri soddisfano le condizioni necessarie per la piena applicazione dell’acquis di Schengen: protezione dei dati, il Sistema d’informazione Schengen (SIS), i confini aerei, terrestri e marittimi, la cooperazione di polizia e i visti. Perché il Parlamento possa valutare con chiarezza tutti gli elementi necessari a stabilire se questi due paesi sono pronti a entrare nello spazio di Schengen, è fondamentale avere pieno accesso alle relazioni di valutazione degli esperti sul progresso dei preparativi di questi due paesi. A mio giudizio, tuttavia, la Romania e la Bulgaria hanno ormai dimostrato di essere sufficientemente pronte ad applicare tutte le disposizioni dell’acquis di Schengen in modo soddisfacente. Al contempo, comunque, la situazione non va sottovalutata e dobbiamo riflettere su come tenere la situazione sotto controllo dopo la piena inclusione di questi paesi nello spazio di Schengen.</p>
    </intervention>
    <intervention id="3-219-000" speaker_id="1164" name="Bruno Gollnisch" is_mep="True" mode="written">
      <p sl="fr">Non ho nulla contro i nostri amici e vicini della Bulgaria e della Romania. Sono molte, però, le mie obiezioni all’accordo di Schengen. Questo accordo scellerato è stato siglato alla chetichella e ratificato in un agosto degli anni ’80. Ha causato solo guai. L’abolizione delle frontiere interne non è sinonimo di libertà di circolazione per i cittadini europei; al contrario, tale abolizione produce insicurezza e flussi migratori e demografici ingestibili all’interno dell’Unione europea, sia nei paesi di origine sia in quelli di destinazione. Offre inoltre splendide opportunità agli immigrati clandestini che sanno che potranno risiedere dove desiderano una volta entrati in Europa: la Francia è particolarmente colpita da questo fenomeno. L’esempio dei Rom e di Lampedusa è stato spesso sollevato in quest’Aula proprio per illustrare il problema. Io non voglio che Schengen trovi applicazione nel mio paese o in altri. Gli Stati membri dovrebbero mantenere il pieno controllo dei propri confini e, laddove possibile, collaborare per rafforzare le frontiere “esterne”.</p>
    </intervention>
    <intervention id="3-219-250" speaker_id="28208" name="Nathalie Griesbeck" is_mep="True" mode="written">
      <p sl="fr">Ho appoggiato senza riserve l’adozione della relazione che sostiene l’inclusione della Bulgaria e della Romania nello spazio di Schengen. Entrambi gli Stati hanno lavorato duramente per rafforzare i controlli alle frontiere e i loro sforzi hanno avuto successo, come confermano i risultati positivi delle valutazioni e delle visite degli esperti organizzate dal gruppo di lavoro Valutazione di Schengen del Consiglio. Entrambi i paesi soddisfano tutti i criteri tecnici previsti dall’Unione europea. Appoggio, pertanto, la piena inclusione della Bulgaria e della Romania nell’area Schengen. Gli Stati membri non possono aggiungere nuove condizioni (ad esempio, la valutazione delle politiche di lotta alla corruzione e al crimine) o cambiare le regole in corsa. Questa settimana si celebra il ventiseiesimo anniversario dell’accordo di Schengen, una delle conquiste più importanti dell’Unione europea, che deve essere protetta così come la libertà di circolazione, che rappresenta un diritto fondamentale dei cittadini dell’Unione europea.</p>
    </intervention>
    <intervention id="3-219-500" speaker_id="96952" name="Sylvie Guillaume" is_mep="True" mode="written">
      <p sl="fr">Sono favorevole all’inclusione della Romania e della Bulgaria nell’area di Schengen. È stata effettuata un’analisi dettagliata e obiettiva che ha valutato il rispetto dell’acquis di Schengen in entrambi i paesi. La Romania e la Bulgaria hanno entrambe soddisfatto tutti i criteri. Appare dunque irragionevole aggiungere nuove condizioni come, ad esempio, la valutazione delle politiche di lotta alla corruzione e alla criminalità. Si tratta indubbiamente di questioni importanti, ma la proposta avanzata ha una motivazione squisitamente politica. L’aggiunta di nuovi requisiti creerebbe un sistema a due velocità per gli Stati membri. Una concezione di Europa a due velocità, con norme diverse per i nuovi Stati membri, è semplicemente inaccettabile.</p>
    </intervention>
    <intervention id="3-220-000" speaker_id="96872" name="Nadja Hirsch" is_mep="True" mode="written">
      <p sl="de">La delegazione dell’FDP (partito liberale democratico tedesco) al Parlamento europeo reputa che l’inclusione di Romania e Bulgaria nell’area Schengen rafforzi ulteriormente la libertà di circolazione all’interno dell’Unione europea. Dopo i risultati positivi ottenuti da entrambi i paesi in tutti gli ambiti della revisione di Schengen, non dovrebbero esserci più ostacoli a ritardare la loro inclusione. È innegabile che la sicurezza tecnica dei confini non significhi automaticamente che le frontiere saranno impermeabili se permangono difficoltà a contrastare la corruzione nella giustizia e nella polizia.</p>
      <p sl="de">Lo stesso problema si pone, naturalmente, anche per gli Stati membri che già fanno parte dell’area Schengen. Per questa ragione, la delegazione dell’FDP ritiene che criteri come la lotta alla corruzione debbano ricevere maggiore attenzione all’interno dei meccanismi di valutazione di Schengen e che ogni reato debba essere punito nel modo appropriato.</p>
    </intervention>
    <intervention id="3-220-250" speaker_id="96693" name="Juozas Imbrasas" is_mep="True" mode="written">
      <p sl="lt">La Romania e la Bulgaria hanno adottato l’acquis di Schengen quando hanno aderito all’Unione europea nel 2007. Secondo l’atto di adesione, la verifica, mediante procedure di valutazione, del rispetto delle condizioni necessarie all'applicazione dell'acquis di Schengen (protezione dei dati, SIS, frontiere aeree, terrestri e marittime, cooperazione fra forze di polizia e visti) da parte dei nuovi Stati membri è un requisito essenziale affinché il Consiglio decida di abolire i controlli alle frontiere interne con tali Stati. Non ho appoggiato la relazione in esame perché, alla luce dei risultati delle valutazioni e delle visite ulteriori svolte dai gruppi di esperti, la commissione responsabile è giunta alla conclusione che permangono alcuni problemi irrisolti che richiederanno costante attenzione e un’azione di seguito in futuro. Non dovremmo dimenticare che la regione che comprende Bulgaria, Turchia e Grecia è una delle zone più sensibili delle frontiere esterne dell’UE in termini di immigrazione clandestina. È dunque essenziale che la Bulgaria adotti misure supplementari e, segnatamente, appronti un piano speciale contenente le azioni da attuare al momento di entrare in Schengen e anche un approccio comune (condiviso da Grecia, Turchia e Bulgaria) per poter rispondere al possibile forte aumento della pressione migratoria. Ritengo si debba richiedere agli Stati membri interessati di informare il Parlamento e il Consiglio, per iscritto, entro un periodo di sei mesi che ha inizio con la data di entrata in vigore della presente decisione, sull’attuazione di tali misure supplementari e su eventuali carenze.</p>
    </intervention>
    <intervention id="3-220-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, Onorevoli Colleghi, ho votato a favore della relazione del collega Coelho relativa all'applicazione delle disposizioni dell'acquis di Schengen in Bulgaria e Romania. La Romania e la Bulgaria, infatti, hanno adottato l'acquis di Schengen nel 2007, attraverso la loro adesione all'Unione europea. L'atto di adesione prevede, all'art. 4, paragrafo 2, che la verifica del rispetto delle condizioni necessarie all'applicazione dell'acquis di Schengen da parte dei nuovi Stati membri è un requisito essenziale affinché il Consiglio decida di abolire i controlli alle frontiere interne con tali Stati. A seguito delle valutazioni effettuate risulta che sia la Romania che la Bulgaria hanno dimostrato di essere sufficientemente preparate ad applicare tutte le disposizioni dell'acquis di Schengen in maniera soddisfacente. Condivido, pertanto, l'invito del relatore. Credo, però, che non possiamo dimenticare che l'area in questione rappresenta una delle più sensibili delle frontiere esterne dell'UE in termini di migrazione clandestina. Ciò rende necessaria l'adozione di alcune misure addizionali perché, come è noto, l'abolizione dei controlli alle frontiere interne richiede un alto livello di fiducia reciproca tra gli Stati membri e l'esistenza di controlli efficaci alle frontiere esterne in quanto la sicurezza dell'area Schengen dipende dal rigore e dall'efficienza con cui ogni Stato membro effettua i controlli alle sue frontiere esterne.</p>
    </intervention>
    <intervention id="3-221-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Oggi il Parlamento europeo ha votato sulla relazione Coelho sull’applicazione delle disposizioni dell’acquis di Schengen in Bulgaria e Romania. È opportuno ricordare che la fine dei preparativi che dovrebbero condurre all’inclusione di questi paesi nello spazio di Schengen coincide con il dibattito sulla politica europea dell’immigrazione e con la crescente ostilità di alcuni dei paesi facenti parte di Schengen a un progetto di estensione di tale accordo. Vale la pena di ricordare che la Romania e la Bulgaria hanno soddisfatto quasi tutti i requisiti posti e, in particolare, quelli relativi ai controlli alle frontiere terrestri, aeree e marittime, al rilascio dei visti, alla cooperazione di polizia e alla protezione dei dati. Non dobbiamo inoltre dimenticare che questi due paesi si trovano alle frontiere esterne dell’Unione europea impegnate ad affrontare il problema dell’immigrazione clandestina. Sofia and Bucarest stanno chiedendo di essere incluse nell’area Schengen e la situazione in entrambi i paesi è stata valutata positivamente: ho quindi votato a favore della relazione.</p>
    </intervention>
    <intervention id="3-221-500" speaker_id="96824" name="Monica Luisa Macovei" is_mep="True" mode="written">
      <p sl="ro">Ho naturalmente votato a favore dell’inclusione della Romania e della Bulgaria nello spazio di Schengen. Come tutti i cittadini rumeni ed europei, auspico che continui il processo di riforma del sistema della giustizia nel mio paese, che diminuiscano le frodi e la corruzione, che i processi siano equi e più rapidi e che i colpevoli siano puniti severamente. Il mio paese ha aderito all’Unione europea perché voleva adottarne le sue norme interne. È per me naturale che la Romania le rispetti e tenga fede agli impegni che si è assunta con l’adesione. Ringrazio l’UE e gli Stati membri che ci stanno aiutando nel processo di riforma permanente della giustizia e nell’attuazione delle misure anticorruzione perché questo è anche il desiderio dei cittadini rumeni.</p>
    </intervention>
    <intervention id="3-222-000" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione in virtù delle relazioni degli esperti che sostengono che, in questo momento, sia la Romania sia la Bulgaria hanno dimostrato di essere sufficientemente preparate ad applicare tutte le disposizioni dell’acquis di Schengen in modo soddisfacente.</p>
    </intervention>
    <intervention id="3-223-000" speaker_id="96906" name="Kyriakos Mavronikolas" is_mep="True" mode="written">
      <p sl="el">Le relazioni di valutazione e quelle dei gruppi di esperti confermano che la Bulgaria e la Romania soddisfano tutti i requisiti previsti per la piena integrazione nell’area Schengen. Il Parlamento europeo, tuttavia, dovrebbe essere tenuto al corrente delle misure supplementari che dovranno essere adottate nella regione comprendente Bulgaria, Turchia e Grecia per poter rispondere a un possibile aumento della pressione migratoria.</p>
    </intervention>
    <intervention id="3-224-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La Bulgaria e la Romania hanno completato il lavoro richiesto dalla fortezza Europa per permettere ai loro cittadini di muoversi liberamente nello spazio di Schengen. La relazione in esame pone altre condizioni. Chiede un approccio congiunto insieme alla Grecia per affrontare l’immigrazione dai paesi arabi. Una simile richiesta è inaccettabile. Mi astengo per non essere costretto a votare contro la libera circolazione nell’Unione europea.</p>
    </intervention>
    <intervention id="3-224-500" speaker_id="96978" name="Nuno Melo" is_mep="True" mode="written">
      <p sl="pt">La Bulgaria and la Romania sono state sottoposte a valutazione per accertare la corretta applicazione di tutte le disposizioni dell’acquis di Schengen: controlli alle frontiere terrestri, marittime e aeree, cooperazione di polizia, visti, collegamento al Sistema d’informazione Schengen (SIS) e protezione dei dati. Tale valutazione è condizione indispensabile perché il Consiglio decida, dopo consultazione del Parlamento, di abolire i controlli alle frontiere interne con gli Stati membri in questione. Tenuto conto dei risultati positivi delle valutazioni e delle ulteriori visite effettuate dal gruppo di esperti, si può concludere che, benché alcuni problemi siano ancora irrisolti e siano necessarie relazioni su base regolare e ulteriori visite in futuro, essi non costituiscono un ostacolo alla piena adesione della Bulgaria e della Romania all’area Schengen. Non dobbiamo, tuttavia, dimenticare la regione che comprende Bulgaria, Turchia e Grecia, una delle zone più sensibili delle frontiere esterne dell’UE in termini di immigrazione clandestina. È indispensabile rafforzare le misure già adottate ed essere pronti a contrastare un possibile brusco aumento della pressione migratoria. La Bulgaria dovrebbe adottare misure supplementari, in particolare un piano speciale contenente le azioni da attuare al momento di entrare in Schengen.</p>
    </intervention>
    <intervention id="3-225-000" speaker_id="96670" name="Louis Michel" is_mep="True" mode="written">
      <p sl="fr">La libertà di circolazione è uno dei diritti più importanti e più visibili di cui godono i cittadini dell’Unione europea. Nello spazio di Schengen oggi è possibile muoversi liberamente senza i controlli alle frontiere. Che cambiamento rispetto all’epoca in cui l’Europa era cosparsa di valichi di frontiera dove i controlli – talvolta meticolosissimi – erano la norma, per non parlare della cortina di ferro che i cittadini dell’est non potevano attraversare senza mettere a rischio la propria vita!</p>
      <p sl="fr">Oggi l’area di Schengen comprende 25 Stati. La Romania e la Bulgaria dovrebbero unirsi presto a questo gruppo – almeno questo è il mio auspicio. Questi due paesi hanno adottato l’acquis di Schengen quando hanno aderito all’Unione europea nel 2007. Tenuto conto degli esiti delle valutazioni e delle visite effettuate dai gruppi di esperti, appoggio senza riserve la piena adesione di questi due Stati membri all’area di Schengen, sebbene permangano alcuni problemi irrisolti che richiederanno attenzione in futuro. È mia opinione, tuttavia, che sarebbe deplorevole imporre nuove condizioni che non erano note al momento della richiesta e della valutazione.</p>
    </intervention>
    <intervention id="3-225-500" speaker_id="96999" name="Alexander Mirsky" is_mep="True" mode="written">
      <p sl="en">La Romania e la Bulgaria sembrano aver dimostrato di essere sufficientemente preparate ad applicare l’acquis di Schengen. Sono molti i problemi irrisolti elencati nella relazione sull’estensione dell’area di Schengen elaborata dall’onorevole Coelho. Alla luce dei risultati delle relazioni delle missioni di valutazione e delle ripetute visite effettuate, sono giunto alla conclusione che esistano diversi ambiti che richiedono un’attenzione costante. La relazione, non ancora adottata, è la conclusione delle visite ripetute svolte dalle missioni di valutazione alle frontiere esterne della Bulgaria. È evidente che il triangolo costituito da Bulgaria, Romania e Grecia è una delle zone più sensibili in termini di immigrazione clandestina. La Bulgaria dovrà pertanto approntare misure supplementari per fronteggiare la pressione migratoria. Ritengo che la relazione debba essere approvata. Ho votato a favore del testo.</p>
    </intervention>
    <intervention id="3-226-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ho votato a favore della relazione Coelho sull’applicazione dell’acquis di Schengen in Romania e Bulgaria e mi rallegro dell’atteggiamento realistico e della buona fede dimostrati da tutti gli onorevoli colleghi che hanno sostenuto questo testo con il loro voto.</p>
      <p sl="ro">La Romania e la Bulgaria hanno soddisfatto le condizioni tecniche previste per l’adesione a Schengen e questo deve essere l’unico fattore da prendere in considerazione nell’adottare la decisione. Questi paesi hanno dimostrato di poter adottare le norme interne necessarie e di garantire la sicurezza dei loro confini. Sono stati inoltre realizzati grandi progressi nella lotta alla corruzione, un fenomeno che, spesso, è stato a torto ed eccessivamente associato allo spazio di Schengen.</p>
    </intervention>
    <intervention id="3-226-125" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Oggi il Parlamento europeo ha adottato una risoluzione sulla piena applicazione di tutte le disposizioni dell’acquis di Schengen in Bulgaria e in Romania. Questi paesi, che hanno aderito all’Unione europea nel 2007, hanno adottato solo alcune delle disposizioni riguardanti l’area di Schengen, e le hanno applicate sin da allora con queste limitazioni. Il risultato è che i controlli alle frontiere si effettuano ancora ai confini di questi paesi.</p>
      <p sl="pl">Quando hanno aderito all’Unione europea, la Romania e la Bulgaria non erano pronte ad adottare l’intero pacchetto di Schengen e hanno pertanto dovuto procedere a una riforma e a un rafforzamento delle loro politiche sui controlli di frontiera. A ciò si aggiunga che il tratto di confine fra Bulgaria, Turchia e Grecia, uno dei più vulnerabili dell’Unione europea in termini di immigrazione clandestina, rappresenta un problema particolarmente grave. Dalla loro adesione, la Bulgaria e la Romania hanno adottato numerose misure per preparare e proteggere i confini nel modo adeguato. In tutto questo periodo il gruppo di lavoro Valutazione di Schengen ha effettuato ispezioni e controlli sistematici che hanno dimostrato che entrambi i paesi sono sufficientemente preparati per applicare le disposizioni dell’acquis di Schengen in modo soddisfacente.</p>
    </intervention>
    <intervention id="3-226-187" speaker_id="96694" name="Rolandas Paksas" is_mep="True" mode="written">
      <p sl="lt">L’abolizione dei controlli alle frontiere interne è particolarmente importante per l’intera Unione europea e per ogni Stato membro. Per garantire l’efficace funzionamento dell’area Schengen e il raggiungimento degli obiettivi prefissati è necessario evitare che l’abolizione dei controlli alle frontiere abbia conseguenze negative, soprattutto sotto il profilo dell’immigrazione clandestina. Ogni paese che voglia aderire allo spazio di Schengen deve soddisfare, senza eccezione alcuna, tutte le condizioni dell’acquis di Schengen riguardanti la protezione dei dati, il Sistema d’informazione Schengen, le frontiere aeree, terrestri e marittime, la cooperazione di polizia e i visti. È inoltre estremamente importante garantire che ogni Stato membro effettui controlli rigorosi ed efficaci alle frontiere esterne. È mia convinzione che la Romania e la Bulgaria saranno presto in grado di divenire membri di questo spazio e di applicare tutte le disposizioni dell’acquis di Schengen. Particolare attenzione dovrebbe essere prestata oggi alla Bulgaria perché questo paese, come la Turchia e la Grecia, si trova alle frontiere esterne dell’Unione europea. Questa è la zona più sensibile e fragile dell’UE. È dunque fondamentale che, al momento della piena inclusione dell’area Schengen, la Bulgaria e la Romania siano adeguatamente preparate a gestire un aumento dei flussi migratori, sappiano attuare misure efficaci e appropriate di lotta all’immigrazione clandestina, e garantiscano il corretto funzionamento dei meccanismi di controllo alle frontiere esterne.</p>
    </intervention>
    <intervention id="3-226-250" speaker_id="28279" name="Justas Vincas Paleckis" is_mep="True" mode="written">
      <p sl="lt">Ho votato a favore dell’inclusione della Romania e della Bulgaria nell’area Schengen. Dopo attenta analisi, la commissione responsabile dell’Unione europea ha riconosciuto che questi paesi soddisfano tutti i criteri previsti per l’adesione allo spazio di Schengen: offrono adeguate garanzie per quanto riguarda la protezione delle frontiere terrestri, marittime e aeree, utilizzano il Sistema d’informazione Schengen per lo scambio dei dati e assicurano un’affidabile protezione dei dati. Il mio gruppo ritiene che l’introduzione oggi di nuovi criteri per la loro inclusione in Schengen costituirebbe un errore perché significherebbe utilizzare nei confronti di questi paesi un sistema che prevede due pesi e due misure. Le difficoltà che la Romania e la Bulgaria ancora affrontano – il crimine organizzato e la corruzione – rappresentano indubbiamente accuse gravi contro i governi di questi paesi che dovrebbero contrastare con maggiore efficacia questi fenomeni. A mio parere, tuttavia, la chiusura delle porte di Schengen alla Romania e alla Bulgaria non dovrebbe penalizzare gli onesti cittadini, che pagherebbero il prezzo più alto se dovessero perdere l’opportunità di viaggiare liberamente in tutta l’Europa.</p>
    </intervention>
    <intervention id="3-226-375" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, nell'ambito della libera circolazione dei cittadini europei all'interno dell'Unione ritengo un ottimo passo in avanti l'ingresso di Bulgaria e Romania nell'acquis di Schengen, per questo ho votato a favore dell'applicazione delle disposizioni a riguardo. Ritengo inoltre che sebbene i due paesi si siano impegnati per la libera circolazione dei propri cittadini in Europa debbano comunque continuare nell'adeguare i loro controlli e le loro normative agli standard europei, data la sensibilità delle frontiere esterne europee nell'area balcanica.</p>
    </intervention>
    <intervention id="3-226-500" speaker_id="96900" name="Georgios Papanikolaou" is_mep="True" mode="written">
      <p sl="el">Oggi ho votato a favore del parere del Parlamento europeo sulla piena applicazione delle disposizioni dell’acquis di Schengen nelle Repubbliche di Bulgaria e Romania. L’approccio è equilibrato poiché il parere riconosce i progressi realizzati da questi due paesi sotto il profilo dei criteri che devono essere soddisfatti per l’inclusione nell’area Schengen (controlli alle frontiere terrestri, marittime e aeree, visti, cooperazione di polizia, preparazione alla connessione e all’uso del Sistema d’informazione Schengen, e protezione dei dati), ma richiede anche che siano presentate con regolarità relazioni su alcuni problemi considerati ancora irrisolti. Il Parlamento, pertanto, ha approvato l’integrazione di questi due paesi nello spazio di Schengen garantendo così uguali diritti ai loro cittadini, ai quali, in passato era negato il diritto alla libera circolazione. Siamo certi che il messaggio del Parlamento fungerà da guida per il Consiglio e che questa istituzione saprà trovare un’unanimità per approdare a una decisione definitiva.</p>
    </intervention>
    <intervention id="3-226-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Desidero congratularmi con l’onorevole Coelho per l’eccellente lavoro svolto con la relazione sulla proposta di decisione del Consiglio sulla piena applicazione delle disposizioni dell’aquis di Schengen nelle Repubbliche di Bulgaria e Romania. La Romania e la Bulgaria hanno adottato l’acquis di Schengen al momento della loro adesione all’Unione europea nel 2007. La relazione afferma che è stato valutato sul campo il rispetto delle condizioni necessarie per l’applicazione dell’acquis in questione – protezione dei dati, Sistema d’informazione Schengen (SIS), frontiere aeree terrestri e marittime, cooperazione di polizia e visti – e che in loco è stato possibile confermare i progressi realizzati nell’attuazione delle misure che consentono l’abolizione dei controlli alle frontiere interne con questi Stati membri. Secondo il relatore e i relatori ombra che hanno monitorato il processo, i problemi irrisolti, che richiederanno costante attenzione e monitoraggio in futuro, non rappresentano un ostacolo alla piena inclusione dei due Stati membri all’area di Schengen, Per queste ragioni, appoggio la decisione di aprire i confini con questi due paesi. Voto a favore della relazione e do il benvenuto alla Bulgaria e alla Romania all’interno dello spazio di Schengen.</p>
    </intervention>
    <intervention id="3-226-750" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della relazione dell’onorevole Coelho che appoggia l’inclusione della Bulgaria e della Romania allo “spazio di Schengen”. L’area Schengen è una delle più importanti conquiste del processo di integrazione europea. Condizione indispensabile per l’adesione di un nuovo Stato membro è il pieno rispetto dei criteri dell’accordo di Schengen. Nel caso della Bulgaria e della Romania, la commissione per le libertà civili, la giustizia e gli affari interni del Parlamento europeo – alla stessa stregua della Commissione – al termine del processo di valutazione è giunta alla conclusione che questi due Stati membri soddisfano tutte le condizioni previste. Non sussiste più alcun motivo, pertanto, per il quale questi paesi non possano integrarsi in quest’area di libera circolazione. Riterrei inaccettabile il caso in cui alcuni Stati, con un falso pretesto e spinti da calcoli di politica interna, continuassero a opporsi alla loro inclusione. L’acquis comunitario non dovrebbe essere considerato un sistema à la carte che permette agli Stati membri di adeguare o sospendere alcune disposizioni a seconda delle circostanze. Invito pertanto il Consiglio a prendere atto dei progressi realizzati dalla Bulgaria e dalla Romania e a consentirne l’integrazione nell’area di Schengen.</p>
    </intervention>
    <intervention id="3-227-000" speaker_id="38595" name="Rovana Plumb" is_mep="True" mode="written">
      <p sl="ro">Tenuto conto degli esiti delle valutazioni e delle ulteriori visite effettuate dai gruppi di esperti, è evidente che la Romania oggi è in grado di procedere a una piena applicazione dell’acquis di Schengen, che tutti i punti che richiedevano attenzione o monitoraggio sono stati risolti (miglioramento della valutazione del rischio, rafforzamento della sicurezza degli edifici, miglioramento del processo di richiesta e concessione dei visti, e così via) e che, per certi versi, questo paese potrebbe essere considerato un modello di buone prassi.</p>
      <p sl="ro">Secondo le relazioni di valutazione, la Romania ha dimostrato di essere sufficientemente preparata ad applicare in modo soddisfacente sia le disposizioni dell’acquis di Schengen non riguardanti il SIS sia quelle relative a tale sistema. Sono stati soddisfatti i presupposti perché il Consiglio prenda la decisione di cui all’articolo 4, paragrafo 2, dell’atto di adesione, consentendo di abolire i controlli alle frontiere interne aeree, terrestri e marittime. Ciò significa che l’abolizione dei controlli alle frontiere interne richiede un alto livello di fiducia reciproca fra gli Stati membri circa l’esistenza di efficaci controlli alle frontiere esterne in quanto la sicurezza dell’area Schengen dipende dal rigore e dall’efficienza con cui ogni Stato membro effettua i controlli alle sue frontiere esterne.</p>
    </intervention>
    <intervention id="3-227-500" speaker_id="28406" name="Miguel Portas" is_mep="True" mode="written">
      <p sl="pt">Ho votato a favore della relazione in esame perché la piena applicazione dell’accordo di Schengen in Bulgaria e in Romania implica senza dubbio l’abolizione dei controlli alle frontiere anche per questi paesi. In un periodo in cui alcuni governi osano suggerire di reintrodurre i controlli alle frontiere interne, è ancora più importante dare prova del nostro sostegno all’estensione di quella che, oggi, è una delle principali conquiste dell’Unione europea. La piena applicazione dell’acquis in questi Stati membri è anche una questione di eguaglianza e non discriminazione in Europa perché l’esclusione di questi due paesi invierebbe un segnale fortemente negativo alle loro popolazioni, che chiedono di entrare a far parte di quest’area di libera circolazione. Per queste ragioni è importante appoggiare con forza questa fase.</p>
    </intervention>
    <intervention id="3-228-000" speaker_id="96994" name="Fiorello Provera" is_mep="True" mode="written">
      <p sl="it">L'area balcanica è una delle zone più sensibili delle frontiere esterne dell'UE in termini di migrazione clandestina. Si tratta di un fenomeno di grande portata che ha conseguenze sulla vita quotidiana di molti nostri cittadini, aumentandone l'insicurezza. Prima di poter considerare un eventuale ingresso nell'area Schengen di Bulgaria e Romania, devono essere preparati dei piani speciali e dettagliati per contenere le pressioni migratorie. Inoltre, al miglioramento dei controlli alle frontiere esterne, bisogna affiancare la lotta contro i fenomeni di corruzione delle autorità locali. Per questi motivi e per meglio tutelare i nostri cittadini dinanzi all'immigrazione clandestina ho votato contro questo provvedimento.</p>
    </intervention>
    <intervention id="3-228-500" speaker_id="96903" name="Paulo Rangel" is_mep="True" mode="written">
      <p sl="pt">L’inclusione nell’area Schengen implica la necessità di soddisfare diverse procedure di valutazione: i paesi candidati devono rispettare una serie di condizioni per poter accedere a un’area di libera circolazione che abbraccia oggi 25 paesi e conta 400 milioni di cittadini. La relazione in esame da una valutazione della posizione della Bulgaria e della Romania, sottolineando, da un lato, le buone prassi adottate dalla Bulgaria in certi ambiti e, dall’altro, gli sforzi realizzati dalla Romania in relazione a talune carenze riscontrate. In conclusione, pur evidenziando che occorre risolvere diverse questioni, la valutazione dell’operato di questi due Stati membri è complessivamente positiva.</p>
    </intervention>
    <intervention id="3-229-000" speaker_id="96875" name="Britta Reimers" is_mep="True" mode="written">
      <p sl="de">La delegazione dell’FDP al Parlamento europeo reputa che l’inclusione di Romania e Bulgaria nell’area Schengen rafforzi ulteriormente la libertà di circolazione all’interno dell’Unione europea. Dopo i risultati positivi ottenuti da entrambi i paesi in tutti gli ambiti della revisione di Schengen, non dovrebbero esserci più ostacoli a ritardare la loro inclusione. È innegabile che la sicurezza tecnica dei confini non significhi automaticamente che le frontiere saranno impermeabili se permangono difficoltà a contrastare la corruzione nella giustizia e nella polizia.</p>
      <p sl="de">Lo stesso problema si pone, naturalmente, anche per gli Stati membri che già fanno parte dell’area Schengen. Per questa ragione, la delegazione del partito liberale democratico tedesco ritiene che criteri come la lotta alla corruzione debbano ricevere maggiore attenzione all’interno dei meccanismi di valutazione di Schengen e che ogni reato debba essere punito nel modo appropriato.</p>
    </intervention>
    <intervention id="3-230-000" speaker_id="28409" name="Raül Romeva i Rueda" is_mep="True" mode="written">
      <p sl="en">Appoggiamo l’inclusione della Bulgaria e della Romania purché siano soddisfatti tutti i requisiti (così come effettivamente ci conferma il parere degli esperti).</p>
    </intervention>
    <intervention id="3-231-000" speaker_id="96819" name="Licia Ronzulli" is_mep="True" mode="written">
      <p sl="it">L'articolo 4, paragrafo 2, dell'atto di adesione all'acquis di Schengen da parte di Romania e Bulgaria stabilisce che la condizione essenziale per abolire i controlli interni al confine con tali paesi sia la verifica del rispetto dei requisiti stessi di Schengen. Poiché sia la Romania che la Bulgaria hanno dimostrato di essere sufficientemente preparate ad applicare tutte le disposizioni dell'acquis in maniera soddisfacente, i due Stati membri dovrebbero rientrare a pieno titolo nell'area. Sottolineo però l'importanza, per la sicurezza interna, di controlli rigorosi alle frontiere esterne. Trovandosi in una zona sensibile in termini di migrazione clandestina, la Bulgaria deve adottare misure addizionali per rispondere ad un eventuale aumento della pressione migratoria ai suoi confini.</p>
    </intervention>
    <intervention id="3-232-000" speaker_id="97196" name="Oreste Rossi" is_mep="True" mode="written">
      <p sl="it">L'area Bulgaria-Turchia-Grecia è una delle zone più sensibili delle frontiere esterne dell'UE in termini di migrazione clandestina. Sono in disaccordo con il relatore in quanto l'ingresso della Repubblica di Bulgaria e della Romania nell'area Schengen non può realizzarsi, nel breve periodo, in quanto esistono carenze nei settori degli strumenti, dell'esecuzione dei controlli di frontiera, della formazione del personale e dell'obbligo di scambio dei dati.</p>
    </intervention>
    <intervention id="3-232-125" speaker_id="99416" name="Nikolaos Salavrakos" is_mep="True" mode="written">
      <p sl="el">La Romania e la Bulgaria hanno adottato l’acquis di Schengen quando hanno aderito all’Unione europea nel 2007. La loro integrazione nell’area Schengen è possibile purché soddisfino alcuni requisiti tecnici previsti dalla procedura apposita. Come sottolinea giustamente il relatore, l’adesione della Bulgaria all’accordo di Schengen dovrebbe essere seguita da un piano speciale per contrastare l’immigrazione clandestina. È indispensabile una cooperazione in materia gestione delle frontiere terrestri. Nel 2010 sono stati arrestati 47 000 immigrati giunti in territorio greco attraversando il fiume Evros che segna il confine fra Grecia e Turchia. Questa cifra rappresentava il 90 per cento del numero complessivo di immigrati entrati in Europa quell’anno. In questo senso appoggio la proposta del relatore di approntare un piano speciale nel momento in cui la Bulgaria entrerà a far parte dell’area Schengen, piano che dovrà contenere azioni per contrastare l’immigrazione clandestina e un approccio congiunto condiviso da Grecia, Turchia e Bulgaria, così da permettere a quest’ultimo paese di far fronte a un possibile forte aumento della pressione migratoria.</p>
    </intervention>
    <intervention id="3-232-250" speaker_id="37676" name="Søren Bo Søndergaard" is_mep="True" mode="written">
      <p sl="da">Ho votato contro l’inclusione oggi della Bulgaria e della Romania nello spazio di Schengen. Il caso della Bulgaria, che permette alla sua polizia militare di avere accesso alle informazioni dell’archivio di Schengen, dimostra che esistono problemi in quegli ambiti della cooperazione ai quali questi paesi hanno già aderito. Esistono inoltre problemi di corruzione e crimine organizzato. Europol sottolinea che la piena inclusione della Bulgaria e della Romania nell’area Schengen consentirà ai gruppi criminali dei Balcani e dell’ex Unione Sovietica un più facile accesso all’Unione europea. Fino a quando questi problemi non saranno risolti, la piena inclusione di questi due Stati membri nell’area Schengen avrà come effetto quello di rafforzare la corruzione e la criminalità transfrontaliera offrendo al contempo l’occasione che alcune forze aspettavano di richiedere più forti controlli e di mettere in pericolo lo Stato di diritto.</p>
    </intervention>
    <intervention id="3-232-500" speaker_id="28299" name="Bogusław Sonik" is_mep="True" mode="written">
      <p sl="pl">In un periodo in cui si parla sempre più spesso di una crisi di fiducia nell’Unione europea, il sostegno di una stragrande maggioranza del Parlamento europeo al parere della commissione per le libertà civili, la giustizia e gli affari interni dovrebbe essere visto come una conferma dell’importanza che l’idea di integrazione europea continua e rivestire. La collocazione della Bulgaria e della Romania alle frontiere esterne dell’Unione europea non dovrebbe essere considerata un ostacolo alla loro inclusione nell’area Schengen. I criteri di adesione a questo spazio sono stati definiti allo scopo di garantire il più elevato livello di sicurezza possibile. Gli esperti hanno confermato che sono state adottate le norme tecniche appropriate. Questi paesi hanno soddisfatto i requisiti loro imposti in misura sufficiente da consentire l’abolizione dei controlli alle frontiere con i rimanenti Stati membri dell’Unione. Occorre sottolineare che, come è accaduto per il mio paese, l’inclusione nell’area di Schengen non implica che la Romania e la Bulgaria non debbano più occuparsi della piena attuazione di questo strumento di cooperazione. Entrambi i paesi avranno molto da fare per poter definire buone prassi di lavoro.</p>
      <p sl="pl">L’esempio della Polonia mostra chiaramente che i nuovi Stati membri sono in grado di soddisfare in modo efficace i requisiti di Schengen. Secondo il parere della commissione per le libertà civili, la giustizia e gli affari interni, abbiamo la possibilità di passare alla prossima fase del progetto politico conosciuto come area di libertà, sicurezza e giustizia purché le istituzioni europee garantiscano un monitoraggio adeguato. Il Parlamento europeo dovrebbe svolgere un ruolo chiave in questo processo e deve essere tenuto al corrente della situazione in Bulgaria e Romania.</p>
    </intervention>
    <intervention id="3-233-000" speaker_id="4545" name="Catherine Stihler" is_mep="True" mode="written">
      <p sl="en">Appoggio questa relazione che propone l’applicazione delle disposizioni dell’acquis di Schengen relative al Sistema d’informazione Schengen alla Bulgaria e alla Romania. Sono inoltre lieta che la relazione preveda misure di salvaguardia per la protezione dei dati.</p>
    </intervention>
    <intervention id="3-233-500" speaker_id="96860" name="Michèle Striffler" is_mep="True" mode="written">
      <p sl="fr">Oggi il Parlamento ha adottato la relazione dell’onorevole Coelho sulla piena applicazione delle disposizioni dell’acquis di Schengen in Bulgaria e in Romania. La relazione è il risultato delle valutazioni effettuate sotto gli auspici del gruppo di lavoro Valutazione di Schengen del Consiglio.</p>
      <p sl="fr">Tali valutazioni non hanno evidenziato alcun ostacolo all’inclusione della Romania e della Bulgaria nell’area Schengen. L’apertura dei confini è stata una delle principali conquiste dell’Unione europea. Sono quindi lieta che il Parlamento abbia votato a favore dell’inclusione di questi due nuove Stati nell’area Schengen. Il Consiglio deve ora dare prova di realismo e solidarietà concedendo la sua approvazione unanime.</p>
    </intervention>
    <intervention id="3-234-000" speaker_id="96974" name="Nuno Teixeira" is_mep="True" mode="written">
      <p sl="pt">La creazione dell’area Schengen risale al 1985 e, al momento attuale, copre un territorio che comprende 42 673 km di frontiere marittime e 7 721 km di frontiere terrestri e conta 400 milioni di cittadini. L’accordo di Schengen comprende oggi 25 Stati membri, un’area dove vige la libertà di circolazione poiché sono stati aboliti i controlli sistematici alle frontiere interne e si è creato un unico confine comune. Per garantire piena attuazione a questo accordo, sono state definite regole comuni – che riguardano, inter alia, i controlli alle frontiere esterne, la politica comune dei visti, la cooperazione di polizia e giudiziaria – ed è stato istituito il Sistema d’informazione Schengen (SIS). La relazione in esame verte sull’applicazione dell’acquis di Schengen in Bulgaria e in Romania e, alla luce delle visite di valutazione e di una relazione finale, giunge alla conclusione che entrambi i paesi sono pronti per una piena adesione. Restano, tuttavia, alcuni problemi, in particolare la necessità di approntare un piano per contrastare un possibile aumento dell’immigrazione clandestina. Concordo, pertanto, con il relatore sulla necessità per gli Stati membri in questione di informare il Parlamento e il Consiglio, entro un periodo di sei mesi che ha inizio con la data di entrata in vigore della presente decisione, sull’attuazione di tali misure supplementari e sui progressi realizzati rispetto alle carenze individuate.</p>
    </intervention>
    <intervention id="3-234-125" speaker_id="96874" name="Alexandra Thein" is_mep="True" mode="written">
      <p sl="de">La delegazione dell’FDP al Parlamento europeo reputa che l’inclusione di Romania e Bulgaria nell’area Schengen rafforzi ulteriormente la libertà di circolazione all’interno dell’Unione europea. Dopo i risultati positivi ottenuti da entrambi i paesi in tutti gli ambiti della revisione di Schengen, non dovrebbero esserci più ostacoli a ritardare la loro inclusione. È innegabile che la sicurezza tecnica dei confini non sia automaticamente sinonimo di confini sicuri quando permangono difficoltà a contrastare la corruzione nella giustizia e nella polizia. Lo stesso problema si pone, naturalmente, anche per gli Stati membri che già fanno parte dell’area Schengen. Per questa ragione, la delegazione del partito liberale democratico tedesco ritiene che criteri come la lotta alla corruzione debbano ricevere maggiore attenzione all’interno dei meccanismi di valutazione di Schengen e che ogni reato debba essere punito nel modo appropriato.</p>
    </intervention>
    <intervention id="3-234-250" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Nel 2007, quando hanno aderito all’Unione europea, la Romania e la Bulgaria hanno adottato l’acquis di Schengen. Secondo l’articolo 4, paragrafo 2, dell’atto di adesione, “la verifica, mediante procedure di valutazione, del rispetto delle condizioni necessarie alla piena applicazione dell’acquis di Schengen (protezione dei dati, SIS, frontiere aeree, terrestri e marittime, cooperazione fra forze di polizia e visti) è un requisito essenziale affinché il Consiglio decida, dopo consultazione del Parlamento, di abolire i controlli alle frontiere interne con tali Stati”. Secondo le relazioni di valutazione degli esperti, entrambe la Romania e la Bulgaria hanno dimostrato di essere preparate ad applicare le disposizioni dell’acquis di Schengen in modo soddisfacente. Per questo motivo invitiamo il Consiglio ad approvare l’inclusione della Romania e della Bulgaria nell’area Schengen. L’Unione europea deve applicare gli stessi criteri a tutti gli Stati membri, anche nel caso dell’integrazione nello spazio di Schengen. Il meccanismo di cooperazione e verifica per il sistema giudiziario non figura fra i criteri previsti per l’inclusione nell’area Schengen e non può essere citato quale riferimento per l’integrazione della Romania and Bulgaria in questo spazio. Dal momento che entrambi questi paesi soddisfano i requisiti tecnici per l’adesione a Schengen, a nome dei cittadini della Romania, della Bulgaria e di tutta l’Europa, invitiamo il Consiglio ad approvare l’integrazione di questi Stati membri nell’area di libera circolazione.</p>
    </intervention>
    <intervention id="3-234-375" speaker_id="96773" name="Rafał Trzaskowski" is_mep="True" mode="written">
      <p sl="pl">La Bulgaria e la Romania dovrebbero essere incluse nell’area Schengen poiché entrambi i paesi sono pronti per questo passo e le obiezioni di taluni Stati membri sono prive di fondamento.</p>
    </intervention>
    <intervention id="3-234-500" speaker_id="96660" name="Niki Tzavela" is_mep="True" mode="written">
      <p sl="el">Ho votato a favore della relazione sull’integrazione della Romania e della Bulgaria nell’area Schengen perché entrambi i paesi hanno soddisfatto i requisiti tecnici previsti. Sarebbe, tuttavia, necessario adottare misure supplementari in Bulgaria in cooperazione con la Grecia e la Turchia per affrontare il problema dell’immigrazione clandestina.</p>
    </intervention>
    <intervention id="3-235-000" speaker_id="4513" name="Geoffrey Van Orden" is_mep="True" mode="written">
      <p sl="en">Quale amico, per quanto critico, della Bulgaria, intendo fare tutto quanto in mio potere per aiutare questo paese nei suoi passi avanti, ma non a discapito del benessere del mio paese. Mi sono quindi astenuto dalla votazione. Quando la Bulgaria è entrata a far parte dell’Unione europea l’1 gennaio 2007, rimanevano alcune criticità nel settore delle riforme al sistema giudiziario e della lotta alla corruzione e al crimine organizzato. Le autorità bulgare si sono impegnate a introdurre cambiamenti radicali. L’Unione europea ha istituito il meccanismo di cooperazione e verifica per assistere la Bulgaria e verificare i progressi realizzati rispetto a sei punti di riferimento. Per la nostra delusione, i miglioramenti sono stati lenti. Nella sua più recente relazione su questa materia (febbraio 2011), la Commissione ha affermato che la Bulgaria deve ulteriormente migliorare l’organizzazione, la gestione e la cooperazione degli organi giudiziari, investigativi e di polizia. Cionondimeno, in seno al Consiglio, i 27 governi sono giunti alla conclusione – sorprendentemente, forse – che la Bulgaria soddisfa i requisiti di Schengen, un sistema che, per sua natura, in questo momento viene messo in discussione. Il Regno Unito, naturalmente, resta all’esterno dell’area Schengen.</p>
    </intervention>
    <intervention id="3-236-000" speaker_id="39725" name="Iuliu Winkler" is_mep="True" mode="written">
      <p sl="ro">Mi rallegro della maggioranza superiore all’80 per cento che, in seno al Parlamento europeo, ha votato a favore della relazione sul rispetto dell’acquis di Schengen in Romania e Bulgaria. Questo voto è un forte segnale politico. A giudizio del Parlamento europeo, la Romania e la Bulgaria sono pronte ad aderire all’area Schengen.</p>
      <p sl="ro">Secondo la posizione dell’UDMR (Unione democratica degli ungheresi di Romania), alla Romania e alla Bulgaria deve essere offerta nel 2011 una prospettiva definitiva di integrazione in questo spazio di libera circolazione. Non ritengo che si possano cambiare le regole del gioco in corsa e la decisione di inclusione nell’area Schengen deve tener conto di ciò che è stato raggiunto sotto il profilo dell’accordo di Schengen e non deve basarsi su valutazioni politiche. La situazione che si è creata sull’inclusione di Romania e Bulgaria nell’area Schengen evidenzia quanto sia debole il senso di solidarietà nell’Unione europea.</p>
      <p sl="ro">Il fatto che ci siano Stati membri disposti a rinunciare a una delle libertà fondamentali dell’integrazione europea, la libera circolazione, fa risuonare un campanello d’allarme. Al contempo, questa è una risposta sbagliata alle tensioni provocate dalla crisi economica e alle sue conseguenze. L’UDMR ritiene che serva un’Europa forte, che è possibile ottenere attraverso maggiore solidarietà e un fermo rifiuto del protezionismo interno e del populismo.</p>
    </intervention>
    <intervention id="3-237-000" speaker_id="41007" name="Iva Zanicchi" is_mep="True" mode="written">
      <p sl="it">Pur avanzando qualche dubbio sull'eccessiva estensione del testo (che si colloca nell'orizzonte della Strategia Europa 2020) ritengo ampiamente condivisibili gli obiettivi della risoluzione e per questo ho espresso un voto favorevole al testo del collega on. Coelho relativo alla verifica del rispetto delle condizioni necessarie all'applicazione dell'acquis di Schengen come requisito essenziale per l'abolizione dei controlli alle frontiere interne con Bulgaria e Romania.</p>
    </intervention>
    <intervention id="3-238-250" speaker_id="96976" name="Luís Paulo Alves" is_mep="True" mode="written">
      <p sl="pt">La relazione verrà adottata nonostante le controversie all’interno del gruppo di lavoro del gruppo dell’Alleanza progressista di Socialisti e Democratici al Parlamento europeo sull’emendamento relativo alla questione nucleare e sull’emendamento del gruppo del Partito popolare europeo (Democratico cristiano) che elimina il tema di aumentare il numero di seggi permanenti nel Consiglio di sicurezza nelle Nazioni Unite (ONU). È necessario modificare significativamente l’ordine internazionale, affinché l’Unione europea possa superare le sfide in modo più efficace, attraverso azioni globali concertate. Desidero richiamare l’attenzione sul fatto che, conformemente all’articolo 21 del trattato, l’Unione europea si impegna formalmente a realizzare un multilateralismo efficace e, soprattutto, a sostenere il ruolo dell’ONU.</p>
    </intervention>
    <intervention id="3-238-500" speaker_id="28276" name="Laima Liucija Andrikienė" is_mep="True" mode="written">
      <p sl="en">Ho espresso voto favorevole alla relazione, non solo per l’importanza della prossima 66a sessione dell'Assemblea generale delle Nazioni Unite, ma anche perché è fondamentale che l’Unione europea aumenti la cooperazione e la coordinazione negli organi delle Nazioni Unite. L’articolo 34 del trattato sull’Unione europea impone agli Stati membri di coordinare la propria azione nelle organizzazioni internazionali e agli Stati europei che sono anche membri del Consiglio di sicurezza delle Nazioni Unite di concertarsi e, nello svolgimento delle proprie funzioni, di difendere le posizioni e l’interesse dell’Unione. Finora la cooperazione in seno all’Assemblea generale dell’ONU e al Consiglio di sicurezza non è stata esemplare. Sappiamo bene che gli Stati membri facenti parte del Consiglio di sicurezza (Francia, Regno Unito, Portogallo e Germania) non sono riusciti ad agire di concerto e a raggiungere una posizione unitaria riguardo all'intervento militare in Libia, in particolare relativamente al voto sulla risoluzione n. 1973 del Consiglio di sicurezza ONU. Invito gli Stati membri ad impegnarsi per giungere a una posizione comune su questioni fondamentali per la pace e la sicurezza a livello internazionale, soprattutto negli ambiti in cui vige già un ampio consenso internazionale.</p>
    </intervention>
    <intervention id="3-239-000" speaker_id="96702" name="Elena Oana Antonescu" is_mep="True" mode="written">
      <p sl="ro">In un mondo in rapida trasformazione, l’Unione europea sta affrontando molteplici sfide che richiedono una risposta concertata a livello internazionale. Questi cambiamenti radicali richiedono un impegno attivo da parte dell’Unione europea, in collaborazione con i suoi partner, al fine di individuare soluzioni efficaci ai problemi dei cittadini europei e dell’umanità. L’Unione europea è il principale fornitore al mondo di aiuti allo sviluppo ed è in prima linea nel sostenere le attività delle Nazioni Unite. Deve svolgere un ruolo proattivo nel costruire un’ONU che possa effettivamente contribuire a soluzioni globali, alla pace, alla sicurezza, alla democrazia nonché a un ordine internazionale basato sullo stato di diritto. Conformemente all’articolo 21 del trattato, l’Unione europea si impegna formalmente a realizzare un multilateralismo efficace imperniato su un’ONU forte, contribuendo in modo essenziale nell’affrontare le sfide globali.</p>
    </intervention>
    <intervention id="3-240-000" speaker_id="28422" name="Alfredo Antoniozzi" is_mep="True" mode="written">
      <p sl="it">Stiamo assistendo in questi mesi a cambiamenti radicali dell´ordine internazionale, cambiamenti che non possono più vedere l'Unione europea come un mero spettatore. Credo che l'Unione europea ne debba trarre stimolo e assumere un ruolo realmente attivo nei confronti sia delle potenze mondiali attuali sia di quelle emergenti, scrollandosi di dosso una volta per tutte l'appellativo di "nano politico" in ambito di politica internazionale. In questo senso sostengo la necessità, espressa nella proposta del collega Lambsdorff, affinché in sede di discussione di riforma del Consiglio di sicurezza, gli Stati membri si sforzino per ottenere un seggio permanente per l'Unione europea. Rafforzando il ruolo dell'Unione ruropea nell'ambito delle Nazioni Unite riusciremo a garantire un ruolo da protagonista dell'UE come attore regionale e globale, altrimenti dovremo continuare a confrontarci con la continua mancanza di coordinamento degli interessi degli Stati membri sulla scena internazionale.</p>
    </intervention>
    <intervention id="3-241-000" speaker_id="97228" name="Pino Arlacchi" is_mep="True" mode="written">
      <p sl="en">Ho sostenuto fermamente il contenuto della relazione, che invita a potenziare il ruolo dell’Unione europea nel sistema dell’ONU, alla luce delle modifiche istituzionali apportate dal trattato di Lisbona. La votazione odierna è stata preceduta da un grande successo per l’UE in seno all’ONU: l’adozione di una serie di regole che riconoscono alla delegazione UE il diritto di intervento e di risposta nell’Assemblea generale delle Nazioni Unite nonché l’opportunità di presentare proposte orali ed emendamenti.</p>
      <p sl="en">Questi cambiamenti rispecchiano una chiara realtà: l’Unione europea e gli Stati membri sono i principali contribuenti finanziari del sistema ONU. Il 38 per cento del bilancio dell'ONU, oltre i due quinti dei costi per il mantenimento della pace e quasi metà del finanziamento di base dei fondi e dei programmi delle Nazioni Unite provengono dall'Unione. L’UE, inoltre, nonostante i propri limiti, è uno dei principali attori globali e la propria influenza deve essere riconosciuta a tutti i livelli.</p>
    </intervention>
    <intervention id="3-241-500" speaker_id="96862" name="Sophie Auconie" is_mep="True" mode="written">
      <p sl="fr">Ho appoggiato la relazione Lambsdorff poiché ritengo che dobbiamo promuovere una maggiore coesione tra le posizioni degli Stati membri e rafforzare la nostra capacità di negoziazione con altri gruppi regionali. Dobbiamo migliorare l’efficienza e la trasparenza delle Nazioni Unite e potenziare la gestione delle sue risorse finanziare. Sono certa che, nel medio termine, sia necessario riformare i metodi di lavoro e la composizione del Consiglio di sicurezza.</p>
    </intervention>
    <intervention id="3-241-750" speaker_id="96680" name="Zigmantas Balčytis" is_mep="True" mode="written">
      <p sl="lt">È in corso un cambiamento radicale dell'ordine internazionale, che stimola l'Unione europea a impegnarsi più attivamente nei confronti delle potenze mondiali attuali ed emergenti e di altri partner bilaterali e multilaterali al fine di promuovere soluzioni efficaci per risolvere problemi comuni a tutti i cittadini europei e al mondo intero. Ai sensi dell’articolo 21 del trattato, l’Unione europea si impegna formalmente a realizzare un multilateralismo efficace imperniato su un’ONU forte, essenziale per affrontare le sfide mondiali come il cambiamento climatico e il degrado ambientale, l'universalità e l'indivisibilità dei diritti umani, la riduzione della povertà e lo sviluppo per tutti, le conseguenze del cambiamento demografico e della migrazione e la criminalità organizzata internazionale. L'UE dovrebbe svolgere un ruolo proattivo nel costruire un'Organizzazione delle Nazioni Unite che possa contribuire in modo concreto a soluzioni globali, alla pace, alla sicurezza, alla democrazia nonché a un ordine internazionale basato sui principi dello stato di diritto.</p>
    </intervention>
    <intervention id="3-242-000" speaker_id="96814" name="Elena Băsescu" is_mep="True" mode="written">
      <p sl="ro">Ho espresso voto favorevole alla relazione presentata dall’onorevole Lambsdorff dal momento che ritengo che l’UE stia creando una nuova identità sulla scena internazionale. Non dimentichiamo il lungo periodo di collaborazione tra le due organizzazioni internazionali e la partecipazione dell’UE a numerosi progetti avviati dalle Nazioni Unite. Vorrei ricordare, inoltre, l’impegno dei leader comunitari nella realizzazione degli obiettivi di sviluppo del Millennio. L’eliminazione della povertà nel mondo rappresenta ora una delle priorità della politica estera nell’Unione. Accolgo con favore l’iniziativa di rafforzare la cooperazione per riportare stabilità nelle zone di crisi e per creare nuovi standard di sicurezza per le centrali nucleari. Gli avvenimenti in Giappone mettono in evidenza la necessità di creare partenariati e, alla luce delle sommosse popolari nella regione mediterranea, ritengo che un’azione concertata UE-ONU possa garantire una transizione pacifica verso la democrazia. A tale proposito, sono a favore del miglioramento delle relazioni con le organizzazioni regionali.</p>
    </intervention>
    <intervention id="3-243-000" speaker_id="97198" name="Mara Bizzotto" is_mep="True" mode="written">
      <p sl="it">Mi esprimo in favore di questa proposta di raccomandazione del Parlamento destinata al Consiglio riguardo alla prossima sessione dell'Assemblea generale delle Nazioni Unite. La proposta sottolinea come l’Unione europea e le Nazioni Unite condividano l’impegno comune di promozione della democrazia, del rispetto dei diritti umani e della pace presso la comunità internazionale. La proposta sostiene che l'ulteriore allargamento del Consiglio di Sicurezza delle Nazioni Unite all'UE sia un fattore chiave per l'efficace perseguimento degli obiettivi sopra menzionati. La proposta respinge la richiesta della Germania di occupare permanentemente il nuovo potenziale seggio dell'UE presso le Nazioni Unite, e accoglie invece la proposta italiana di permettere a tutti gli Stati membri di occupare a rotazione il seggio al fine di tutelare il principio di pari dignità tra gli Stati membri stessi.</p>
      <p sl="it">La richiesta tedesca era stata vista come un tentativo di imporre l’autorità politica della Germania e dell’asse anglo-franco-tedesco all'interno e all'esterno dell'UE, ma l'adozione della posizione italiana da parte della presente proposta conferma che l’eventuale allargamento del Consiglio di Sicurezza assicurerebbe anche all’Italia la possibilità di far sentire la propria voce sulle cruciali questioni dell'ordine internazionale all'esterno dell'UE. Il mio voto è quindi a favore.</p>
    </intervention>
    <intervention id="3-244-000" speaker_id="96603" name="Nessa Childers" is_mep="True" mode="written">
      <p sl="en">È importante che, in questo periodo, l’Unione europea collabori e riaffermi il proprio impegno nei confronti delle organizzazioni internazionali quali l’ONU. L’aspetto più importante è l’attenzione che il Parlamento europeo rivolge alle Nazioni Unite.</p>
    </intervention>
    <intervention id="3-245-000" speaker_id="96977" name="Diogo Feio" is_mep="True" mode="written">
      <p sl="pt">Considerando il periodo in cui viviamo, è necessario che gli Stati membri e l’Unione europea siano uniti in tutte le situazioni e le circostanze che si presentano e che siano coordinati in seno alle Nazioni Unite (ONU). È essenziale difendere gli interessi e i valori europei, che vanno salvaguardati nell’organizzazione internazionale più ampia e influente al mondo.</p>
      <p sl="pt">Indipendentemente da come cambierà in futuro la rappresentanza dell’Unione all’interno dell’ONU e, soprattutto, del Consiglio di sicurezza – questione ancora in fase di dibattito – è necessario che gli Stati membri uniscano le proprie forze con i rappresentanti oltreoceano dell’Unione, al fine di esercitare un’influenza comune e intervenire in modo collettivo. Per raggiungere quest’obiettivo sono fondamentali regolari consultazioni tra gli ambasciatori degli Stati membri e dell’Unione europea. Quest’ultima dovrebbe, al contempo, contribuire a migliorare l’efficienza e la trasparenza dell’ONU, nonché a potenziare la gestione delle sue risorse finanziarie. Merita di essere valutata e discussa l’interessante proposta di creare un’Assemblea parlamentare delle Nazioni Unite all’interno del sistema ONU.</p>
    </intervention>
    <intervention id="3-245-250" speaker_id="96899" name="José Manuel Fernandes" is_mep="True" mode="written">
      <p sl="pt">La relazione presentata dall’onorevole Lambsdorff riguarda la proposta di raccomandazione del Parlamento europeo destinata al Consiglio sulla 66a sessione dell'Assemblea generale delle Nazioni Unite (ONU). Alla luce della trasformazione dell’ordine internazionale a causa di conflitti in molte aree del mondo e dell’autodeterminazione di molti popoli, oppressi per decenni o addirittura secoli, la prossima sessione dell’Assemblea generale delle Nazioni Unite sarà cruciale. Ai sensi degli articoli 21 e 41 del trattato sul funzionamento dell’Unione europea, il Parlamento europeo dovrà far emergere le proprie posizioni durante la sessione in merito a diverse questioni, tra cui il ruolo dell’UE nel sistema delle Nazioni Unite e la creazione di un’Assemblea parlamentare ONU.</p>
    </intervention>
    <intervention id="3-245-500" speaker_id="96706" name="João Ferreira" is_mep="True" mode="written">
      <p sl="pt">La relazione sostiene l’idea di un seggio per l’Unione europea in seno all’Assemblea generale delle Nazioni Unite e di un seggio permanente nel Consiglio di sicurezza ONU. Di recente quest’idea ha avuto molti sostenitori, in virtù degli emendamenti introdotti dal trattato di Lisbona, in particolare del conferimento di personalità giuridica all’Unione europea. Si tratta di emendamenti dei quali abbiamo sempre contestato la legittimità. La richiesta, che sovverte lo spirito delle Nazioni Unite, un’organizzazione costituita da Stati e non da istituzioni internazionali, non ha l’intento di rendere l’attività dell’ONU più democratica o di creare un nuovo ordine internazionale più equo e pacifico.</p>
      <p sl="pt">L’alleanza dell’UE con l’Organizzazione del trattato Nord Atlantico (NATO) e con gli Stati Uniti per intraprendere azioni di guerra e attaccare paesi quali la Libia, ne è una dimostrazione. L’Unione europea sta mettendo a repentaglio principi fondamentali della Carta delle Nazioni Unite, come il principio di non-intervento negli affari interni degli Stati, il rispetto della sovranità e dell’indipendenza e il riconoscimento del diritto allo sviluppo. La sovranità proviene dai cittadini e i cittadini europei non l’hanno ceduta all’UE, un’istituzione sempre più antisociale e antidemocratica.</p>
    </intervention>
    <intervention id="3-246-000" speaker_id="4466" name="Ilda Figueiredo" is_mep="True" mode="written">
      <p sl="pt">Ancora una volta, la relazione avanza l’inaccettabile richiesta di un seggio UE nell’Assemblea generale delle Nazioni Unite e un seggio permanente nel Consiglio di sicurezza, in virtù dell’antidemocratico trattato di Lisbona e della personalità giuridica che quest’ultimo conferisce. Non è con l’intento di rendere più democratiche le attività degli organi delle Nazioni Unite o di creare un nuovo ordine internazionale più equo che la maggioranza dei membri del Parlamento europeo appoggia quest’idea.</p>
      <p sl="pt">Come può contribuire a rendere l’ONU più democratica o dare all’umanità pace e prosperità un’Unione che, in alleanza con la NATO e gli Stati Uniti, sta promuovendo la guerra in Libia, violando il diritto internazionale e la Carta delle Nazioni Unite? Come può l’UE sostenere il principio di non-intervento negli affari interni degli Stati, contribuire al diritto allo sviluppo sancito dalla Carta delle Nazioni Unite e dal diritto internazionale, quando, in collaborazione con il Fondo monetario internazionale (FMI), impone un programma senza precedenti che grava sui lavoratori e sui cittadini del Portogallo, usurpandone le risorse? Non lo può fare.</p>
      <p sl="pt">La sovranità proviene dai cittadini e i cittadini europei non l’hanno ceduta all’UE, un’istituzione sempre più antisociale e antidemocratica.</p>
    </intervention>
    <intervention id="3-247-000" speaker_id="23868" name="Monika Flašíková Beňová" is_mep="True" mode="written">
      <p sl="sk">L’Unione europea deve svolgere un ruolo attivo nel costruire un’Organizzazione delle Nazioni Unite che possa contribuire a soluzioni globali, alla pace, alla sicurezza, alla democrazia e a un ordine internazionale basato sullo stato di diritto. Sostenere il multilateralismo deve essere uno degli interessi strategici principali dell’UE e, in qualità di attore mondiale, l’Unione deve rafforzare la propria coesione e visibilità all’interno dell’ONU. Il cambiamento radicale in corso nell’ordine internazionale spinge l’UE a concentrarsi in modo più attivo sulle potenze mondiali attuali ed emergenti e su altri partner bilaterali e multilaterali al fine di promuovere soluzioni efficaci per risolvere problemi comuni a tutti i cittadini europei e al mondo intero.</p>
    </intervention>
    <intervention id="3-247-500" speaker_id="96993" name="Lorenzo Fontana" is_mep="True" mode="written">
      <p sl="it">Signor presidente, onorevoli colleghi, il documento in esame prevede le priorità dell'Unione Europea da portare all'Assemblea Generale delle Nazioni Unite. Il punto chiave ormai in discussione da tempo é la discussione sulla riforma del consiglio di sicurezza. La proposta di un seggio per l'Unione Europea e magari a rotazione fra i Paesi membri sembra un'ottima proposta. Si appoggia pertanto la relazione.</p>
    </intervention>
    <intervention id="3-247-625" speaker_id="96693" name="Juozas Imbrasas" is_mep="True" mode="written">
      <p sl="lt">Sono a favore della relazione poiché propone di portare avanti un multilateralismo efficace quale principale interesse strategico dell'Unione e di rafforzare la coerenza e la visibilità dell'UE in qualità di attore globale a livello di Nazioni Unite, migliorando il coordinamento delle consultazioni interne dell'UE in materia di questioni ONU e promuovendo una maggiore sensibilizzazione su numerose questioni. La relazione invita, inoltre, ad impegnarsi con i partner strategici dell'UE all'interno del sistema delle Nazioni Unite, a dare al partenariato strategico una dimensione multilaterale inserendo questioni di interesse globale nell'ordine del giorno dei vertici bilaterali e multilaterali dell'UE e a contribuire a migliorare l'efficienza e la trasparenza dell'ONU, nonché a potenziare la gestione delle sue risorse finanziarie.</p>
      <p sl="lt">Tratta, inoltre, temi fondamentali quali il rafforzamento del ruolo della Corte penale internazionale e del sistema di giustizia penale internazionale, promuovere la sostenibilità, porre fine all’impunità, rafforzare le strutture di prevenzione della crisi e la loro efficacia nell’ambito del Programma di sviluppo delle Nazioni Unite, mirando a trasformare l’organizzazione in un leader mondiale nella prevenzione delle crisi e nella ripresa post crisi. Sottolinea altresì la necessità di una stretta cooperazione tra UE e ONU nel settore della gestione delle crisi civili e militari, e in particolare nelle operazioni di soccorso umanitario; mette in luce l’esigenza di riformare completamente l'Agenzia internazionale per l’energia atomica (AIEA), ponendo fine alla sua doppia funzione di controllo e di promozione dell'utilizzo dell'energia nucleare, limitando le responsabilità dell'AIEA alla supervisione dell'industria dell'energia nucleare e alla verifica della conformità con il trattato di non proliferazione. Concordo con le altre questioni importanti trattate e offro il mio appoggio.</p>
    </intervention>
    <intervention id="3-247-750" speaker_id="105849" name="Agnès Le Brun" is_mep="True" mode="written">
      <p sl="fr">Nella fase di preparazione alla 66a Assemblea generale delle Nazioni Unite, il Parlamento europeo, come di consueto, presenta una raccomandazione al Consiglio, rappresentante dei membri a pieno titolo dell’Organizzazione, ovvero gli Stati membri. Quest’anno, tuttavia, l’Unione potrà trarre vantaggio dal nuovo status di osservatore, che le conferisce il diritto di intervenire durante le sessioni. Ho votato a favore della relazione poiché è commisurata alle nuove ambizioni dell’Unione sulla scena internazionale. Il trattato di Lisbona attribuisce nuove prerogative all’UE, riafferma lo sviluppo della propria capacità internazionale e mette a disposizione nuovi strumenti. Conformemente al trattato, l’Unione è chiamata a mettere questa ambizione al servizio di un multilateralismo efficace, imperniato sui propri valori. Il trattato invita l’Unione europea a rafforzare la governance globale in un momento in cui le sfide globali richiedono soluzioni globali. La relazione, infine, pone l’accento su temi centrali quali la necessità che l’Unione promuova, come sempre fa, lo sviluppo, i diritti umani e la lotta al cambiamento climatico .</p>
    </intervention>
    <intervention id="3-248-000" speaker_id="4462" name="Clemente Mastella" is_mep="True" mode="written">
      <p sl="it">L'attuale cambiamento dell'ordine internazionale stimola l'UE ad impegnarsi più attivamente nei confronti delle potenze mondiali e di quelle emergenti, al fine di svolgere un ruolo proattivo nel costruire un'ONU che possa effettivamente contribuire a soluzioni di tipo globale: alla pace, alla sicurezza, alla democrazia nonché a un ordine internazionale basato sullo Stato di diritto. Un punto di partenza essenziale per affrontare il cambiamento climatico ed il degrado ambientale, l'universalità e l'indivisibilità dei diritti umani, la riduzione della povertà e lo sviluppo per tutti, le conseguenze del cambiamento demografico, la migrazione, la criminalità organizzata internazionale.</p>
      <p sl="it">Grazie al trattato di Lisbona abbiamo oggi nuove strutture permanenti per la rappresentanza esterna. Ciò ci consente di assumere un ruolo internazionale commisurato al nostro preminente status economico, agendo in qualità di attore globale, capace di condividere la responsabilità della sicurezza mondiale. Resta a noi riuscire ad identificare chiaramente i nostri interessi e gli obiettivi strategici per potere agire efficacemente. L'UE è il più grande fornitore al mondo di aiuto allo sviluppo, è un importante partner dell'ONU in situazioni di crisi e post-crisi; riteniamo dunque doveroso portare avanti un multilateralismo efficace quale principale interesse strategico dell'Unione, al fine di rafforzarne coerenza e visibilità sulla scena internazionale.</p>
    </intervention>
    <intervention id="3-248-125" speaker_id="96978" name="Nuno Melo" is_mep="True" mode="written">
      <p sl="pt">L’Unione europea non deve mai dimenticare il ruolo di guida che svolge sulla scena internazionale. In quanto tale, deve potenziare il proprio ruolo in tutte le organizzazioni multilaterali, soprattutto nelle Nazioni Unite, dove, dopo l’istituzione del Servizio europeo per l’azione esterna (SEAE), dovrà essere sempre più attiva. Considerando che i partenariati globali sono funzionali al perseguimento di obiettivi globali individuati congiuntamente e considerando che l'UE è il più grande fornitore al mondo di aiuti allo sviluppo e un importante partner dell'ONU nei tre pilastri di attività di quest'ultima, anche in situazioni di crisi e post-crisi, e che il contributo degli Stati membri è pari al 38 per cento del bilancio regolare dell'ONU, riteniamo che un partenariato solido e stabile UE-ONU sia fondamentale per l'attività delle Nazioni Unite e per il ruolo dell'UE come attore a livello globale .</p>
    </intervention>
    <intervention id="3-248-250" speaker_id="96999" name="Alexander Mirsky" is_mep="True" mode="written">
      <p sl="en">Tenendo fede a quanto fatto in passato, la commissione per gli affari esteri redige alcune raccomandazioni del Parlamento rivolte al Consiglio in occasione della sessione dell’Assemblea generale delle Nazioni Unite. A quanto riscontrato, le priorità del Parlamento europeo sono le seguenti: un ruolo maggiore dell’UE nel sistema ONU, in linea con i cambiamenti istituzionali apportati dal trattato di Lisbona; la necessità di stilare linee guida che disciplinino le consultazioni regolari tra gli ambasciatori degli Stati membri al fine di evitare discordanza tra i punti di vista dell’UE, come nel caso della Libia; una dotazione di bilancio adeguata per l’agenzia UN Women; rafforzare il ruolo della Corte penale internazionale; sostenere l’Unità di supporto alla mediazione e garantire che il Servizio europeo per l’azione esterna (SEAE) svolga un ruolo chiave a tal proposito; migliorare le relazioni tra la Commissione per la costruzione della pace e il partenariato per il consolidamento della pace dell’UE; esercitare un ruolo guida nel settore della governance climatica globale. I temi succitati sono di grande attualità. Ho votato a favore della relazione.</p>
    </intervention>
    <intervention id="3-248-500" speaker_id="28279" name="Justas Vincas Paleckis" is_mep="True" mode="written">
      <p sl="en">Ho espresso voto favorevole alla relazione, che ripercorre i temi mondiali attuali in seno all’UE e alle Nazioni Unite, sottolineando le sfide e le opportunità per l’Unione. Il relatore ha avanzato proposte solide e lungimiranti per l’attività dell’UE nei diversi ambiti a livello internazionale, come impegnarsi con i partner strategici dell'UE all'interno del sistema delle Nazioni Unite, garantire un ruolo importante al SEAE, promuovere pace, sicurezza e giustizia e contrastare il cambiamento climatico. Sono questi i temi attuali cruciali sulla scena internazionale e l’UE si deve impegnare a ricoprire un ruolo di rilievo in tutti questi ambiti. Sono favorevole alla proposta e invito il Consiglio a considerare con attenzione la relazione.</p>
    </intervention>
    <intervention id="3-248-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione perché concordo con la raccomandazione rivolta al Consiglio in vista della 66a sessione dell’Assemblea generale delle Nazioni Unite. Il ruolo dell’ONU deve essere rafforzato. L’Unione europea, come riportato dal relatore, ha un peso insufficiente negli organi delle Nazioni Unite, alla luce dei notevoli contributi forniti dall’UE e dai suoi Stati membri. Il Consiglio deve far sentire con maggiore vigore le proprie posizioni all’interno dell’ONU, garantendo, al contempo, un maggior coordinamento nella realizzazione degli obiettivi dell’Unione presso le Nazioni Unite e favorendo maggiore coesione tra le posizioni degli Stati membri. Mi unisco all’invito del relatore al Vicepresidente della Commissione/Alto rappresentante dell'Unione per gli affari esteri e la politica di sicurezza e al Presidente del Consiglio europeo a far sì che il raggiungimento di maggiori diritti di osservatore per l'Unione europea diventi una priorità strategica e a conferire all'Unione maggiore visibilità presso le Nazioni Unite, intensificando le consultazioni con i governi di paesi terzi membri delle Nazioni Unite.</p>
    </intervention>
    <intervention id="3-249-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ho votato a favore della relazione. Invitiamo il Consiglio a portare avanti un multilateralismo efficace quale principale interesse strategico dell'Unione e a rafforzare la coerenza e la visibilità dell'UE in qualità di attore globale a livello di Nazioni Unite, tra l'altro migliorando il coordinamento delle consultazioni interne dell'UE in materia di questioni ONU e promuovendo una maggiore sensibilizzazione su un'ampia serie di questioni. Il Consiglio deve autorizzare il Vicepresidente/Alto rappresentante (VP/AR) a stilare linee guida che disciplinino le consultazioni regolari tra gli ambasciatori degli Stati membri e dell'UE, specialmente tra quelli che operano a livello multilaterale in città quali Ginevra e New York, in modo che l'UE possa realizzare con successo la sua agenda ONU e rispondere alle aspettative dei membri di detta organizzazione per quanto concerne la sua capacità di azione. Deve essere promossa maggiore coesione sia nell'ambito del sistema delle Nazioni Unite sia tra le posizioni degli Stati membri e dei paesi candidati e potenziali candidati, in modo da massimizzare il potenziale offerto dal trattato di Lisbona per rafforzare l'impatto dell'UE attraverso l'uso coordinato e strategico dei suoi vari e distinti punti d'ingresso (UE e Stati membri). Deve essere rafforzata la sua capacità di negoziazione con altri gruppi regionali in maniera tempestiva. È necessario, inoltre, fornire ai rappresentanti dell'UE un mandato adeguato che consenta loro di negoziare efficacemente a nome degli Stati membri.</p>
    </intervention>
    <intervention id="3-250-000" speaker_id="96819" name="Licia Ronzulli" is_mep="True" mode="written">
      <p sl="it">In merito alla 66a sessione dell'Assemblea Generale delle Nazioni Unite, sostengo la posizione secondo cui il Parlamento europeo debba sollecitare il Consiglio affinché eserciti un ruolo guida nella promozione degli Obiettivi di sviluppo del Millennio. Deve essere infatti avviato un dibattito su come sostenere l'impegno della comunità internazionale nei confronti dello sviluppo sostenibile e dell'eliminazione della povertà, sforzo che deve proseguire anche oltre il 2015. Portare avanti la costruzione dello Stato, il buon governo democratico e la prevenzione dei conflitti, adottando le misure necessarie per combattere la corruzione, l'evasione fiscale e la fuga dei capitali, devono rappresentare una priorità assoluta da raggiungere.</p>
    </intervention>
    <intervention id="3-250-250" speaker_id="99416" name="Nikolaos Salavrakos" is_mep="True" mode="written">
      <p sl="el">Ho votato a favore della relazione Lambsdorff poiché ritengo che le sfide che sta affrontando l’Unione europea in un mondo in rapida trasformazione richiedano una risposta concertata a livello internazionale. In virtù del trattato di Lisbona, l’UE ha maggiori possibilità per la rappresentanza esterna; la cooperazione con le Nazioni Unite e altre organizzazioni internazionali è auspicabile e necessaria per la gestione delle crisi, per creare e mantenere la pace e per far fronte alle sfide internazionali, quali quelle poste dai recenti avvenimenti in Giappone.</p>
    </intervention>
    <intervention id="3-250-500" speaker_id="96860" name="Michèle Striffler" is_mep="True" mode="written">
      <p sl="fr">In qualità di relatore per parere della commissione per lo sviluppo in merito alla presente relazione, sono lieta che sia stata adottata oggi durante la seduta plenaria del Parlamento europeo. Dobbiamo insistere sulla necessità di armonizzare gli sforzi dei diversi organi delle Nazioni Unite per meglio promuovere l'efficienza e l'efficacia dell'azione per quanto riguarda lo sviluppo. L’assistenza allo sviluppo delle nazioni Unite deve mirare principalmente alla realizzazione degli obiettivi di sviluppo del Millennio, rivolgendo un’attenzione particolare ai paesi meno sviluppati.</p>
    </intervention>
    <intervention id="3-251-250" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della relazione prima di tutto perché essa critica la Commissione per avere rinviato fino al 9 febbraio 2011 la pubblicazione della propria comunicazione, nonostante l’obbligo di presentarla nel 2010, e perché, al pari del relatore, deploro la debolezza della comunicazione della Commissione riguardo agli sviluppi più recenti. Lamento altresì la mancanza di buoni risultati in riferimento alle piccole e medie imprese. Riconosco, però, che le iniziative tecnologiche congiunte contribuiscono a rendere l’industria europea più competitiva, sebbene sia necessario affrontare con urgenza gli ostacoli giuridici e amministrativi già esistenti.</p>
    </intervention>
    <intervention id="3-251-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa importante risoluzione sulla revisione intermedia del Settimo programma quadro dell’Unione europea per le attività di ricerca, sviluppo tecnologico e dimostrazione. Adottando tale risoluzione, il Parlamento europeo lancia un chiaro segnale alla Commissione europea in merito all’attuazione futura del programma quadro per la ricerca. Una delle proposte più rilevanti, che appoggio, è la semplificazione dei requisiti amministrativi per i progetti realizzati in conformità di questo programma. Infatti, una delle difficoltà rilevate è data dalla complessità e dagli oneri delle procedure amministrative, a causa dei quali i ricercatori, dopo aver cercato finanziamenti europei, vengono dirottati verso fonti di finanziamento nazionali, mentre l’Europa si rende impopolare nel campo della ricerca. Molto importante è anche la territorializzazione delle politiche di ricerca e sviluppo, per garantire una distribuzione uniforme della ricerca fra tutte le università. L’eccellenza che si riscontra spesso nelle aree urbane potrebbe essere garantita attraverso collegamenti virtuali più forti, ad esempio per mezzo di un sistema di videoconferenze permanenti e di interconnessioni intelligenti tra i centri di ricerca territorializzati e i centri di eccellenza.</p>
    </intervention>
    <intervention id="3-252-000" speaker_id="96702" name="Elena Oana Antonescu" is_mep="True" mode="written">
      <p sl="ro">Il Settimo programma quadro dell’Unione europea per le attività di ricerca, sviluppo tecnologico e dimostrazione è il più grande strumento di sostegno alla ricerca a livello mondiale, nonché lo strumento principale della politica comunitaria in materia di ricerca. La ricerca consiste nel processo volto a trasformare il potere economico in conoscenza, mentre l’innovazione è il processo inverso che trasforma la conoscenza in potere economico. L’Unione europea e i suoi Stati membri devono creare per sé gli strumenti in grado di dare una risposta comune alle principali sfide sociali, economiche, ambientali, demografiche ed etiche che gli Stati europei devono affrontare, quali l’invecchiamento della popolazione, la salute dei cittadini, l’approvvigionamento alimentare, lo sviluppo sostenibile e le grandi questioni ambientali.</p>
      <p sl="ro">È essenziale sviluppare un migliore rapporto tra il mondo accademico, quello della ricerca e quello industriale affinché i risultati della ricerca possano essere trasformati più efficacemente in prodotti e servizi, generando così crescita economica e benefici per tutta la società. Gli Stati membri dovrebbero inoltre intensificare i propri sforzi di comunicazione a favore dell’utilizzo delle nuove tecnologie, come i servizi intelligenti di informazione sulla ricerca, annunciando le prossime sfide in materia di ricerca e diffondendo i risultati della ricerca. Ecco perché ho votato a favore della relazione.</p>
    </intervention>
    <intervention id="3-253-000" speaker_id="28422" name="Alfredo Antoniozzi" is_mep="True" mode="written">
      <p sl="it">Nonostante una serie di fattori negativi, quali la crisi economica, il persistente gap nei confronti degli Stati Uniti e la crescente concorrenza da parte delle economie dei paesi emergenti, il 7 PQ si è dimostrato capace di dare un valore aggiunto alla ricerca e allo sviluppo europeo. Il 7 PQ offre all'Unione europea l'opportunità di porre la sua politica di ricerca all'altezza delle sue ambizioni economiche e sociali, consolidando in particolare lo Spazio europeo della ricerca. Condivido nella relazione del collega Audy gli obiettivi sottolineati nella revisione intermedia, in particolare la semplificazione delle procedure amministrative, la partecipazione delle PMI attraverso il programma "Cooperazione", l'innovazione e intensificazione del meccanismo di finanziamento con ripartizione del rischio. Queste misure permetteranno nella prospettiva di negoziazione delle prospettive finanziarie a partire dal 2014, l'europeizzazione della ricerca.</p>
    </intervention>
    <intervention id="3-253-500" speaker_id="96862" name="Sophie Auconie" is_mep="True" mode="written">
      <p sl="fr">La relazione dell’onorevole Audy sul Settimo programma quadro dell’Unione europea per le attività di ricerca, sviluppo tecnologico e dimostrazione mette in luce un basso livello di partecipazione da parte delle piccole e medie imprese e dell’industria in generale, un basso numero di ricercatrici e una sottorappresentazione di taluni Stati membri. Ritengo sia necessario sviluppare un efficace coordinamento della ricerca tra l’Unione europea e le autorità nazionali e regionali. Per tali motivi ho votato a favore di questa eccellente relazione.</p>
    </intervention>
    <intervention id="3-254-000" speaker_id="28114" name="Liam Aylward" is_mep="True" mode="written">
      <p sl="ga">Il Settimo programma quadro, con una dotazione complessiva di 54,6 miliardi di euro, è il più grande strumento al mondo di sostegno alla ricerca e costituisce sicuramente il fulcro della politica dell’Unione europea per la ricerca. Però, soprattutto alla luce della crisi finanziaria e dei diversi regimi fiscali, esso va rivisto e adeguato alle esigenze di un mondo che cambia. Attualmente, gli enti irlandesi ricevono all’incirca un milione di euro la settimana dai fondi comunitari per la ricerca, mentre rimangono altre opportunità per le piccole e medie imprese irlandesi. Sono proprio le PMI a creare il 70 per cento dei posti di lavoro nella zona euro, oltre a costituire il cuore dell’economia europea.</p>
      <p sl="ga">Occorre quindi aumentare la trasparenza e ridurre gli oneri amministrativi per invogliare un maggior numero di piccole e medie imprese a partecipare in futuro ai programmi, nell’ottica di garantire un’azione comunitaria efficace nel campo della ricerca, dello sviluppo e dell’innovazione. Bisogna accorciare i tempi di concessione dei prestiti e rafforzare la cooperazione e il coordinamento a livello europeo per ovviare alla frammentazione, che si riflette negativamente sul programma.</p>
    </intervention>
    <intervention id="3-254-500" speaker_id="96680" name="Zigmantas Balčytis" is_mep="True" mode="written">
      <p sl="lt">Il 23 e 24 marzo 2000 il Consiglio europeo, riunito a Lisbona, aveva posto all’Unione europea un ambizioso obiettivo strategico: diventare entro il 2010 l’economia fondata sulla conoscenza più competitiva e dinamica al mondo. È stato riconosciuto il ruolo centrale della ricerca all’interno di questa strategia. Con un bilancio di circa 54 miliardi di euro per il periodo 2007-2013, il Settimo programma quadro è diventato uno dei più grandi programmi di sostegno alla ricerca a livello mondiale e costituisce lo strumento più importante della politica comunitaria in materia di ricerca. Ha lo scopo di mettere l’Unione europea in condizione di rispondere alle grandi sfide sociali che investono tutti gli Stati membri e alle quali essi non possono far fronte da soli (invecchiamento della popolazione e sanità, approvvigionamento energetico, idrico e alimentare, sviluppo sostenibile, cambiamento climatico, eccetera), nonché di sviluppare la conoscenza affinché le nostre imprese possano diventare più innovative e competitive. Nella relazione il Parlamento europeo compie una revisione intermedia volta ad assicurare che il Settimo programma quadro soddisfi le esigenze delle politiche europee. Penso anch’io che, per assicurare la massima efficacia possibile di questo programma, sia necessario semplificare le complesse e onerose procedure amministrative e quindi realizzare con successo uno spazio europeo della ricerca.</p>
    </intervention>
    <intervention id="3-254-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Il Settimo programma quadro riveste un’importanza cruciale nell’ottica di migliorare il valore aggiunto europeo in termini di ricerca, sviluppo e innovazione in un momento in cui, in questi settori, l’Europa è in ritardo rispetto agli Stati Uniti e sta perdendo il margine di vantaggio che aveva sulle economie emergenti. La relazione vuole pertanto evidenziare l’importanza di un programma sconosciuto e chiede, nel contempo, che siano apportati cambiamenti: modificare le regole amministrative e finanziarie, eccessivamente gravose, e il basso tasso di successo del programma, che lo rendono tuttora proibitivo per le piccole e medie imprese nonostante esse svolgano un ruolo importante nel processo di trasformazione dei risultati della ricerca in prodotti e servizi, nonché migliorare la cooperazione e il coordinamento tra i vari soggetti interessati in un momento in cui i finanziamenti per la ricerca rimangono divisi tra fonti nazionali e fonti europee. Queste sono alcune iniziative che potrebbero finalmente consentirci di raggiungere l’obiettivo di destinare al finanziamento della ricerca e dello sviluppo il 3 per cento del prodotto interno lordo entro il 2020 – un obiettivo ancora ben lontano dall’essere conseguito, soprattutto in Francia, che ancora oggi stanzia per la ricerca e lo sviluppo solo il 2 per cento del PIL.</p>
    </intervention>
    <intervention id="3-255-000" speaker_id="4746" name="Sergio Berlato" is_mep="True" mode="written">
      <p sl="it">Nel marzo 2000 il Consiglio europeo ha fissato per l'Unione un obiettivo ambizioso: diventare, nel 2010, "L'economia basata sulla conoscenza più competitiva e dinamica del mondo". In questa strategia è stato riconosciuto il ruolo centrale della ricerca. Ritengo che esaminare la revisione del 7° Programma quadro di ricerca e sviluppo tecnologico rappresenti un'opportunità per consolidare il prezioso legame tra conoscenza, istruzione e ricerca. Nel corso degli anni, il 7° PQ è diventato uno dei più importanti programmi di sostegno alla ricerca al mondo e costituisce il principale strumento della politica di ricerca dell'UE e rappresenta un'occasione per l'Unione di porre la sua politica di ricerca all'altezza delle sue ambizioni economiche e sociali consolidando lo Spazio europeo della ricerca.</p>
      <p sl="it">In particolare, a mio avviso, sono due gli aspetti principali su cui dovrebbe focalizzarsi questa revisione: superare le difficoltà connesse alla gravosità e complessità delle procedure amministrative, che hanno come conseguenza la rinuncia da parte dei ricercatori ai finanziamenti europei a beneficio di finanziamenti nazionali. Inoltre, nonostante i progressi registrati in questi ultimi anni, andrebbe ulteriormente rafforzare la partecipazione delle piccole e medie imprese al programma quadro, al fine di sviluppare le conoscenze che consentano loro di migliorare la competitività.</p>
    </intervention>
    <intervention id="3-255-500" speaker_id="96922" name="Izaskun Bilbao Barandica" is_mep="True" mode="written">
      <p sl="es">Ho votato a favore della risoluzione perché il programma Europa 2020 considera la ricerca e lo sviluppo fattori essenziali per uscire dalla crisi attraverso una crescita intelligente, sostenibile e inclusiva. Per poter realizzare questo obiettivo, il Settimo programma quadro deve aumentare i propri finanziamenti a partire dal 2013. Gli Stati membri devono impegnarsi a portare avanti i programmi perché c’è bisogno di una cooperazione rafforzata tra le piattaforme tecnologiche, le università e l’industria. Occorre altresì semplificare ulteriormente le procedure per eliminare le difficoltà che le piccole e medie imprese incontrano nell’accedere ai programmi di ricerca e sviluppo.</p>
    </intervention>
    <intervention id="3-256-000" speaker_id="97198" name="Mara Bizzotto" is_mep="True" mode="written">
      <p sl="it">La relazione del collega Audy sulla relazione intermedia del settimo programma quadro dell'UE per le attività di ricerca, sviluppo tecnologico e dimostrazione presenta sicuramente aspetti condivisibili, come la considerazione che il programma abbia riportato un basso tasso di successo soprattutto in riferimento alle PMI o la richiesta di riduzione dei tempi di erogazione delle sovvenzioni. Tuttavia, mi sono astenuta al voto poiché la relazione di iniziativa presentava un punto che ho ritenuto particolarmente debole e che mi ha impedito di esprimere un voto favorevole. In particolare, non appoggio l'invito del relatore a incrementare i finanziamenti al CER, anche facendo sì che diventi un'entità giuridica indipendente dotata di potere decisionale direttamente responsabile della sua strategia scientifica e della sua gestione amministrativa.</p>
    </intervention>
    <intervention id="3-257-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione perché credo che un’adeguata revisione del Settimo programma quadro dell’Unione europea per le attività di ricerca, sviluppo tecnologico e dimostrazione sia particolarmente importante per verificare se l’attuazione del programma sia in linea con gli obiettivi fissati. Questo programma è uno dei programmi di sostegno alla ricerca più importanti al mondo e rappresenta lo strumento principale della politica per la ricerca dell’Unione europea. Inoltre, in molti dei documenti che ha adottato di recente e che delineano i suoi obiettivi di sviluppo e gli orientamenti per il prossimo decennio, l’Unione europea sottolinea l’importanza della ricerca e dell’innovazione per rafforzare la propria economia e aiutarla a restare una delle più competitive a livello mondiale. In aggiunta alla valutazione generalmente positiva, la relazione richiama l’attenzione della Commissione su molti aspetti dell’attuazione del programma e formula proposte specifiche per migliorarli. Ad esempio, la relazione propone di aumentare la dotazione finanziaria del programma ma, allo stesso tempo, anche di individuare aree comuni di ricerca tra quelle che appaiono più promettenti in termini di applicazioni concrete, consentendo quindi il massimo grado di condivisione in un contesto etico, affinché l’attuazione del programma porti a risultati tangibili.</p>
    </intervention>
    <intervention id="3-258-000" speaker_id="28354" name="Jan Březina" is_mep="True" mode="written">
      <p sl="cs">Sebbene l’Europa sia tuttora in ritardo rispetto agli Stati Uniti e stia perdendo il vantaggio che aveva sulle economie in via di sviluppo, i risultati del Settimo programma quadro sono una dimostrazione del valore aggiunto di questo programma europeo per la ricerca e lo sviluppo in Europa. Purtroppo, però, manca ancora un metodo per quantificare il contributo dei progetti finanziati dal Settimo programma quadro al progresso della conoscenza scientifica. Va, poi, rilevato che esiste un considerevole squilibrio tra la partecipazione di soggetti dei vecchi Stati membri e di soggetti dei nuovi Stati membri. Anche la partecipazione in particolare delle piccole e medie imprese rimane relativamente scarsa. La situazione potrebbe essere migliorata semplificando le norme amministrative e finanziarie.</p>
      <p sl="cs">È necessario sottolineare l’importanza delle iniziative tecnologiche congiunte (ITC) per la capacità concorrenziale dell’industria europea. Non vanno poi dimenticati gli ostacoli di ordine giuridico e amministrativo (quali la personalità giuridica, le regole di finanziamento e, talvolta, anche la proprietà intellettuale) che possono scoraggiare la partecipazione di molti operatori chiave nel campo della ricerca e di molte piccole e medie imprese. Dobbiamo cambiare la situazione attuale, che vede un’eccessiva frammentazione dei finanziamenti della ricerca europea, mentre a livello di Stati membri e di Unione europea ci sono molti enti di finanziamento che applicano priorità, criteri di valutazione, definizioni e procedure differenti, causando quindi, inevitabilmente, doppioni, confusione ed errori.</p>
    </intervention>
    <intervention id="3-258-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Alla luce della perdurante fragilità economica, dovuta alla crisi finanziaria che ha scosso l’Europa, nella sua revisione intermedia il relatore cita aspetti rilevanti che dovrebbero essere migliorati per garantire un impiego quanto più efficiente possibile dei finanziamenti pubblici disponibili. Condivido l’importanza attribuita dal relatore a due questioni che sono di grande momento per il futuro della ricerca europea: una maggiore semplificazione dei pagamenti tra la Commissione europea e altri enti e una maggiore partecipazione delle piccole e medie imprese, e dell’industria in generale, in risposta alle grandi sfide sociali.</p>
    </intervention>
    <intervention id="3-259-000" speaker_id="96775" name="Lara Comi" is_mep="True" mode="written">
      <p sl="it">L'unanimità del voto in commissione su questa importante relazione e il voto odierno dimostrano ancora una volta che il Parlamento, sui temi vitali per i cittadini e le imprese, sa assumere una posizione forte e chiara. Ritengo che la relazione metta ben in evidenza le criticità del settimo programma quadro e indichi delle valide proposte per far sì che i fondi che restano da attribuire possano davvero servire per accrescere la competitività e l'eccellenza nel mercato europeo. A mio avviso, la semplificazione delle procedure amministrative e degli oneri burocratici resta la sfida più importante se davvero vogliamo consentire alle nostre imprese, soprattutto quelle piccole e medie, di poter accedere ai finanziamenti. Attraverso questi fondi, dobbiamo migliorare la capacità di fare sistema, migliorando i partenariati pubblico-privati, premiando i cluster tra regioni e prevedendo un forte coordinamento tra i fondi di coesione e quelli diretti sulla ricerca e l'innovazione.</p>
    </intervention>
    <intervention id="3-259-125" speaker_id="72775" name="Rachida Dati" is_mep="True" mode="written">
      <p sl="fr">La relazione contribuisce a richiamare l’attenzione sui fattori che sono cruciali per soddisfare i requisiti del futuro della ricerca in Europa, particolarmente nel contesto degli obiettivi stabiliti dalla strategia Europa 2020. Ora è diventato essenziale ridurre gli oneri amministrativi eccessivamente pesanti, soprattutto per incoraggiare una più ampia partecipazione delle piccole e medie imprese al Settimo programma quadro. È altresì indispensabile che i programmi comunitari consolidino in ogni momento i vantaggi derivanti dalla ricerca e dall’innovazione a beneficio dell’istruzione e della creazione di posti di lavoro.</p>
    </intervention>
    <intervention id="3-259-250" speaker_id="4335" name="Marielle De Sarnez" is_mep="True" mode="written">
      <p sl="fr">Il Settimo programma quadro per la ricerca e lo sviluppo, relativo al periodo 2007-2013, è stato sottoposto a una revisione intermedia da parte del Parlamento europeo. Questa è un’occasione per ricordare alla Commissione europea l’importanza di fare le scelte giuste quando investe nella ricerca e nell’innovazione per il futuro dell’Europa. Restano da programmare 28,5 miliardi di euro per gli anni 2011, 2012 e 2013. Questa somma deve essere stanziata in via prioritaria a favore dei progetti portati avanti dalle piccole e medie imprese e dall’industria nel suo complesso specialmente nei settori dell’approvvigionamento energetico, dello sviluppo sostenibile e della lotta contro il cambiamento climatico. Dobbiamo garantire una migliore distribuzione delle infrastrutture per la ricerca in tutta l’Unione europea, rispettando allo stesso tempo il principio dell’eccellenza, grazie al quale l’Europa attrae i migliori ricercatori da tutto il mondo.</p>
    </intervention>
    <intervention id="3-259-500" speaker_id="4347" name="Christine De Veyrac" is_mep="True" mode="written">
      <p sl="fr">Nel 2010 l’Unione europea non ha conseguito l’obiettivo previsto dalla strategia di Lisbona di destinare il 3 per cento del prodotto interno lordo alla ricerca e allo sviluppo. Questo obiettivo è stato ripreso nella strategia Europa 2020, ma è ora che l’Unione europea individui gli strumenti necessari per realizzarlo, se vuole continuare a essere un’economia competitiva a livello internazionale.</p>
      <p sl="fr">Accolgo con favore l’adozione della relazione Audy sulla revisione intermedia del Settimo programma quadro, considerato l’impatto della recente crisi economica, che si è fatto sentire in particolare sulla capacità delle piccole e medie imprese di investire nella ricerca e nello sviluppo. Allo scopo di evitare lungaggini burocratiche e di semplificare l’accesso delle imprese ai finanziamenti europei, è assolutamente vitale adottare procedure più semplici e più trasparenti.</p>
    </intervention>
    <intervention id="3-260-000" speaker_id="96977" name="Diogo Feio" is_mep="True" mode="written">
      <p sl="pt">Con la pubblicazione della strategia Europa 2020 è diventato evidente che l’impegno a favore della ricerca e dello sviluppo è essenziale affinché l’Europa possa ritornare a crescere e vincere la lotta per la competitività. Per tali motivi, qualsiasi valutazione del Settimo programma quadro dell’Unione europea per le attività di ricerca, sviluppo tecnologico e dimostrazione deve essere correlato agli obiettivi della strategia Europa 2020 e alla sua attuazione. Sono convinto che è proprio grazie alla ricerca e allo sviluppo che l’Europa potrà dare risposte efficienti ed efficaci al problema energetico, alle sfide poste dal cambiamento climatico e all’esigenza di migliorare la competitività e la produttività europee, avviando in tal modo un nuovo ciclo di crescita – questa volta, una crescita più sostenibile.</p>
    </intervention>
    <intervention id="3-260-250" speaker_id="96899" name="José Manuel Fernandes" is_mep="True" mode="written">
      <p sl="pt">La relazione dell’onorevole Audy riguarda la revisione intermedia del Settimo programma quadro dell’Unione europea per le attività di ricerca, sviluppo tecnologico e dimostrazione. Il 23 e 24 marzo 2000 il Consiglio europeo, riunito a Lisbona, aveva posto all’Europa un obiettivo: diventare entro il 2010 l’economia fondata sulla conoscenza più competitiva al mondo. Non è stato possibile conseguire quell’ambizioso obiettivo. Mi auguro che gli obiettivi della strategia Europa 2020 saranno realizzati, e che lo sia in particolare l’impegno dell’Unione di investire entro il 2020 il 3 per cento del prodotto interno lordo nella ricerca e nello sviluppo. La strategia Europa 2020 non può aspettare il prossimo quadro finanziario pluriennale, deve partire adesso. Pertanto, questa revisione è d’importanza cruciale perché il 50 per cento dei fondi stanziati per il Settimo programma quadro non sono stati ancora spesi. Sono perciò d’accordo con il relatore, nello specifico con le sue raccomandazioni di semplificare i meccanismi per l’utilizzo dei fondi rendendo le procedure più semplici e più trasparenti e facilitando le attività delle piccole e medie imprese. È necessario altresì investire in iniziative faro in settori quali la sanità, l’energia e la sicurezza nucleare per reagire alle nuove sfide dell’innovazione e della ricerca.</p>
    </intervention>
    <intervention id="3-260-500" speaker_id="96706" name="João Ferreira" is_mep="True" mode="written">
      <p sl="pt">La relazione introduce numerosi aspetti importanti della revisione intermedia del Settimo programma quadro dell’Unione europea per la ricerca e lo sviluppo tecnologico, oltre a formulare osservazioni rilevanti, ad esempio, il fatto che ancora oggi nell’Unione europea la maggior parte del lavoro scientifico è svolta da ricercatori e tecnici – perlopiù giovani – in condizioni di lavoro precarie. Il caso del Portogallo è paradigmatico in tal senso.</p>
      <p sl="pt">Noi crediamo che sia necessario sostenere la ricerca pubblica e rendere disponibili i suoi risultati in modo semplice, non burocratico, promuovendo le attività produttive e industriali e, in particolare, le piccole e medie imprese, la creazione di posti di lavoro qualificati e con diritti riconosciuti, il progresso sociale e lo sviluppo sostenibile. È necessario impegnarsi in aree diverse, quali, tra le altre, l’efficienza energetica, le nuove fonti di energia, un uso efficiente delle risorse, il riciclaggio e i nuovi processi di produzione.</p>
      <p sl="pt">Non possiamo fare a meno di esprimere i nostri timori riguardo ad alcuni dei principi ispiratori dello spazio europeo della ricerca. Crediamo che esso debba fondarsi sulla cooperazione e sul vantaggio reciproco, mitigando gli squilibri tra i sistemi di ricerca nazionali e ribaltando qualsiasi tendenza verso la concentrazione delle risorse umane e scientifiche nei paesi più sviluppati, che è lo stesso che nei cosiddetti “centri di eccellenza”.</p>
    </intervention>
    <intervention id="3-261-000" speaker_id="4466" name="Ilda Figueiredo" is_mep="True" mode="written">
      <p sl="pt">La relazione introduce numerosi aspetti significativi della revisione intermedia del Settimo programma quadro per la ricerca e lo sviluppo tecnologico. Particolarmente importante è che la relazione si preoccupi di garantire che il 40 per cento dei partecipanti ai progetti di ricerca siano donne, dato che attualmente la quota delle ricercatrici è inferiore al 25,5 per cento, e riconosca che l’Europa continua a essere in ritardo rispetto agli Stati Uniti e sta perdendo il vantaggio che aveva sulle economie emergenti. Inoltre, la relazione “deplora che la maggior parte del lavoro scientifico nell’UE sia ancora svolto in condizioni di lavoro precarie”.</p>
      <p sl="pt">Nutriamo, tuttavia, timori riguardo ad alcuni aspetti, quali, tra gli altri, i principi ispiratori dello spazio europeo della ricerca, posto che esso dovrebbe fondarsi sulla cooperazione tra la ricerca pura e le reti di collaborazione, rovesciando qualsiasi tendenza verso la concentrazione delle risorse umane e scientifiche nei paesi più sviluppati e riducendo gli squilibri esistenti nei sistemi di ricerca nazionali.</p>
      <p sl="pt">L’innovazione nelle micro-, piccole e medie imprese ha bisogno degli aiuti alla ricerca pubblica e i suoi risultati devono essere disponibili in maniera semplice, senza burocrazia – che si tratti dell’efficienza energetica, dell’utilizzo di nuove fonti di energia e di nuovi processi di produzione, del riciclaggio e di un uso migliore delle risorse oppure della creazione di posti di lavoro con diritti riconosciuti o, ancora, degli aspetti umani e sociali nell’ottica del progresso sociale.</p>
    </intervention>
    <intervention id="3-262-000" speaker_id="23868" name="Monika Flašíková Beňová" is_mep="True" mode="written">
      <p sl="sk">La relazione valuta se il Settimo programma quadro dell’Unione europea per la ricerca e lo sviluppo tecnologico offrirà la possibilità di consolidare il triangolo d’oro formato da conoscenza, istruzione e ricerca, che è di importanza decisiva per l’Europa. Tra le altre cose, il programma giudica positivamente il livello di partecipazione e gli eccellenti risultati della selezione dei progetti; è, però, un peccato che il tasso di successo del programma nel suo complesso resti relativamente basso. Una gestione corretta dei fondi di finanziamento nel quadro di questo programma è essenziale, e credo fermamente che qualsiasi cambiamento o riorientamento debba avvenire nel segno della stabilità, della coesione complessiva e della certezza del diritto, su cui poggia la fiducia reciproca dei partecipanti.</p>
    </intervention>
    <intervention id="3-263-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Il punto principale della relazione è l’affermazione che l’Unione europea deve impegnarsi al massimo per restare al vertice della ricerca, dell’innovazione e delle attività scientifiche. Se oggi non creiamo le basi per la ricerca, in futuro non potremo conquistare posizioni di eccellenza nel campo dell’innovazione. Abbiamo bisogno di buone risorse per la ricerca se vogliamo creare e promuovere l’occupazione nell’Unione europea e stimolare la competitività dell’UE, soprattutto se consideriamo che i paesi industrialmente in via di sviluppo stanno diventando sempre più forti. Occorre potenziare la collaborazione tra il settore pubblico e quello privato e incoraggiare le piccole e medie imprese a partecipare di più al programma. Questo incoraggiamento deve venire dalle autorità di alto livello. Nella riunione del 4 febbraio, i capi dell’Unione europea e degli Stati membri si sono impegnati a portare avanti l’iniziativa faro Unione dell’innovazione. Ora, però, bisogna passare all’azione per tener fede agli impegni. Sarà grazie alla ricerca e all’innovazione che potremo uscire dallo stallo economico in cui ci troviamo attualmente.</p>
    </intervention>
    <intervention id="3-263-500" speaker_id="5565" name="Brice Hortefeux" is_mep="True" mode="written">
      <p sl="fr">La ricerca e lo sviluppo svolgono un ruolo rilevante per l’ammodernamento delle nostre economie e il rafforzamento della nostra competitività. Con un bilancio di 54 miliardi di euro per il periodo 2007-2013, il Settimo programma quadro per la ricerca e lo sviluppo è il programma di sostegno alla ricerca più grande al mondo.</p>
      <p sl="fr">L’adozione della relazione a grande maggioranza è una dimostrazione del forte interesse del Parlamento europeo per il successo tanto di questo programma quanto di quelli che seguiranno. Occorrono ulteriori sforzi per garantire una sana gestione del denaro pubblico ed evitare un’eccessiva dispersione dei finanziamenti, dei quali potrebbero profittare anche progetti non molto efficienti o non rispondenti alle nostre necessità.</p>
      <p sl="fr">Per garantire il futuro della ricerca europea sarà necessario semplificare le modalità di attuazione dei programmi, facilitare l’accesso ai finanziamenti e la partecipazione delle piccole e medie imprese; più di tutto, però, dovremo adeguare le nostre priorità alle grandi sfide sociali (l’invecchiamento della popolazione, il cambiamento climatico, eccetera).</p>
      <p sl="fr">È mia convinzione che l’Unione europea debba svolgere un ruolo di guida nell’elaborazione di grandi programmi di ricerca e che possa apportare un reale valore aggiunto consolidando lo spazio europeo della ricerca. Per questi motivi ho deciso di appoggiare pienamente la relazione.</p>
    </intervention>
    <intervention id="3-263-750" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore della risoluzione perché in essa si chiede che l’attuazione del Settimo programma quadro nei suoi ultimi anni di validità (2011-2013) tenga conto delle differenti ripercussioni della crisi economica nei singoli Stati membri, alla luce delle notevoli somme (28,8 miliardi di euro in tre anni) che restano ancora da programmare, degli obiettivi da conseguire nel quadro della strategia Europa 2020 e della preparazione dello spazio europeo della ricerca e dell’Unione dell’innovazione. In particolare, la risoluzione chiede l’adeguamento degli obiettivi del Settimo programma quadro alle strategie comunitarie in materia di efficienza energetica, materie prime e agenda digitale. Gli importi restanti non devono essere distratti dalla ricerca e utilizzati per altri programmi o altri strumenti che non rientrano nel settore della ricerca e dell’innovazione né negli obiettivi e nell’ambito di applicazione del Settimo programma quadro. C’è l’esigenza di aumentare, stimolare e garantire i finanziamenti per la ricerca e lo sviluppo nell’Unione europea attraverso un significativo incremento della relativa spesa a partire dal 2013, perché tale aumento dei finanziamenti (idealmente, attraverso un incremento del bilancio) deve promuovere la crescita sostenibile e la competitività attraverso l’eccellenza. L’aumento dei finanziamenti deve essere accompagnato da un approccio più orientato al risultato e alla prestazione, nonché da una radicale semplificazione delle procedure di finanziamento. Credo che dobbiamo appoggiare un’ulteriore collaborazione tra i diversi programmi comunitari nel campo della ricerca, dello sviluppo tecnologico e dell’innovazione, e penso che la continuità del programma futuro, una volta attuato, sia importante per tutti i soggetti interessati.</p>
    </intervention>
    <intervention id="3-264-000" speaker_id="96771" name="Jarosław Kalinowski" is_mep="True" mode="written">
      <p sl="pl">A causa del rapido invecchiamento della popolazione europea è necessario trovare soluzioni innovative in aree diverse, al fine di garantire un funzionamento efficiente nonostante il calo della forza lavoro. Sfide analoghe sono poste dal cambiamento climatico, dall’imprevista scarsità di materie prime e da minacce di tipo biologico, come, per esempio, i recenti casi riguardanti la presenza del batterio E.coli nella verdura. Per risolvere problemi così insoliti dobbiamo investire nella scienza e nello sviluppo tecnologico. Nonostante le numerose discussioni che abbiamo avuto su questo tema, le misure adottate in Europa sono state, purtroppo, inefficaci, a dispetto dei rischi cui sono esposti il nostro continente e la nostra economia. L’economia europea non soltanto non è autosufficiente, ma ha anche a che fare con il ruolo dominante delle economie cinese, indiana e brasiliana, che si stanno sviluppando a una velocità straordinaria. Gli aiuti finanziari e la semplificazione delle procedure legislative per lo sviluppo scientifico dovrebbero essere una priorità dell’Unione europea. Restare fermi significa arretrare.</p>
    </intervention>
    <intervention id="3-265-000" speaker_id="96901" name="Krišjānis Kariņš" is_mep="True" mode="written">
      <p sl="lv">Appoggio la relazione sulla revisione intermedia del Settimo programma quadro dell’Unione europea per le attività di ricerca, sviluppo tecnologico e dimostrazione perché credo che essa rifletta correttamente sia i risultati ottenuti sia i problemi esistenti. L’Unione europea possiede il potenziale per diventare leader mondiale nel campo dell’innovazione e delle invenzioni. In tal modo si darebbe nuovo slancio alla nostra crescita economica e si migliorerebbero le condizioni di vita dei nostri cittadini. Abbiamo la capacità di raggiungere questo obiettivo adottando una serie di misure a livello interno; la più importante di esse è la riduzione degli ostacoli burocratici. Per poter diventare una cittadella dell’innovazione, dobbiamo eliminare la burocrazia che impedisce ai ricercatori e agli imprenditori di usufruire dei finanziamenti. Appesantita com’è dal vecchio, rigido sistema burocratico che ostacola lo sviluppo di imprese nuove e dinamiche, l’Unione europea non riuscirà a conseguire l’obiettivo di investire entro il 2020 il 3 per cento del prodotto interno lordo nella ricerca e nell’innovazione. L’Unione deve stare al passo con i tempi e disfarsi delle catene della burocrazia. Tale approccio va tradotto in pratica a cominciare dal programma di ricerca, che è una fonte di finanziamento per nuove invenzioni, per la realizzazione di nuove idee e la creazione di nuovi posti di lavoro.</p>
    </intervention>
    <intervention id="3-266-000" speaker_id="96793" name="Paweł Robert Kowal" is_mep="True" mode="written">
      <p sl="pl">Il paragrafo 27 della relazione contiene informazioni non veritiere. L’affermazione secondo cui i siti web e i sistemi di computer individuali sarebbero monitorati costantemente da INDECT è falsa, come conferma la revisione etica condotta su tale progetto a Bruxelles il 15 marzo 2011 con la partecipazione di esperti provenienti da Austria, Francia, Paesi Bassi, Germania e Regno Unito. La revisione etica del progetto INDECT ha avuto un esito positivo e non sono state riscontrate violazioni degli aspetti etici del progetto. La Commissione europea ha sottoposto INDECT a costante monitoraggio sin dal suo avvio e finora non ha accertato alcuna violazione. Inoltre, questo tema risulta fuori luogo rispetto alla relazione nel suo complesso, e il riferimento specifico al progetto INDECT rimane isolato perché non vengono citati altri progetti simili che godono di finanziamenti comunitari.</p>
      <p sl="pl">Lo scopo principale del progetto INDECT (sistema informativo intelligente che supporta l’osservazione, la ricerca e l’investigazione per garantire la sicurezza dei cittadini in ambiente urbano), che viene attuato dall’Università della scienza e della tecnologia AGH di Cracovia, è di sviluppare la ricerca nelle tecnologie dell’informazione per accrescere la sicurezza dei cittadini nelle aree urbane. In particolare, il sistema INDECT mira a individuare i pericoli monitorando, tra l’altro, materiale pornografico, il commercio di armi e il traffico di droga e organi umani e ha il compito di proteggere i dati e la vita privata.</p>
    </intervention>
    <intervention id="3-266-250" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, il settimo programma quadro della Comunità europea per le attività di ricerca, sviluppo tecnologico e dimostrazione (7° PQ) rappresenta il più vasto strumento di sostegno alla ricerca a livello mondiale e costituisce il principale strumento della politica di ricerca dell'UE. Gli interventi finora posti in essere per lo sviluppo delle conoscenze nei più svariati campi dimostrano la necessità ancora più stringente di procedere verso la divulgazione delle innovazioni e l'implementazione delle stesse nella vita quotidiana di ognuno di noi. Proprio la vicinanza di tale strumento alle attività umane quotidiane mi ha visto favorevole alla relazione del collega Audy, con l'auspicio che le future politiche per l'innovazione sfruttino al meglio le sinergie nell'intera catena del valore della R&amp;S. Attualmente il 7° Programma Quadro, principalmente finalizzato alla ricerca e allo sviluppo tecnologico, è l'unico strumento per raggiungere gli obiettivi fissati nell'«Unione dell'innovazione» e per accelerare la trasformazione dell'Europa in una società basata sulla conoscenza. Pensare al futuro dell'innovazione significa creare posti di lavoro, sfruttare il capitale della ricerca e tradurla in prassi applicate alla vita reale e valorizzare il potenziale delle risorse umane, assolutamente fattori da includere nel prossimo Programma Quadro.</p>
    </intervention>
    <intervention id="3-266-500" speaker_id="105849" name="Agnès Le Brun" is_mep="True" mode="written">
      <p sl="fr">Dal 2007 ad oggi l’Unione europea ha speso ogni anno oltre 6 miliardi di euro per finanziare la ricerca e lo sviluppo nel nostro continente. In questo settore, l’Europa si troverà di fronte a una grande sfida nei decenni a venire, considerato che è in ritardo rispetto agli Stati Uniti e sta per essere raggiunta a grandi passi dai paesi emergenti. Deve pertanto affrettarsi a rimettere l’innovazione al centro del proprio modello sociale. La relazione dell’onorevole Audy trae insegnamento dalla prima parte del programma quadro per la ricerca. Per raggiungere gli obiettivi della strategia Europa 2020, propone che la seconda parte del programma si concentri sulle sfide più urgenti per l’Unione all’interno dei settori definiti nel capitolo Cooperazione del Settimo programma quadro: sanità, prodotti alimentari e biotecnologie, tecnologie dell’informazione e della comunicazione, nanoscienze e nanotecnologie, energia, piano SET e utilizzo di biogas, ambiente, trasporti sostenibili, scienze sociali, scienze economiche e umanistiche, spazio e sicurezza. Ho votato per la relazione perché essa non si limita a compiere una valutazione della situazione, ma anche pone all’Unione obiettivi ambiziosi che corrispondono alle aspettative dei cittadini europei.</p>
    </intervention>
    <intervention id="3-267-000" speaker_id="1403" name="David Martin" is_mep="True" mode="written">
      <p sl="en">Il Settimo programma quadro offre all’Unione europea l’opportunità di adeguare la propria politica di ricerca alle proprie ambizioni economiche e sociali, in particolare consolidando lo spazio europeo della ricerca (SER). Forte di un bilancio di circa 54 miliardi di euro per il periodo 2007-2013, il Settimo programma quadro è diventato, nel corso degli anni, uno dei più grandi programmi di sostegno alla ricerca che ci siano al mondo ed è lo strumento principale della politica di ricerca dell’Unione europea. Sono stati fissati quattro obiettivi centrali che corrispondono a quattro programmi specifici mirati a strutturare lo sforzo europeo della ricerca: il programma Cooperazione, il programma Idee, il programma Persone e il programma Capacità. Lo scopo è di mettere l’Unione europea in grado di reagire alle grandi sfide sociali che preoccupano tutti gli Stati membri e alle quali essi non sono in grado di dare risposta da soli (invecchiamento della popolazione e sanità, approvvigionamento energetico, idrico e alimentare, sviluppo sostenibile, cambiamento climatico, eccetera), nonché di sviluppare la conoscenza per permettere alle nostre imprese di diventare più innovative e più competitive.</p>
    </intervention>
    <intervention id="3-267-500" speaker_id="4462" name="Clemente Mastella" is_mep="True" mode="written">
      <p sl="it">Il 7° Programma quadro di Ricerca e Sviluppo Tecnologico è diventato nel corso degli anni uno dei più importanti programmi di sostegno al mondo e costituisce il principale strumento della politica di ricerca dell'Unione Europea. Dopo il fallimento della cosiddetta "Strategia di Lisbona" che prevedeva entro il 2010 per l'UE un'economia basata sulla conoscenza più competitiva e dinamica del mondo, si è deciso di esaminare se la revisione del 7° PQ sia un'opportunità per consolidare il triangolo d'oro: conoscenza, istruzione, ricerca. Riteniamo che il 7° PQ sia un'occasione per l'UE di porre la sua politica di ricerca all'altezza delle sue ambizioni economiche e sociali consolidando in particolare lo Spazio europeo della ricerca (SER). E' necessario, inoltre, che le politiche di ricerca e sviluppo siano territorializzate e che l'Unione adotti un piano europeo ambizioso di ricerca in materia di tecnologia della difesa, rafforzando la base industriale e tecnologica del settore e migliorando l'efficacia della spesa pubblica militare. Concordiamo, infine, con la Commissione per i bilanci che ritiene che la progettazione e la realizzazione di tutti i PQ debbano essere basate sui principi di semplicità, stabilità, certezza giuridica, coerenza, eccellenza e fiducia, rafforzando i legami tra istituti di ricerca e industria europei.</p>
    </intervention>
    <intervention id="3-267-625" speaker_id="96978" name="Nuno Melo" is_mep="True" mode="written">
      <p sl="pt">Il Settimo programma quadro per la ricerca e lo sviluppo tecnologico è il più grande strumento finanziario della Commissione europea di sostegno e promozione delle attività di ricerca. Ha una dotazione di bilancio pari a 50 miliardi di euro per il periodo 2007-2013. La relazione indica come gestire questo programma quadro per la ricerca e lo sviluppo tecnologico: esso va collegato alla strategia Europa 2020 ma anche all’iniziativa Unione dell’innovazione e le sue finalità principali devono essere il cambiamento climatico, la politica energetica, la competitività e l’invecchiamento della popolazione. Se conseguiremo questi obiettivi, sono certo che entreremo in un nuovo ciclo economico di crescita.</p>
    </intervention>
    <intervention id="3-267-750" speaker_id="96999" name="Alexander Mirsky" is_mep="True" mode="written">
      <p sl="en">Il Settimo programma quadro comunitario mira a creare uno spazio europeo della conoscenza fondato sui risultati ottenuti da programmi precedenti, nonché a realizzare ulteriori ricerche al fine di rafforzare i fattori socioeconomici dello sviluppo dell’Europa. La ricerca scientifica è uno dei fondamenti della strategia europea per lo sviluppo economico e garantisce competenza, sviluppo dell’area sociale e tutela dell’ambiente. Per questi motivi ho votato a favore.</p>
    </intervention>
    <intervention id="3-268-000" speaker_id="28255" name="Andreas Mölzer" is_mep="True" mode="written">
      <p sl="de">Il Settimo programma quadro non riguarda soltanto la ricerca in generale bensì anche un campo di ricerca specifica al quale dovremmo tutti riservare particolare attenzione dopo il disastro di Fukushima. Si tratta del finanziamento del programma Euratom. Che senso ha utilizzare reattori produttivi se poi collassano sotto l’urto di masse d’acqua e di terremoti? Che senso ha utilizzare la centrale nucleare più produttiva che esista se poi basta un piccolo errore per rendere inabitabili per decenni non solo l’area immediatamente circostante ma ampie zone di territorio? È importante che ci concentriamo maggiormente sulla sicurezza nucleare e portiamo avanti lo sviluppo di fonti energetiche alternative. Ora che il programma di ricerca Euratom sarà esteso al periodo 2012-2013, dobbiamo guardare agli eventi di Fukushima come a un’occasione di ripensamento. Dobbiamo concentrarci maggiormente sulla protezione dalle radiazioni e sullo stoccaggio finale. È una questione di vita o di morte non insistere sulle stesse priorità, cioè l’espansione dell’energia nucleare, ma preoccuparsi invece degli aspetti della sicurezza. L’attuale programma di ricerca non è, ovviamente, toccato da tali considerazioni; ne ho tenuto conto al momento del voto.</p>
    </intervention>
    <intervention id="3-268-250" speaker_id="96981" name="Franz Obermayr" is_mep="True" mode="written">
      <p sl="de">Da quando sono deputato al Parlamento, in numerose occasioni mi sono impegnato a favore della sicurezza nucleare nell’Unione europea. Non è possibile trattare con leggerezza, con la scusa della protezione dell’ambiente, una tecnologia di produzione dell’energia così rischiosa, che comporta pericolosi prodotti secondari e, in caso di fusione nucleare, può avere conseguenze fatali tanto per gli esseri umani quanto per la natura. Purtroppo, il Settimo programma quadro prevede anche finanziamenti per la ricerca nel campo dell’energia nucleare. Nella relazione, però, si chiedono norme più severe per il programma comunitario INDECT e si afferma che la Commissione europea dovrebbe pubblicare immediatamente tutti i documenti progettuali e definire un mandato chiaro e preciso per l’obiettivo della ricerca, l’applicazione e gli utilizzatori finali di INDECT. Questo è un primo successo perché i diritti dei cittadini comunitari vengono presi in seria considerazione, se non altro a un livello elementare. Dopo aver ponderato le varie questioni, ho deciso di astenermi dal voto.</p>
    </intervention>
    <intervention id="3-268-500" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, ho espresso il mio voto favorevole alla relazione del collega Audy perché al fine di raggiungere e allinearsi agli obiettivi della Strategia Europa 2020 il Settimo Programma Quadro necessita di una revisione completa. Il bisogno di una revisione delle priorità é stato dato da una valutazione intermedia negativa; mi trovo perciò d'accordo nel riformulare gli obiettivi principali, sottolineando l'esigenza di una politica di ricerca più efficace che elimini le gravosità delle procedure amministrative e preveda una maggiore partecipazione delle PMI, innovazione e integrazione dei finanziamenti. Con queste modifiche si auspica la buona riuscita dei progetti della seconda fase del 7° Programma Quadro.</p>
    </intervention>
    <intervention id="3-268-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Questa relazione sulla revisione intermedia del Settimo programma quadro dell’Unione europea per le attività di ricerca, sviluppo tecnologico e dimostrazione si fonda sulla premessa di riconciliare l’opinione pubblica con la scienza. La strategia di Lisbona ha posto all’Unione europea un obiettivo ambizioso: diventare entro il 2010 l’economia fondata sulla conoscenza più dinamica e competitiva al mondo. La strategia aveva riconosciuto il ruolo centrale svolto dalla ricerca, ma tale auspicio non si è realizzato, per una serie di motivi. Il decennio 2000-2010, che si è concluso con una crisi economica di gravità estrema, sarà oggetto di valutazioni future. Per adesso è importante, e qui condivido il parere del relatore, analizzare il lavoro fatto e riorganizzare il lavoro futuro. Il Settimo programma quadro costituisce un’altra occasione per l’Unione europea di armonizzare la propria politica di ricerca con le ambizioni economiche e sociali, non da ultimo consolidando lo spazio europeo della ricerca. Il Settimo programma quadro è uno dei programmi di sostegno alla ricerca più grandi al mondo e costituisce il principale strumento della politica comunitaria per la ricerca. I programmi specifici esistenti, come il programma Cooperazione, il programma Idee, il programma Persone e il programma Capacità, possono e devono permettere lo sviluppo di conoscenze tali da consentire alle nostre imprese di innovarsi di più e di rafforzare la loro competitività.</p>
    </intervention>
    <intervention id="3-268-750" speaker_id="36392" name="Aldo Patriciello" is_mep="True" mode="written">
      <p sl="it">Risulta necessaria una revisione del 7° PQ al fine di allineare ulteriormente tale programma agli obiettivi della strategia Europa 2020. Affinché la politica di ricerca europea risulti più competitiva e all'altezza delle sue ambizioni economiche e sociali è necessario adattare il 7° PQ a quattro grandi obiettivi: promuovere la semplificazione dei programmi quadro di ricerca eliminando la gravosità delle procedure amministrative; migliorare la partecipazione delle PMI; rafforzare la dimensione dell'innovazione; perseguire ed intensificare il meccanismo di finanziamento con ripartizione del rischio.</p>
      <p sl="it">Inoltre bisogna porre l’accento sull’importanza della collaborazione tra il mondo accademico, gli enti pubblici di ricerca e il "settore industriale". Dobbiamo porre un'ulteriore attenzione alle proposte concernenti collaborazioni di ricerca tra il settore pubblico e quello industriale, agevolare la collaborazione tra le reti di PMI, le università e gli enti pubblici di ricerca, includere tra i principali parametri nella scelta dei progetti del 7° PQ anche la valutazione del possibile impatto sul mercato, il trasferimento tecnologico e lo sfruttamento commerciale dei risultati di ricerca. Per questi motivi e affinché l'UE si renda più competitiva nel campo della ricerca, senza dover attendere l'8° PQ esprimo il mio voto favorevole per una revisione del 7° PQ.</p>
    </intervention>
    <intervention id="3-268-875" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della relazione Audy sulla revisione intermedia del Settimo programma quadro per la ricerca e lo sviluppo. Con questo documento, il Parlamento europeo conferma il proprio sostegno a tale programma, che è di importanza vitale per sviluppare la ricerca europea e migliorare la competitività delle nostre imprese. Il programma rende le nostre imprese più concorrenziali e appoggia la creazione di un sistema di finanziamento permanente, che è essenziale per poter conseguire risultati. La relazione, poi, contiene proposte specifiche per porre rimedio ai punti deboli del programma e sottolinea, giustamente, la necessità di semplificare le procedure di finanziamento e ottimizzare gli strumenti esistenti, per facilitare l’accesso delle piccole e medie imprese. Infine, la relazione ci ricorda che la Commissione europea deve garantire che la promozione dell’innovazione non metta in pericolo i progressi compiuti nel settore della ricerca di base.</p>
    </intervention>
    <intervention id="3-269-000" speaker_id="38595" name="Rovana Plumb" is_mep="True" mode="written">
      <p sl="en">La relazione valuta se la revisione del Settimo programma quadro per la ricerca e lo sviluppo tecnologico possa offrire l’occasione per consolidare il triangolo d’oro formato da conoscenza, istruzione e ricerca, che è l’elemento chiave del futuro dell’Europa. Prendo atto con piacere del grado di partecipazione e di eccellenza nella selezione dei progetti, però deploro che il tasso di successo generale del programma rimanga piuttosto basso e agisca da disincentivo, specialmente nei confronti delle piccole e medie imprese. Nel contesto del capitolo Persone, appoggio le azioni Marie Curie, che sono molto importanti per la carriera dei ricercatori, e riconosco che le iniziative tecnologiche congiunte contribuiscono alla competitività dell’industria europea.</p>
    </intervention>
    <intervention id="3-269-500" speaker_id="107386" name="Phil Prendergast" is_mep="True" mode="written">
      <p sl="en">Alla luce della crisi economica che l’Unione europea sta attraversando, è essenziale individuare le aree delle nostre attività che possono aiutarci a superare le difficoltà. La ricerca e l’innovazione sono fattori centrali per garantire una crescita intelligente, sostenibile e inclusiva; quindi, investire in ricerca e sviluppo è la risposta migliore possibile. Visti i numerosi cambiamenti politici ed economici intervenuti dopo l’adozione del Settimo programma quadro, è diventato necessario adeguarlo alla nuova realtà. Considerata l’importanza delle industrie fondate sulla conoscenza per l’Europa e il settore della ricerca e dello sviluppo, che è in crescita, non possiamo permetterci di attendere l’entrata in vigore dell’ottavo programma quadro. La strategia di Lisbona, secondo la quale saremmo dovuti diventare entro il 2010 l’economia fondata sulla conoscenza più competitiva al mondo, può anche aver fallito, ma ciò non vuol dire che dovremmo abbandonarla completamente. Dobbiamo continuare a lavorare per conseguire questo obiettivo modificando il Settimo programma quadro. In tale contesto, dobbiamo affrontare un problema grave, cioè l’incapacità di finanziare, nell’ambito del Settimo programma quadro, la ricerca nel campo della salute materno-infantile. Ogni anno nascono quasi 400 000 bambini prematuri, eppure non sono previsti finanziamenti per la ricerca in questo campo. Il parto prematuro è la prima causa di morte in età infantile e i bambini prematuri hanno molte più probabilità di sviluppare malattie croniche.</p>
    </intervention>
    <intervention id="3-269-750" speaker_id="96903" name="Paulo Rangel" is_mep="True" mode="written">
      <p sl="pt">Il Settimo programma quadro dell’Unione europea per le attività di ricerca, sviluppo tecnologico e dimostrazione va valutato tenendo presente la situazione attuale nell’Unione europea, ma in un’ottica futura. Il relatore sottolinea giustamente che non è stato raggiunto l’obiettivo, stabilito dal Consiglio europeo nel 2000, di diventare entro il 2010 la principale economia del mondo fondata sulla conoscenza. Pur non essendo stato conseguito entro la scadenza fissata, questo obiettivo rimane, nondimeno, lo scopo precipuo della nostra azione comune. Pertanto, la valutazione del programma quadro può svolgere un ruolo significativo a tale riguardo: può, in altri termini, cercare di contrastare gli ostacoli alla crescita dell’economia europea che stanno emergendo, in particolare rendendo meno burocratiche le procedure di accesso ai programmi di sostegno alla ricerca.</p>
    </intervention>
    <intervention id="3-270-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ho votato a favore di questa relazione, già adottata all’unanimità dalla commissione per l’industria, la ricerca e l’energia, che accoglie le raccomandazioni del gruppo di esperti e individua ulteriori ambiti di miglioramento dei vari strumenti comunitari per la ricerca. Citerò alcuni esempi: accesso più ampio e diffusione dei risultati della ricerca, più vaste richieste nel settore delle scienze socio-economiche, maggiore collaborazione nella ricerca, attività volte a migliorare la mobilità dei ricercatori, un maggior numero di azioni per le piccole e medie imprese innovative, migliore coordinamento con gli Stati membri. La relazione non tratta la questione degli investimenti per i progetti ITER e Galileo. Per quanto riguarda gli aspetti negativi della relazione, va rilevato che, in parte, essa è troppo attenta al ruolo economico e alla competitività della ricerca e dell’innovazione, e troppo poco ai benefici che la ricerca e l’innovazione possono apportare alla società nel suo complesso.</p>
    </intervention>
    <intervention id="3-271-000" speaker_id="96819" name="Licia Ronzulli" is_mep="True" mode="written">
      <p sl="it">La ricerca è elemento essenziale del mondo della conoscenza e costituisce un'attività destinata a rafforzare la crescita e l'occupazione dell'Unione europea in un’economia globalizzata. Il Settimo programma quadro di ricerca è per l'Unione Europea una buona opportunità di sviluppare la politica di ricerca, consolidando al tempo stesso lo Spazio europeo della ricerca (SER). Mediante questo programma l'Europa mira a soddisfare le esigenze in termini di ricerca e di conoscenza dell'industria e più in generale delle politiche europee.</p>
      <p sl="it">Con l'adozione della relazione odierna il Parlamento europeo sottolinea i risultati raggiunti dal programma di ricerca in questi primi 4 anni. Per conseguire maggiori e migliori risultati in futuro sarà necessario semplificare l'iter amministrativo, favorire la partecipazione delle PMI, sostenere l'innovazione e adottare meccanismi di finanziamento con ripartizione del rischio. L'UE e gli Stati membri sono inoltre invitati ad adottare un piano ambizioso di ricerca con l'obiettivo di consolidare l'industria europea della difesa.</p>
    </intervention>
    <intervention id="3-271-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ho votato a favore della relazione dell’onorevole Audy perché ritengo che gli investimenti nel settore della ricerca e dell’innovazione siano fondamentali per la competitività, la crescita e la creazione di posti di lavoro nell’Unione europea. Ritengo che la revisione di medio termine del Settimo programma quadro per la ricerca e lo sviluppo per il periodo 2007-2013 sia particolarmente proficua nell’ottica di trarre conclusioni utili e basate su una valutazione della situazione attuale. Accolgo con favore la proposta del relatore di semplificare le procedure di finanziamento, adottare un approccio mirato alla prestazione e applicare ai finanziamenti comunitari i criteri dell’eccellenza e del valore aggiunto europeo. Quello della ricerca è il settore che può conferire all’Unione il massimo valore aggiunto. I bilanci pubblici sono stati tagliati e i fondi privati, in quanto tali, dovrebbero essere utilizzati per finanziare il futuro ottavo programma quadro per la ricerca. Approvo, pertanto, la proposta del relatore di aumentare la partecipazione dei gruppi industriali e delle piccole e medie imprese.</p>
    </intervention>
    <intervention id="3-272-000" speaker_id="23787" name="Czesław Adam Siekierski" is_mep="True" mode="written">
      <p sl="pl">Sono passati quattro anni dall’introduzione del Settimo programma quadro per la ricerca e lo sviluppo tecnologico. Nel contesto di una situazione economica globale in cambiamento e in un momento in cui l’Europa sta lentamente cercando di uscire dalla crisi economica, appare sempre più evidente che il programma era stato messo in atto per risolvere problemi legittimi e significativi. La concorrenza mondiale da parte di grandi potenze economiche – Cina, India e Brasile – ci costringe a prendere misure speciali, mirate a ottenere un vantaggio tecnologico che ci permetta di attuare in maniera efficace la strategia comunitaria prevista. I giusti investimenti nella ricerca e nello sviluppo scientifico si tradurranno nella costruzione, a lungo termine, di una società della conoscenza, che rappresenta uno degli elementi più importanti del potere economico. La relazione sfiora la questione chiave del grado insufficiente di collaborazione e scambio di informazioni tra gli Stati membri, che si traduce nella duplicazione di progetti individuali. Un’altra questione allarmante è la partecipazione non uniforme degli Stati membri, che crea maggiori squilibri in un’area così importante come quella della ricerca e dello sviluppo tecnologico. Tutto ciò è in totale contrasto con gli obiettivi del Settimo programma quadro.</p>
      <p sl="pl">A causa della crisi economica, alcuni Stati membri non dispongono più di molte opportunità per sostenere il programma, e tale fatto mette a rischio la capacità dell’Unione europea di scegliere accuratamente i progetti che hanno bisogno di sostegno e di concedere loro gli aiuti necessari. L’attuazione del programma durerà altri due anni e il livello degli impegni di bilancio non ha superato il 50 per cento (dei 54 miliardi di euro stanziati per il periodo 2007-2013); pertanto, dovrebbe essere più facile coinvolgere gli enti competenti e rendere possibile un impiego quanto più appropriato possibile dei fondi disponibili.</p>
    </intervention>
    <intervention id="3-273-000" speaker_id="4545" name="Catherine Stihler" is_mep="True" mode="written">
      <p sl="en">Appoggio il lavoro compiuto dal relatore per preparare questo documento. Condivido le sue preoccupazioni sul fatto che la comunicazione della Commissione sia stata presentata così in ritardo rispetto ai tempi promessi. Il Settimo programma quadro ha prodotti alcuni risultati eccellenti e trovo incoraggiante l’opera svolta dal relatore per completare il triangolo d’oro.</p>
    </intervention>
    <intervention id="3-274-000" speaker_id="96974" name="Nuno Teixeira" is_mep="True" mode="written">
      <p sl="pt">Il Settimo programma quadro per la ricerca e lo sviluppo scientifico è il maggiore strumento finanziario della Commissione europea di sostegno e promozione delle attività di ricerca e conta su una dotazione di bilancio pari a 50 miliardi di euro per il periodo 2007-2013. La relazione sottolinea che il Settimo programma quadro per la ricerca e lo sviluppo tecnologico deve essere collegato alla strategia Europa 2020 e all’iniziativa faro Unione dell’innovazione e dovrebbe concentrarsi, fino alla scadenza, sulle tematiche del cambiamento climatico, della politica energetica, della competitività e dell’invecchiamento della popolazione.</p>
      <p sl="pt">Voto a favore della relazione perché ritengo che solo potenziando la propria politica per la ricerca, lo sviluppo e l’innovazione l’Unione europea potrà diventare più competitiva e assumere un ruolo sempre più trainante a livello globale. Reputo altresì importante che il Settimo programma quadro contribuisca alla creazione dello spazio europeo della ricerca, ai sensi dell’articolo 179, paragrafo 1, del titolo XIX del trattato sull’Unione europea.</p>
    </intervention>
    <intervention id="3-275-000" speaker_id="96698" name="Viktor Uspaskich" is_mep="True" mode="written">
      <p sl="lt">La ricerca e l’innovazione sono importanti al fine di garantire una crescita sostenibile e inclusiva in Lituania. Sulla scorta dei dati forniti dalla Banca mondiale, la Lituania possiede un grande potenziale che le può permettere di diventare un’economia dinamica fondata sulla conoscenza. Ma dallo studio emerge anche che nel settore della ricerca e dello sviluppo il mio paese deve scontrarsi con problemi di tipo manageriale, strutturale e normativo. Dobbiamo superare questi ostacoli se vogliamo compiere progressi reali. Tale situazione, inoltre, comporta problemi anche per l’Europa. In Europa, le spese per la ricerca e lo sviluppo sono basse rispetto a quelle di altre potenze globali a causa della mancanza di investimenti privati e di condizioni favorevoli all’innovazione. Concordo con il relatore quando afferma che abbiamo veramente bisogno di un migliore coordinamento dei progetti di ricerca e del cofinanziamento all’interno dell’Unione. Inoltre, è necessario ammodernare e ampliare gli strumenti e le infrastrutture della ricerca nell’Europa centrale e orientale.</p>
      <p sl="lt">Tutto ciò stimolerà la competitività europea e contribuirà al superamento delle disparità infrastrutturali tra gli Stati membri vecchi e quelli nuovi. Credo altresì che la ricerca e lo sviluppo tecnologico debbano essere più accessibili ai comuni cittadini europei. Secondo un’indagine della Commissione europea, solo il 10 per cento degli europei pensano di essere bene informati in campo scientifico, mentre il 65 per cento ritengono che i governi dovrebbero impegnarsi maggiormente per interessare i giovani alle materie scientifiche. Noi dovremmo fare lo stesso.</p>
    </intervention>
    <intervention id="3-276-125" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della presente risoluzione perché ritengo vi sia una grande necessità di un accordo economico globale, che sia in grado di consolidare le già forti relazioni bilaterali esistenti in termini di scambi economici e investimenti. Ciononostante, ritengo che l’accordo debba essere equilibrato e che debba promuovere scambi commerciali equi. Nonostante l’ampio consenso a favore di un accordo ambizioso, ritengo esso non debba avere ripercussioni sui servizi pubblici o sul diritto dell’Unione europea di legiferare nel quadro della direttiva relativa alla qualità dei combustibili. Inoltre, l’accordo dovrebbe presentare un obiettivo ambizioso di sviluppo sostenibile con parametri sociali e ambientali giuridicamente vincolanti.</p>
    </intervention>
    <intervention id="3-276-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della presente risoluzione in materia di relazioni commerciali tra Unione europea e Canada. Il Canada è uno dei partner è uno dei partner con il quale l'UE ha rapporti più stretti e di lunga data, essendo il primo paese industriale con cui l’Unione europea ha firmato, nel 1976, un accordo quadro di cooperazione economica e commerciale. Eppure, le relazioni economiche UE-Canada non hanno ancora raggiunto il loro pieno potenziale e ritengo che un accordo di libero scambio tra questi due paesi possa contribuire in forte misura a sviluppare questa opportunità e a coglierla, tramite il miglioramento degli scambi e dei flussi di investimenti, rimuovendo al contempo i picchi tariffari e gli ostacoli non tariffari ingiustificati e sostenendo una più stretta cooperazione, in particolare nei settori della regolamentazione, della mobilità lavorativa e del riconoscimento delle qualifiche. Accolgo con soddisfazione un accordo con il Canada che vada oltre gli impegni assunti nel quadro dell'OMC e che sia complementare alle norme multilaterali, purché i negoziati sfocino in un accordo equilibrato, ambizioso e di elevata qualità che si spinga ben oltre le riduzioni tariffarie e che vengano applicati altri strumenti. Dovrebbe essere applicato, per esempio, il principio di reciprocità nel quadro dei mezzi di ricorso giuridico disponibili in caso di controversie commerciali ed è necessario migliorare la protezione dei diritti di proprietà intellettuale, compresi i marchi commerciali, i brevetti e le indicazioni geografiche.</p>
    </intervention>
    <intervention id="3-276-375" speaker_id="96862" name="Sophie Auconie" is_mep="True" mode="written">
      <p sl="fr">Votando a favore della presente risoluzione sugli attuali negoziati commerciali tra Unione europea e Canada, desidero ribadire l’importanza del commercio internazionale (anche con il Canada) per lo sviluppo delle nostre economie. Come indicato dalla risoluzione, sebbene l’Europa debba continuare a privilegiare il sistema commerciale internazionale, ossia il Ciclo di Doha per lo sviluppo, gli attuali negoziati con il Canada possono completare l’approccio internazionale attraverso un approccio bilaterale, ugualmente necessario. Pertanto, attraverso discussioni e negoziati, riusciamo a trovare soluzione a questioni in materia di commercio e di rispetto di determinati principi, ad esempio legati all’ambiente. Eppure, in qualità di vicepresidente del gruppo di lavoro sui servizi pubblici, sono preoccupata dall’approccio scelto per detto settore. Infatti, adottando una “lista negativa” (una lista che esclude alcuni servizi pubblici dal processo di liberalizzazione) e non, al contrario, una “lista positiva” (esenzione dei servizi pubblici dalla liberalizzazione, salvo quelli indicati nella lista), si rischia un indebolimento dei servizi pubblici. Pertanto, la presente risoluzione esorta la Commissione europea ad abbandonare il suddetto approccio.</p>
    </intervention>
    <intervention id="3-276-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della presente risoluzione. Il Canada è uno dei partner con il quale l'Unione europea ha rapporti più stretti e di lunga data, essendo il primo paese industriale con cui l'UE ha firmato, nel 1976, un accordo quadro di cooperazione economica e commerciale. Nel corso degli anni sono stati firmati vari accordi bilaterali destinati a rafforzare le relazioni commerciali e, attualmente, l’Unione è il secondo maggiore partner commerciale del Canada e la seconda fonte di investimenti diretti esteri. Concordo sul fatto che le relazioni economiche UE-Canada non abbia ancora raggiunto il loro pieno potenziale. L’accordo di libero scambio in programma potrebbe apportare un contributo significativo alla promozione del partenariato economico tra UE e Canada e invierebbe un potente segnale a favore della crescita a investitori e imprese nell'UE e in Canada.</p>
    </intervention>
    <intervention id="3-276-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Mentre è in fase di negoziazione un accordo commerciale tra Unione europea e Canada, il Parlamento europeo, attraverso la risoluzione che abbiamo appena adottato, esprime la propria preoccupazione per l’approccio della Commissione in materia di servizi pubblici. La Commissione, responsabile della negoziazione del presente accordo, sembra voler includere tutti i servizi a priori. Negoziando un elenco negativo di servizi esclusi dagli accordi di libero scambio, la Commissione, qualora fosse confermato, invertirebbe la logica adottata fino ad oggi. Eppure, i servizi pubblici sono diversi dagli altri servizi, perché garantiscono coesione sociale e territoriale, nonché un sostegno fondamentale alle popolazioni vulnerabili e possiedono, pertanto, caratteristiche specifiche dell’interesse generale che perseguono. É dunque fondamentale mantenere un approccio che tuteli detti servizi, in particolar modo dalla concorrenza internazionale.</p>
    </intervention>
    <intervention id="3-277-000" speaker_id="97198" name="Mara Bizzotto" is_mep="True" mode="written">
      <p sl="it">Le relazioni con il Canada sono da tempo proficue per ambo le parti, e dal punto di vista commerciale si tratta di un rapporto di mutuo interesse e di buona cooperazione. Nonostante si tratti di un Paese avanzato, in cui pochi dubbi si possono sollevare sul grado di rispetto dei diritti sociali e degli standard più evoluti dal punto di vista ambientale, la Commissione, prima ancora che il Parlamento, ha improntato una base negoziale con le autorità omologhe canadesi che tocca nello specifico molti punti e questioni che devono incontrare la nostra soddisfazione.</p>
      <p sl="it">Il mio voto è favorevole ad una risoluzione che riguarda un capitolo dell’agenda politica commerciale europea che dovrebbe essere presa a modello quando si va a trattare con paesi, come l’India, la Cina, il Pakistan, che certamente non garantiscono come il Canada né il rispetto della concorrenza su basi di lealtà né tantomeno il rispetto di diritti sociali e degli standard ambientali. Quando andiamo a negoziare con questi paesi, dovremmo ricordarci quanto precisi e puntuali siamo stati con realtà civilissime come il Canada e adottare la stessa lineare e aperta condotta in difesa dei nostri interessi.</p>
    </intervention>
    <intervention id="3-278-000" speaker_id="96798" name="John Bufton" is_mep="True" mode="written">
      <p sl="en">Ho votato contro la relazione commerciale tra Unione europea e Canada, poiché ritengo che qualsiasi accordo commerciale potrebbe compromettere i negoziati del Commonwealth tra Regno Unito e Canada. Sebbene non vi siano ragioni per le quali Unione europea e Canada non possano commerciare liberamente, precedenti normative hanno dimostrato che l’ambizione europea, invece di stabilire relazioni commerciali parallele con paesi terzi, mira a usurpare il ruolo del Regno Unito.</p>
    </intervention>
    <intervention id="3-278-125" speaker_id="96849" name="Alain Cadec" is_mep="True" mode="written">
      <p sl="fr">Ho votato a favore della risoluzione sulle relazioni commerciali UE-Canada volta alla creazione dell’accordo economico e commerciale globale. Il Canada è un importante partner commerciale per l’Unione europea: negli ultimi dieci anni, gli investimenti canadesi in Europa sono quasi raddoppiati, raggiungendo i 119,5 milioni di euro nel 2009. É pertanto necessario creare un quadro giuridico avanzato per garantire un impatto positivo sulla crescita. Desidero sottolineare la questione dell’accesso al mercato per i prodotti agricoli. Le norme in materia di origine differiscono tra Canada e Unione europea e la Commissione deve garantire la tutela degli interessi e delle priorità dell’agricoltura europea. In particolare, è necessario trovare una soluzione soddisfacente al problema delle norme in materia di origine affinché i prodotti di altri membri dell’accordo nordamericano di libero scambio (NAFTA) non seguano la scia dei prodotti canadesi.</p>
    </intervention>
    <intervention id="3-278-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">Il sistema di commercio multilaterale, basato su norme e creato dall’Organizzazione mondiale del commercio (OMC), continua a essere il mezzo più adeguato per regolare e promuovere un commercio equo e aperto. Ad ogni modo, considerando la relazione commerciale di lunga data e di successo tra Canada e Unione europea, sono a favore di un accordo che trascenda gli impegni assunti nel quadro dell’OMC e che sia complementare alle norme multilaterali, al fine di raggiungere il massimo potenziale della cooperazione fra le due potenze.</p>
    </intervention>
    <intervention id="3-278-500" speaker_id="96856" name="George Sabin Cutaş" is_mep="True" mode="written">
      <p sl="ro">Ho votato a favore della risoluzione sulle relazioni commerciali UE-Canada perché sottolinea la necessità di includere le questioni ambientali e sociali nel futuro accordo commerciale ed economico tra Unione europea e Canada. Per quanto concerne la tutela ambientale, è importante che l’Unione europea rifiuti di importare petrolio estratto da sabbia bituminosa.</p>
    </intervention>
    <intervention id="3-278-750" speaker_id="4335" name="Marielle De Sarnez" is_mep="True" mode="written">
      <p sl="fr">Nell’ambito delle negoziazioni sull’accordo commerciale tra Unione europea e Canada, la Commissione deve rispettare le richieste del Parlamento europeo. In un accordo di libero scambio, due sono i punti fondamentali: in primo luogo, garantire la reciprocità nel rispetto delle normative sociali e ambientali; in secondo luogo, adottare un approccio coerente e a tutela dei servizi di interesse generale. Le norme ambientali e sanitarie europee non devono essere riviste al ribasso per soddisfare il nostro partner. La Commissione europea deve riflettere sulle conseguenze della propria scelta di includere automaticamente tutti i servizi. Sebbene questo metodo consenta di escludere, caso per caso e su richiesta degli Stati membri, alcuni servizi pubblici, creando un elenco negativo, essa presenta il rischio di potenziali omissioni. Il Parlamento non desidera che questo nuovo modello di negoziati stabilisca un precedente giuridico. Finora, la Commissione ha negoziato gli accordi di libero scambio fornendo un elenco positivo, indicando uno a uno i servizi interessati dall’accordo. Questo metodo, comunemente utilizzato nel commercio internazionale, permette di tutelare in modo migliore alcuni settori sensibili per l’Unione e dovrebbe, pertanto, essere l’unico utilizzato dalla Commissione.</p>
    </intervention>
    <intervention id="3-279-000" speaker_id="96977" name="Diogo Feio" is_mep="True" mode="written">
      <p sl="pt">Il Canada e l’Unione europea condividono una serie di valori che ci rendono non soltanto partner commerciali, bensì alleati naturali nel quadro geostrategico mondiale. Su entrambe le sponde dell’Atlantico esiste un’unica civiltà che trarrebbe grandi profitti da un ulteriore rafforzamento delle relazioni tra i suoi popoli. Discorrere approfonditamente dei legami storici tra Canada ed Europa sarebbe improduttivo, così come sul contributo offerto dai cittadini canadesi nella liberazione del continente europeo nel corso delle due guerre mondiali che l’hanno devastato.</p>
      <p sl="pt">Nonostante gli ostacoli alla liberalizzazione del commercio che persistono e le riserve dell’Unione sulle pratiche vigenti in Canada, mi auguro sia possibile stabilire quanto prima le basi necessarie per un proficuo partenariato commerciale. Un accordo economico e commerciale globale tra Canada e Unione europea potrebbe divenire l’accordo più ambizioso e ampio tra quelli presenti. Mi auguro che sia così.</p>
    </intervention>
    <intervention id="3-279-250" speaker_id="96899" name="José Manuel Fernandes" is_mep="True" mode="written">
      <p sl="pt">La presente proposta di risoluzione è dedicata alle relazioni commerciali tra Unione europea e Canada e le negoziazioni dovrebbero concludersi alla fine del 2011. L’obiettivo della politica commerciale e di investimento dell’Unione è una crescita economica sostenibile, che generi ricchezza e posti di lavoro. Ricordiamo che la conclusione delle relazioni commerciali con i partner strategici consentirà all’Unione di ottenere un valore aggiunto dell’1 per cento del prodotto interno lordo (PIL) entro il 2020, che corrispondeva a 120 miliardi di euro nel 2010, a vantaggio di consumatori e aziende. A tal fine, senza mettere in questione il ruolo svolto dall’Organizzazione mondiale per il commercio (OMC), è fondamentale liberalizzare il commercio attraverso la conclusione di tutti i negoziati in corso nell’ambito del Ciclo di Doha per lo sviluppo, nel quale rientrano le relazioni commerciali UE-Canada. Sebbene alcune questioni restino insolute, quali l’impatto negativo sulla biodiversità delle estrazioni della sabbia bituminosa e i prodotti derivanti dalle foche, ho votato a favore poiché il problema degli appalti pubblici è praticamente risolto, tenendo conto anche dei vantaggi per gli Stati membri e con l’obiettivo di evitare ritardi nei negoziati.</p>
    </intervention>
    <intervention id="3-279-500" speaker_id="96706" name="João Ferreira" is_mep="True" mode="written">
      <p sl="pt">Il primo considerando descrive la visione che guida la presente relazione: afferma che il sistema commerciale multilaterale istituito attraverso l’Organizzazione mondiale del commercio (OMC) continua a rappresentare il quadro più appropriato per regolamentare e promuovere commercio scambi commerciali equi e aperti. Prosegue invocando una conclusione positiva del Ciclo di Doha.</p>
      <p sl="pt">La visione viene sviluppata nei punti successivi della risoluzione con la quale, chiaramente, non siamo d’accordo. Non sono d’accordo nemmeno milioni di lavoratori, agricoltori, piccoli e medi imprenditori e molti altri nel mondo che, da anni, puntano il dito contro l’OMC, contro il suo obiettivo di deregolamentare commercio gli scambi commerciali e contro gli interessi che tutela: quelli delle multinazionali e dei grandi gruppi economici e finanziari, che intascano milioni sacrificando milioni di posti di lavoro e diritti sociali e dei lavoratori, distruggendo i piccoli e medi produttori e degradando l’ambiente.</p>
      <p sl="pt">L’accordo di libero scambio tra Unione europea e Canada, similmente agli altri, si occupa anche dei servizi; sono state espresse preoccupazioni giuste, sebbene incoerenti, ad esempio in materia di elenchi negativi o altro, che non eliminano le minacce che incombono sui servizi pubblici. Sono ragioni sufficienti per esprimere un voto contrario.</p>
    </intervention>
    <intervention id="3-279-750" speaker_id="4466" name="Ilda Figueiredo" is_mep="True" mode="written">
      <p sl="pt">L’Unione europea continua a costruire la propria politica commerciale con conseguenze che si ripercuotono in modo profondo ma differente sui vari Stati membri.</p>
      <p sl="pt">Gli accordi che esprimono concretamente questa politica si basano principalmente sul libero commercio, i cui obiettivi ed effetti sono ben sottolineati dalla retorica ad esso associata: quella dei cosiddetti “interessi offensivi”, come se parlassimo di una guerra.</p>
      <p sl="pt">In generale, si tratta di accordi che mancano, in misura sempre maggiore, di una legittimità democratica, poiché sono quasi sempre negoziati nel massimo segreto, alle spalle dei cittadini, al fine di celarne le conseguenze economiche, sociali e ambientali e di evitare una discussione informata e chiarificatrice.</p>
      <p sl="pt">I negoziati si trovano ad una fase piuttosto avanzata e se ne prospetta la conclusione nel 2011, ma ancora non sono state discusse nel dettaglio le conseguenze settoriali per paese.</p>
      <p sl="pt">Il contenuto dell’accordo, tuttavia, non è una novità: apertura dei mercati, liberalizzazione dei servizi, inclusi i servizi pubblici sempre più commercializzati, alla mercé degli interessi delle multinazionali, causando difficoltà per la popolazione.</p>
      <p sl="pt">Le conseguenze sono ben note: il dominio dei mercati da parte di un ristretto numero di persone, la distruzione dei sistemi produttivi più deboli e sempre maggiori pretesti per attaccare diritti e condizioni di vita e lavoro.</p>
    </intervention>
    <intervention id="3-280-000" speaker_id="23868" name="Monika Flašíková Beňová" is_mep="True" mode="written">
      <p sl="sk">L’Unione europea ha avviato le trattative in merito all’accordo economico e commerciale globale con il Canada nel 2009. L’accordo potenziale si occupa di vari argomenti: commercio di beni e servizi, diritti di proprietà intellettuale, appalti pubblici, cooperazione in materia di regolamentazione, investimenti, migrazione temporanea, politica di concorrenza e occupazione e norme ambientali. A mio avviso, è corretto che entrambe le parti diano priorità agli sforzi per raggiungere un accordo su numerosi temi fondamentali, quali la questione degli appalti pubblici, degli investimenti e dei servizi pubblici.</p>
    </intervention>
    <intervention id="3-280-250" speaker_id="96693" name="Juozas Imbrasas" is_mep="True" mode="written">
      <p sl="lt">Accolgo con favore il presente documento perché Unione europea e Canada intrattengono una stretta relazione in materia di commercio e investimenti diretti esteri. Le trattative in corso per un accordo economico e commerciale globale (CETA) ambiscono a un accordo molto avanzato, superiore per ambizioni a qualsiasi altro accordo commerciale ed economico finora negoziato dall'UE o dal Canada, che possa rafforzare ancora di più le già forti relazioni bilaterali in materia di commercio e di investimenti. Sono favorevole a un accordo con il Canada che vada oltre gli impegni assunti nel quadro dell'OMC e che sia complementare alle norme multilaterali, purché i negoziati sfocino in un accordo equilibrato, ambizioso e di elevata qualità.. Reputo che, nell'ambito dei negoziati, i capitoli sull'agricoltura costituiranno una questione importante per entrambe le parti. Sono preoccupato riguardo a eventuali concessioni sostanziali in materia di OGM, latte ed etichettatura di origine. Gli interessi e le priorità dell'agricoltura, pertanto, dovrebbero essere tenuti pienamente in considerazione e l’accordo deve essere vantaggioso per i consumatori dell'Unione europea e del Canada nonché per il settore agricolo di entrambe le parti e deve assicurare, nel quadro di un risultato complessivamente equilibrato, una maggiore – seppur equa – concorrenza fra i fornitori di merci agricole dell'UE e del Canada. Accolgo con soddisfazione l’impegno iniziale di entrambe le parti a non mantenere, introdurre o reintrodurre sovvenzioni alle esportazioni agricole per i prodotti agricoli scambiati, un passo positivo a favore di negoziati ambiziosi ed equi, nonché dell'accordo a cooperare in seno ai negoziati agricoli dell'OMC.</p>
    </intervention>
    <intervention id="3-280-500" speaker_id="96882" name="Elisabeth Köstinger" is_mep="True" mode="written">
      <p sl="de">L’Unione europea e il Canada hanno da tempo solide relazioni commerciali. Il potenziale di cooperazione economica è tutt’altro che esaurito e accolgo con favore i negoziati sul CETA. Ad ogni modo, i progressi nei negoziati dell’OMC devono avere la priorità sugli accordi bilaterali. La risoluzione si occupa di numerosi temi importanti. Sostengo particolarmente le riserve espresse dal Parlamento europeo in relazione alle possibili conseguenze negative sull’agricoltura europea. Il principio di reciprocità deve essere preservato per garantire un accordo forte e sostenibile per entrambe le parti. In questo contesto, desidero richiamare l’attenzione sul dibattito in merito all’indicazione del paese di origine sull’etichetta per gli animali da macello, questione che deve essere risolta, congiuntamente agli ostacoli tecnici e tariffari, quali i lunghi tempi di approvazione dei prodotti europei. Chiaramente, l’obiettivo dell’accordo deve essere la concorrenza leale.</p>
    </intervention>
    <intervention id="3-281-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Dal momento che l’Unione europea è il secondo partner commerciale del Canada e che il Canada è un importante partner europeo in ambito di investimenti diretti esteri, ho votato a favore della proposta di risoluzione sulle relazioni commerciali UE-Canada. Nel contempo, desidero sottolineare che la Polonia è il principale partner commerciale del Canada fra i paesi dell’Europa centro-orientale e, da una decina d’anni, mantiene un’eccedenza commerciale bilaterale che cresce di anno in anno. La votazione odierna è un passo avanti fondamentale di buon auspicio per il futuro.</p>
    </intervention>
    <intervention id="3-282-000" speaker_id="1403" name="David Martin" is_mep="True" mode="written">
      <p sl="en">Sono lieto che il mio emendamento, che “prende atto dei recenti sviluppi in campo giuridico concernenti la messa al bando da parte dell'UE dei prodotti derivati dalla foca e in particolare della richiesta del Canada all'OMC riguardante la creazione di un apposito gruppo per la risoluzione delle controversie, confida vivamente che il Canada ritiri il ricorso presentato all'OMC, che osta alle buone relazioni commerciali, prima che l'accordo CETA debba essere ratificato dal Parlamento europeo” sia stato approvato.</p>
    </intervention>
    <intervention id="3-282-500" speaker_id="4462" name="Clemente Mastella" is_mep="True" mode="written">
      <p sl="it">Le relazioni commerciali tra l'Unione Europea e il Canada possono andare ben oltre gli impegni assunti nel quadro dell'Organizzazione Mondiale del Commercio, purché alla base vi sia un accordo equilibrato, la garanzia di ottenere un vero accesso reciproco ai mercati e si migliori la protezione di marchi commerciali, brevetti e indicazioni geografiche. Riteniamo necessari nuovi investimenti capaci di rispettare l'ambiente e di promuovere buone condizioni di lavoro. Considerando il settore agricolo di fondamentale importanza, invitiamo poi la Commissione a negoziare un accordo che sia vantaggioso per produttori e consumatori e che assicuri una concorrenza leale tra i fornitori di prodotti agricoli dell'Unione europea e del Canada. Infine, riteniamo che il Consiglio debba ottenere il consenso del Parlamento prima di siglare ogni nuovo accordo commerciale internazionale e che la nostra istituzione debba essere informata in tutte le fasi della procedura allo scopo di garantire un maggiore controllo democratico della stessa. Solo così si potrà avere una crescita maggiore in termini di scambi commerciali ed investimenti tra l'Unione europea e il Canada.</p>
    </intervention>
    <intervention id="3-282-750" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della risoluzione ma contro l’emendamento 10 che sostiene la messa al bando da parte dell’UE dell’importazione dei prodotti derivanti dalla foca. Questo divieto non è giustificabile né scientificamente né legalmente. Le conclusioni del parere scientifico presentato dall’Autorità europea per la sicurezza alimentare (EFSA) alla fine del 2007 sono basate su dati concernenti l’abbattimento degli animali nei mattatoi, non affidabili in materia di caccia alle foche. Anche la base giuridica è discutibile, come dimostrato dal parere legale del Parlamento europeo in data 1 aprile 2009: risulta pressoché impossibile giustificare il divieto unicamente sulla base del benessere animale, poiché il trattato non presenta alcuna base giuridica in merito. La tutela delle specie non è a rischio, poiché la popolazione è triplicata in Groenlandia negli ultimi 25 anni. Infine, un embargo che, secondo le garanzie della Commissione, non avrebbe ripercussioni sulle tradizioni di caccia inuit, non è realistico. In questo contesto, il ricorso presentato dal Canada all’Organizzazione mondiale per il commercio (OMC) riguardante la creazione di un organo di risoluzione delle controversie in relazione all’embargo europeo, è giustificato.</p>
    </intervention>
    <intervention id="3-283-000" speaker_id="2173" name="Arlene McCarthy" is_mep="True" mode="written">
      <p sl="en">Il Parlamento ha lanciato un forte segnale con la risoluzione sui negoziati commerciali UE-Canada, affermando che difenderà la propria normativa per vietare ogni prodotto derivante dalla foca sul mercato europeo. I cittadini europei hanno invocato una nostra azione per non consentire l’ingresso nell’Unione a prodotti derivanti da una caccia commerciale crudele. Il Canada non ha alcun diritto di cercare di indebolire la volontà democratica degli europei presentando all’Organizzazione mondiale del commercio il nostro divieto, chiaramente non discriminatorio, sui prodotti derivanti dalla foca . Relazioni commerciali più strette tra Unione europea e Canada possono essere avviate soltanto sulla base del rispetto della volontà dell’opinione pubblica europea e del diritto comunitario.</p>
    </intervention>
    <intervention id="3-284-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La Commissione europea concluderà i negoziati con il Canada per un accordo di libero scambio dalla portata senza precedenti. I negoziati si protraggono dal 2004 e i cittadini europei non sono mai stati consultati e neppure informati. La relazione accoglie favorevolmente questo accordo dannoso, il cui contenuto è stato rivelato soltanto attraverso fughe di notizie. É inaccettabile. Voterò contro il presente testo e condanno questo accordo che pone il popolo europeo in una posizione di subordinazione, seguendo l’esempio dell’accordo nordamericano di libero scambio.</p>
    </intervention>
    <intervention id="3-284-250" speaker_id="96978" name="Nuno Melo" is_mep="True" mode="written">
      <p sl="pt">La relazione storica tra Europa e Canada è di lunga data, anche precedente alla nascita dell’Unione europea. Inoltre, condividiamo gli stessi valori e principi, il che ci rende alleati preferenziali nella situazione geostrategica globale. Vi sono stati progressi notevoli nelle relazioni commerciali, sebbene non vi sia ancora un accordo globale. Ritengo dovremmo continuare a profondere sforzi per raggiungere un accordo che soddisfi tutti, il che è di grande importanza per lo sviluppo economico di entrambe le parti.</p>
    </intervention>
    <intervention id="3-284-500" speaker_id="96999" name="Alexander Mirsky" is_mep="True" mode="written">
      <p sl="en">L’accordo potenziale si occupa di numerosi settori: commercio di beni e servizi, diritti di proprietà intellettuale, appalti pubblici, cooperazione in materia di regolamentazione, investimenti, migrazione temporanea (modalità 4), politica di concorrenza e norme ambientali e lavorative. Entrambe le parti devono ancora trovare un accordo su numerosi capitoli basilari dei negoziati, tra cui, accesso agli appalti pubblici, investimenti e servizi pubblici. Nel corso dei negoziati sono emerse altre due questioni, piuttosto sensibili per il Parlamento europeo. La prima concerne la sabbia bituminosa e la direttiva comunitaria sulla qualità dei combustibili. Quest’ultima è stata discussa a lungo all’interno della commissione per l’ambiente. Il governo canadese ritiene che la direttiva discrimini le importazioni di petrolio canadese rispetto a quelle provenienti da altri paesi. Sono del parere che questo accordo sia prematuro. La seconda questione riguarda la messa al bando da parte dell’UE dei prodotti derivanti dalla foca, una questione davvero importante. Il presente accordo potrebbe rafforzare le già solide relazioni bilaterali commerciali e di investimento tra Unione europea e Canada, ma esso deve essere reciprocamente vantaggioso, pertanto mi sono astenuto dal voto.</p>
    </intervention>
    <intervention id="3-284-750" speaker_id="96694" name="Rolandas Paksas" is_mep="True" mode="written">
      <p sl="lt">Un accordo progressivo promuoverà e accelererà relazioni commerciali e di investimento attive tra Unione europea e Canada. La liberalizzazione delle relazioni commerciali porterà vantaggi reciproci per entrambe le parti e creerà condizioni di investimento più favorevoli. Per raggiungere un accordo globale e di elevata qualità, che vada oltre gli impegni assunti nel quadro dell’OMC, nessuna delle parti dovrebbe imporre requisiti che possano entrare in conflitto con le politiche interne o gli accordi istituzionali. Inoltre, si dovrebbe applicare il principio di reciprocità, in caso di controversie commerciali, si dovrebbe migliorare la tutela dei diritti di proprietà intellettuale e garantire un accesso reciproco ai mercati dei servizi e degli appalti pubblici. Particolare attenzione deve essere dedicata al settore agricolo e ai consumatori. Dobbiamo mantenere una posizione risoluta su OGM, latte e indicazione di origine sulle etichette. Dobbiamo garantire una concorrenza equa e maggiore tra i fornitori di prodotti agricoli. Ritengo che la Commissione debba avviare i negoziati sugli investimenti con il Canada quando il Parlamento avrà adottato la propria posizione sulla futura politica dell’Unione europea in materia di investimenti. Dobbiamo tutelare i settori più sensibili delle parti, affinché siano esclusi dalla portata degli accordi di investimento. La Commissione deve adottare una posizione decisa sulla messa al bando dei prodotti derivanti dalla foca e, a tal proposito, il Canada dovrebbe ritirare la richiesta all’OMC di creare un organismo di risoluzione delle controversie. Detta richiesta non rispetta i principi delle buone relazioni commerciali.</p>
    </intervention>
    <intervention id="3-284-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Accolgo con favore la risoluzione del Parlamento europeo sulle relazioni commerciali UE-Canada. Vi è un partenariato naturale tra Unione europea e Canada, basato su vicinanze culturali e una lunga storia condivisa. È naturale, dunque, che i settori privati europei e canadesi manifestino un grande sostegno a un accordo economico ambizioso e di ampia portata e ritengano che un partenariato economico più stretto tra UE e Canada invii un potente segnale a favore della crescita a investitori e imprese, comunitarie e canadesi, oltre che a livello internazionale. Pertanto, accolgo con favore un accordo con il Canada che vada oltre gli impegni assunti nel quadro dell’Organizzazione mondiale per il commercio (OMC) e che si aggiunga alle norme multilaterali, a patto che i negoziati portino a un accordo ambizioso e di qualità elevata, basato sulla reciprocità e che si spinga ben oltre le sole riduzioni tariffarie. Ad ogni modo, è necessario considerare l’impatto economico di questa apertura, particolarmente in quegli Stati membri dall’economia più vulnerabile.</p>
    </intervention>
    <intervention id="3-284-937" speaker_id="96903" name="Paulo Rangel" is_mep="True" mode="written">
      <p sl="pt">Attualmente, il sistema commerciale dell’Organizzazione mondiale per il commercio (OMC) sembra essere il modo migliore per offrire un quadro di riferimento per le relazioni economiche fra Stati. Nulla vieta, però, che gli Stati o le organizzazioni sovranazionali intensifichino le proprie relazioni economiche oltre a questo regolamento comune. Pertanto, una relazione economica particolarmente stretta tra Unione europea e Canada sembra giustificata. Come indicato nella relazione, l’Unione è il secondo maggiore partner commerciale del Canada. Nel 1976, il Canada è diventato il primo paese industriale con cui l’Unione ha firmato un accordo quadro di cooperazione economica e commerciale ed è la quarta fonte di investimenti diretti esteri per l’UE. Un accordo consentirebbe alle relazioni fra i due paesi di raggiungere livelli di cooperazione ancora maggiori, creando legami più forti fra le due aree, già strettamente collegate da un approccio culturale comune.</p>
    </intervention>
    <intervention id="3-285-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ho votato a favore. I negoziati con il Canada su un accordo economico e commerciale globale (CETA) sono a uno stadio avanzato e potrebbero concludersi questo autunno. Il CETA è senza dubbio l’accordo bilaterale di libero scambio più ambizioso che l’Unione abbia negoziato sotto l’egida della strategia commerciale Europa globale del 2006 . Esso include capitoli di ampio respiro nell’ambito di servizi, appalti, tutela degli investitori, proprietà intellettuale e cooperazione in materia di regolamentazione.</p>
    </intervention>
    <intervention id="3-286-000" speaker_id="23787" name="Czesław Adam Siekierski" is_mep="True" mode="written">
      <p sl="pl">Le relazioni economiche tra Unione europea e Canada sono di fondamentale importanza per lo sviluppo del dialogo tra le due parti. Dopo gli Stati Uniti, l’Unione europea è il principale partner commerciale del Canada, che, a sua volta, è l’undicesimo partner commerciale per importanza dell’Unione. L’obiettivo dei negoziati in corso sull’accordo economico e commerciale globale (CETA) è la conclusione di un accordo di ampio respiro, con obiettivi più ambiziosi di qualsiasi altro trattato negoziato finora da Unione europea o Canada. I rapporti bilaterali di scambi e investimenti sono già forti e, grazie a questo accordo, potrebbero diventare ancora più solidi. Secondo la relazione congiunta di esperti europei e canadesi, la conclusione di un accordo economico e commerciale globale mira a fornire vantaggi economici tangibili, risultanti dalla liberalizzazione commerciale e dall’eliminazione delle barriere tariffarie. Ciononostante, rimangono alcuni problemi in merito all’accordo, che potrebbero avere conseguenze negative sul settore agricolo comunitario.</p>
      <p sl="pl">A mio avviso, sono necessari ulteriori sforzi in materia di differenze di misure sanitarie e fitosanitarie in vigore nell’Unione e in Canada. Inoltre, dobbiamo garantire che le norme ambientali in vigore in Canada siano in linea con quelle in vigore in Europa. In relazione a quanto sopra, ritengo necessario svolgere un’analisi e una valutazione dettagliate delle norme succitate.</p>
    </intervention>
    <intervention id="3-287-000" speaker_id="96918" name="Derek Vaughan" is_mep="True" mode="written">
      <p sl="en">Accolgo con favore la risoluzione odierna, che sottolinea i progressi nei negoziati per un accordo commerciale europeo con il Canada. Il Canada è un importante partner commerciale potenziale per l’Unione ed entrambe le parti trarranno notevoli vantaggi da questo accordo. L’Unione deve considerare, però, alcune questioni : l’impatto ambientale dell’estrazione di petrolio dalla sabbia bituminosa e la salute dei lavoratori che estraggono l’amianto dalle miniere sono due temi su cui riflettere. Sostengo gli inviti al Canada a ritirare la richiesta all’OMC in merito alla messa al bando dell’Unione europea dei prodotti derivanti dalla foca e sono lieto del fatto che gli emendamenti a favore di questa posizione siano stati approvati dal Parlamento. Anche la Commissione deve assumere una posizione decisa per tutelare il divieto. I diritti di proprietà intellettuale devono essere rispettati attraverso l’utilizzo di marchi registrati e brevetti. Sono convinto che detti problemi saranno affrontati e tenuti in considerazione dalla Commissione e che sarà possibile raggiungere un accordo commerciale efficace.</p>
    </intervention>
    <intervention id="3-288-125" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della presente relazione d'iniziativa poiché affronta la questione dell’interminabile dibattito sul settore dei rating: nello specifico, la mancanza di concorrenza, di strutture oligopolistiche, di accountability e trasparenza, principalmente per quanto concerne i rating del debito sovrano.</p>
    </intervention>
    <intervention id="3-288-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della presente risoluzione sulle agenzie di rating del credito: prospettive future. I rating delle agenzie di rating del credito (CRA) svolgono diversi compiti importanti: raccolgono le informazioni qualità sul merito di credito degli emittenti in un contesto globale. I rating consentono agli emittenti di valutare i mercati globali, oltre a quelli interni, di ridurre i costi di informazione e di ampliare il parco di potenziali investitori, garantendo quindi la liquidità dei mercati nonché la reperibilità dei prezzi. La recente crisi finanziaria ha messo in luce tre problemi che interessano il settore: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi. Concordo con il parere del relatore, secondo il quale le valutazioni del credito non sono semplici opinioni e le agenzie di rating devono essere ritenute responsabili per le valutazioni emesse. Pertanto, la loro responsabilità civile dovrebbe essere incrementata in modo che la stessa costituisca una reale minaccia.</p>
    </intervention>
    <intervention id="3-288-312" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore della relazione Klinz sulle agenzie di rating del credito. Queste ultime sono utili: forniscono informazioni sulla qualità dei prodotti di credito, consentendo a debitori e investitori di avere accesso al mercato globale e domestico, consentendo di stabilizzare i prezzi. Ad ogni modo, la crisi ha dimostrato i pericoli causati dal sistema attuale: nello specifico, la mancanza di concorrenza, di accountability e di trasparenza delle agenzie. Si tratta di una relazione d'iniziativa che invita la Commissione europea a individuare chiaramente le lacune del quadro attuale e a fornire uno studio di impatto che sottolinei le possibili alternative per migliorare il sistema, ivi compresa una nuova normativa se necessario. Esorto la Commissione a rispondere a queste richieste quanto prima.</p>
    </intervention>
    <intervention id="3-288-375" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questo documento così importante. Le agenzie di rating valutano non solo l’affidabilità delle aziende di private equity e dei loro prodotti, ma anche quella degli Stati. Le condizioni alle quali uno Stato può ottenere un prestito sui mercati internazionali dipendono dal rating che esso riceve. A causa di rating negativi determinati da difficoltà finanziarie, i paesi precipitano in una sorta di spirale del debito, poiché un rating in calo implica un maggiore costo dei prestiti, il che peggiora ulteriormente la situazione finanziaria del paese. Tutti gli operatori del mercato e le autorità di vigilanza devono conoscere i criteri utilizzati per stabilire i rating ed essere in grado di controllarli autonomamente. La Commissione e i paesi del G20 sono invitati a elaborare un nuovo approccio globale alla valutazione, che ridurrebbe la possibilità di errori, regolerebbe le attività delle aziende coinvolte nel rating e ridurrebbe i rischi associati alla valutazione finanziaria. Accolgo con soddisfazione la proposta, che ho ribadito più volte, secondo cui l’Europa deve creare urgentemente la propria Agenzia di rating del credito, che presenterebbe valutazioni oggettive e indipendenti. Accolgo con soddisfazione l’invito della relazione a creare la nostra agenzia di rating indipendente, la quale, secondo le proposte, potrebbe chiamarsi inizialmente Fondazione europea di rating del credito.</p>
      <p sl="lt">La possibilità per tutti gli Stati membri di contrarre prestiti sui mercati internazionali alle giuste condizioni, nonché la stabilità dell’intero sistema finanziario globale e l’efficacia della prevenzione delle crisi, dipenderanno dal successo della riforma delle valutazioni finanziarie.</p>
    </intervention>
    <intervention id="3-288-500" speaker_id="5956" name="Regina Bastos" is_mep="True" mode="written">
      <p sl="pt">Le agenzie di rating del credito valutano Stati, istituzioni e aziende, assegnando una valutazione del rischio sulla capacità di ripagare i debiti alla data stabilita. Il regolamento (CE) n. 1060/2009 sulle agenzie di rating del credito è stato adottato quale prima reazione alla crisi finanziaria. Il regolamento si occupava delle questioni più urgenti, ossia la supervisione e la regolamentazione delle agenzie di rating del debito, ma non ha risolto tutti i problemi.</p>
      <p sl="pt">La crisi finanziaria ha messo in luce i tre principali problemi nell’operato delle agenzie: mancanza di concorrenza, eccessiva dipendenza dalle valutazioni esterne e assenza di responsabilità delle agenzie. La presente relazione, per la quale ho votato a favore, invita la Commissione europea a individuare i problemi e a fornire una valutazione d’impatto sulle varie alternative disponibili, ivi compresa la possibilità di ulteriori proposte legislative. Invita, inoltre, la Commissione europea a valutare i costi e i benefici della creazione di una Fondazione europea indipendente di rating del credito.</p>
    </intervention>
    <intervention id="3-288-750" speaker_id="38610" name="Slavi Binev" is_mep="True" mode="written">
      <p sl="bg">Sostengo la relazione presentata poiché ritengo che la creazione di agenzie di rating del credito aumenterà la competitività del settore, un requisito fondamentale per incrementare la qualità, ridurre i costi di informazioni e, non ultimo, accrescere la responsabilità delle agenzie pertinenti. Consentirebbe inoltre di ridurre la dipendenza dalle valutazioni del credito.</p>
    </intervention>
    <intervention id="3-289-000" speaker_id="97198" name="Mara Bizzotto" is_mep="True" mode="written">
      <p sl="it">Ho dato il mio supporto con un voto positivo al progetto di relazione sulle agenzie di rating del credito del collega Klinz poiché ritengo che il testo redatto contenga molti elementi e spunti positivi. In particolare, concordo con la volontà di migliorare la trasparenza, l'integrità, la responsabilità, l'indipendenza e l'affidabilità di tali agenzie. Inoltre, condivido con il relatore l'idea di istituire una fondazione europea di rating del credito indipendente da Stati e istituzioni nonché la prospettiva secondo la quale l'oligopolio rappresenta un problema per il settore.</p>
    </intervention>
    <intervention id="3-290-000" speaker_id="28354" name="Jan Březina" is_mep="True" mode="written">
      <p sl="cs">La recente crisi finanziaria ha messo in luce i tre problemi principali in ambito di agenzie di rating: mancanza di concorrenza, eccessiva dipendenza del quadro normativo dalle valutazioni esterne del rating e il fatto che le agenzie non forniscono alcuna garanzia dei propri rating. Non sono certo che la proposta, presentata dal relatore, di creare un’Agenzia europea del rating sia corretta. Non vi è alcuna garanzia che rating tale agenzia possa diventare un effettivo attore tra le altre agenzie di rating del credito, che possa essere credibile o in grado di convincere il mercato della propria totale indipendenza da qualsiasi organo pubblico, siano gli Stati membri, la Commissione europea o altri enti pubblici.</p>
      <p sl="cs">La proposta del relatore di creare una rete di agenzie europee di rating mi sembra più adeguata, poiché la cooperazione tra queste agenzie a livello nazionale, utilizzando le risorse umane e finanziarie disponibili, dovrebbe favorire la concorrenza nel settore includendo numerose attività e diversi mercati, consentendo di raggiungere lo stesso livello delle grandi agenzie di rating che operano a livello globale.</p>
    </intervention>
    <intervention id="3-291-000" speaker_id="96798" name="John Bufton" is_mep="True" mode="written">
      <p sl="en">Ho votato contro la possibile adozione dell’armonizzazione a livello comunitario delle agenzie di rating del credito, poiché gli standard possono essere differenti tra Stati membri, ed è naturale che lo siano. In assenza di una valuta comune e considerando la volatilità dei mercati, particolarmente nelle economie in difficoltà dell’eurozona, il Regno Unito rischia di essere coinvolto nell’accozzaglia dei rating armonizzati del credito, che dovrebbero raggruppare tutte le situazioni economiche dell’Unione ed esporrebbero le aziende e le imprese britanniche a iniziative rischiose sostenute da rating del credito a livello comunitario. Spetta alle economie indipendenti di Stati membri indipendenti stabilire le proprie condizioni e i limiti al rating del credito.</p>
    </intervention>
    <intervention id="3-291-500" speaker_id="96867" name="Maria Da Graça Carvalho" is_mep="True" mode="written">
      <p sl="it">Considerate le conseguenze che i rating del credito sul debito sovrano possono avere sul mercato, sui bilanci finanziari e sul welfare in generale, esse devono essere basate su dati di fatto e cifre affidabili. Per mantenere tali rating equi e veritieri, è necessario aumentare la trasparenza che soggiace alle decisioni, nonché la responsabilità delle agenzie. Pertanto, sostengo e accolgo con favore la creazione di priorità per la regolamentazione delle agenzie di rating del credito proposta oggi, che ritengo essenziale per superare i problemi del settore.</p>
    </intervention>
    <intervention id="3-292-000" speaker_id="96603" name="Nessa Childers" is_mep="True" mode="written">
      <p sl="it">La situazione delle agenzie di rating del credito deve essere affrontata a livello europeo. Queste organizzazioni private e volte al profitto esercitano un potere eccessivo sui governi sovrani e sostengo pienamente i progetti per risolvere questa anomalia a livello europeo.</p>
    </intervention>
    <intervention id="3-293-000" speaker_id="26851" name="Nikolaos Chountis" is_mep="True" mode="written">
      <p sl="it">Ho votato contro la presente relazione sulle agenzie di rating del credito. È politicamente inaccettabile ed economicamente pericoloso che le agenzie, che hanno avuto un ruolo talmente negativo nel corso dell’attuale crisi, continuino ad avere il diritto, assegnato dalla stessa Unione europea, di valutare non soltanto le aziende, bensì anche le economie degli Stati membri. Il Parlamento europeo dovrebbe essere più determinato e radicale nelle proprie decisioni in merito alle agenzie di rating del credito, particolarmente in seguito ai danni da esse causati alle economie europee e ai cittadini europei. La presente relazione, tuttavia, è assolutamente senza nerbo. Le regolamentazioni che essa propone mancano di coraggio e l’assenza di trasparenza che avvolge le agenzie di rating del credito rimane praticamente invariata. Il problema dei rating da parte di imprese private egoistiche non è assolutamente stato risolto, siano esse americane ora o europee in futuro, si tratta di una questione che già da sola alimenta la mafia speculativa. La relazione dovrebbe promuovere un’agenzia pubblica, controllata democraticamente, che non abbia nulla a che fare con gli interessi privati e che svolga un ruolo particolare nel quadro della solidarietà tra Stati e cittadini.</p>
    </intervention>
    <intervention id="3-294-000" speaker_id="96775" name="Lara Comi" is_mep="True" mode="written">
      <p sl="it">Ho votato a favore di questa relazione perché ha espresso, in maniera lucida e obiettiva, la situazione relativa alle agenzie di rating del credito. Anch'io ritengo che svolgano un ruolo necessario e utilissimo di sintesi e semplificazione del fiume informativo che riguarda i mercati finanziari, sia in termini di solvibilità e affidabilità di chi emette debito, sia per quanto riguarda i singoli strumenti finanziari. Tuttavia, come ha giustamente evidenziato il relatore, il modello di business rischia di deviare l'attenzione dalla tutela degli investitori a quella di chi emette debito, se non si apportano dei correttivi adeguati. Non penso che la situazione della concorrenza possa migliorare, poiché la proliferazione delle agenzie potrebbe minare la credibilità del rating; trovo comunque che una maggiore assunzione di responsabilità possa tradursi in una maggiore obiettività e in un lavoro più rigoroso, a tutela non degli affari di pochi, ma della riduzione delle asimmetrie informative, vale a dire del funzionamento dei mercati e dunque dell'interesse generale.</p>
    </intervention>
    <intervention id="3-294-125" speaker_id="96856" name="George Sabin Cutaş" is_mep="True" mode="written">
      <p sl="ro">Ho votato a favore della risoluzione sulle agenzie di rating del credito perché ritengo sia necessaria una nuova Agenzia europea di rating del credito, che proponga un modus operandi alternativo e garantisca una maggiore concorrenza nel settore. La crisi finanziaria ha dimostrato che non possiamo continuare ad accettare la struttura oligopolistica, la mancanza di trasparenza e di responsabilità delle attuali agenzie di rating del credito.</p>
    </intervention>
    <intervention id="3-294-250" speaker_id="72775" name="Rachida Dati" is_mep="True" mode="written">
      <p sl="fr">Ho votato a favore della relazione Klinz. Essa presenta alcune proposte interessanti per raggiungere il quadro necessario per le agenzie di rating del credito. La situazione attuale nella zona euro ci ricorda pressoché quotidianamente dell’impatto delle decisioni prese da dette agenzie e della dipendenza del sistema regolamentare finanziario mondiale da queste agenzie. Approvo in particolar modo le richieste presentate alla Commissione europea sulla possibilità di creare una Fondazione europea di rating del credito indipendente. Si tratta di una proposta concreta che ci consentirebbe di affrontare l’eccessiva dipendenza del sistema regolamentare finanziario mondiale da rating di credito non pubblici.</p>
    </intervention>
    <intervention id="3-294-375" speaker_id="1289" name="Proinsias De Rossa" is_mep="True" mode="written">
      <p sl="en">Sostengo la presente relazione sul futuro delle agenzie di rating del credito. La recente crisi finanziaria ha messo in luce i principali problemi del settore: eccessiva dipendenza dai rating esterni nel quadro normativo e l’assenza di responsabilità per i rating da parte delle agenzie di rating del credito. Queste ultime hanno certamente svolto un ruolo significativo nello sviluppo della crisi finanziaria con l’assegnazione di rating incorretti a strumenti finanziari strutturati. La presente relazione, in anticipo sulla proposta legislativa che la Commissione sta preparando per l’autunno, si occupa delle presenti questioni e richiede: di riesaminare se e come gli Stati membri usino i rating a fini regolamentari, allo scopo di ridurre il generale eccesso di dipendenza da essi del sistema di regolamentazione finanziaria; di realizzare un'attenta valutazione d'impatto e un'attenta analisi dei costi, dei benefici e della potenziale struttura di governance di una Fondazione europea di rating del credito; di analizzare la possibilità di creare un’Agenzia europea di rating del credito davvero indipendente; di definire un indice europeo di rating che incorpori tutti i rating delle agenzie registrate disponibili sul mercato.</p>
    </intervention>
    <intervention id="3-294-500" speaker_id="4335" name="Marielle De Sarnez" is_mep="True" mode="written">
      <p sl="fr">Una dopo l’altra, le agenzie di rating del credito abbassano i rating dei paesi europei maggiormente colpiti dalla crisi o li collocano in stato di allerta negativa. Mi riferisco a Portogallo, Irlanda, Grecia e Spagna. Sebbene le agenzie non abbiano scatenato la crisi finanziaria globale, questo tipo di azioni l’ha senz’altro aggravata. Esse, infatti, favoriscono la speculazione, rovinando le già scarse possibilità di successo di piani di ripresa draconiani imposti alla popolazione. Per questo motivo è necessaria la creazione di un’Agenzia europea di credito, che adotti lo stato legale di fondazione indipendente. Dobbiamo mettere fine ai conflitti di interessi nelle agenzie di rating del credito, che attualmente possono pubblicare un rating e agire nel contempo da consulenti. Si tratta di un cambiamento che dovrebbe seguire di pari passo la valutazione della Commissione sulla necessità di divulgare maggiormente informazioni su tutti i prodotti nel settore degli strumenti finanziari.</p>
    </intervention>
    <intervention id="3-295-000" speaker_id="96914" name="Anne Delvaux" is_mep="True" mode="written">
      <p sl="fr">Sin dall’inizio della crisi economica e finanziaria, non si è parlato d’altro che delle agenzie di rating del credito. Ma quali sono le nostre idee sul loro ruolo ora fondamentale? Il Parlamento europeo si è occupato del tema. Sebbene i rating delle agenzie svolgano diversi compiti importanti (ad esempio, raccolgono le informazioni sul merito di credito degli emittenti, particolarmente utile nel nostro ambiente globale), gli sviluppi nel quadro normativo hanno trasformato questi “intermediari delle informazioni” in “autorità di approvazione ufficiali”, un errore che non dobbiamo commettere.</p>
      <p sl="fr">La crisi finanziaria ha messo in luce i tre principali problemi del settore: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi.</p>
    </intervention>
    <intervention id="3-295-250" speaker_id="96977" name="Diogo Feio" is_mep="True" mode="written">
      <p sl="pt">Il ruolo svolto dalle agenzie di rating del credito è senz’altro molto importante per l’attuale economia di mercato. Queste agenzie hanno iniziato il proprio percorso come mediatori di informazioni, semplificando l’accesso al mercato agli emittenti di debito e agli investitori, consentendo di ridurre i costi dell’informazione e, pertanto, aumentando liquidità e trasparenza. Eppure, come in molte altre aree del settore, la crisi ha dimostrato tre problemi fondamentali: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi. È necessario rivalutare urgentemente il ruolo di queste agenzie per la regolamentazione del mercato finanziario globale e trovare soluzioni efficaci per la mancanza di concorrenza. Inoltre, è fondamentale valutare i conflitti di interessi presenti in questo modello commerciale.</p>
    </intervention>
    <intervention id="3-295-500" speaker_id="96899" name="José Manuel Fernandes" is_mep="True" mode="written">
      <p sl="it">Le agenzie di rating del credito valutano tre settori differenti, il settore pubblico, le società e gli strumenti finanziari strutturati, e hanno svolto un ruolo significativo nello sviluppo della crisi finanziaria, con l'assegnazione di rating incorretti a strumenti finanziari strutturati, che nel corso della crisi hanno dovuto essere ridotti in media di tre o quattro gradi. Con il regolamento (CE) n. 1060/2009, prima reazione alla crisi finanziaria, si sono già affrontati i temi più pressanti, assoggettando le agenzie di rating a controlli e a regolamentazione. Ad ogni modo, mi auguro che una maggiore trasparenza nelle attività delle agenzie di rating del credito diventi obbligatoria. La mancanza di certezza normativa in questo settore sta mettendo a rischio il corretto funzionamento dei mercati finanziari dell'UE e richiede pertanto che la Commissione, prima di proporre ulteriori modifiche del regolamento (CE) n.1060/2009, identifichi correttamente le lacune del nuovo quadro e fornisca una valutazione d'impatto sulle varie alternative disponibili per colmarle, ivi compresa la possibilità di ulteriori proposte legislative. Il settore del rating del credito ha vari problemi, principalmente la mancanza di concorrenza, di strutture oligopolistiche, di accountability e trasparenza.</p>
    </intervention>
    <intervention id="3-296-500" speaker_id="96706" name="João Ferreira" is_mep="True" mode="written">
      <p sl="pt">La situazione nel corso degli ultimi anni ha dimostrato chiaramente la minima credibilità delle agenzie di rating del credito. Ciononostante, continuano ad avere carta bianca e le loro azioni sono molto dannose, particolarmente per i paesi dalle economie più deboli. In quanto entità dipendenti dal sistema finanziario e certamente parti interessate dai rating che pubblicano, vivono principalmente dello stimolo sproporzionato del credito e della speculazione finanziaria capitalistica. Queste agenzie sono una chiara espressione della finanziarizzazione dell’economia, che non si traduce né corrisponde a effettivi aumenti della competitività, e costituiscono una parte centrale della strategia di sviluppo del neoliberalismo, che ricerca sempre livelli di profitto che non possono essere garantiti dalla produzione reale, a causa della ben nota tendenza alla riduzione dei profitti.</p>
      <p sl="pt">Sebbene la presente relazione muova alcune critiche all’operato delle agenzie, non giunge mai al cuore della questione, né propone un controllo pubblico del settore finanziario, per non minacciare gli interessi delle grandi aziende e delle istituzioni finanziarie. Si tratta di una questione fondamentale. Pertanto, chiediamo un’effettiva regolamentazione del settore finanziario, che metta fine alla liberalizzazione dei movimenti di capitale, ai paradisi fiscali, ai derivati, alle agenzie di rating del credito e alle loro azioni.</p>
    </intervention>
    <intervention id="3-296-000" speaker_id="4466" name="Ilda Figueiredo" is_mep="True" mode="written">
      <p sl="pt">Sappiamo, come è stato dimostrato negli ultimi anni, che le agenzie di rating del credito non sono credibili, ma che, ciononostante, le loro azioni restano molto dannose, particolarmente per i paesi dalle economie più deboli, e vivono principalmente dello stimolo sproporzionato del credito e della speculazione finanziaria capitalistica.</p>
      <p sl="pt">Queste agenzie sono il risultato della finanziarizzazione dell’economia, che non si traduce né corrisponde a effettivi aumenti dell’attività produttiva e costituiscono una parte centrale della strategia di sviluppo del neoliberalismo, che ricerca sempre livelli di profitto che non possono essere garantiti dalla produzione reale.</p>
      <p sl="pt">Sebbene la presente relazione muova alcune critiche all’operato delle agenzie, non giunge mai al cuore della questione, né propone un controllo pubblico del settore finanziario, per non minacciare gli interessi delle grandi aziende e delle istituzioni finanziarie.</p>
      <p sl="pt">Pertanto, chiediamo un’effettiva regolamentazione del settore finanziario, che metta fine alla liberalizzazione dei movimenti di capitale, ai paradisi fiscali, ai derivati, alle agenzie di rating del credito e alle loro azioni. É necessaria una diversa politica fiscale che contribuisca alla crescita economica, alla giustizia sociale e a conti pubblici equilibrati per contribuire a porre fine ai vantaggi fiscali presenti nei paradisi fiscali, alla tassazione dei profitti derivanti dalla borsa e all’introduzione di una tassa aggiuntiva sui profitti delle grandi aziende e degli istituti finanziari.</p>
    </intervention>
    <intervention id="3-297-000" speaker_id="23868" name="Monika Flašíková Beňová" is_mep="True" mode="written">
      <p sl="sk">La presente relazione si occupa di questioni molto importanti nel settore dei rating, tra cui la mancanza di concorrenza, di strutture oligopolistiche, di accountability e trasparenza; particolarmente nella valutazione del debito pubblico. A mio parere, è fondamentale prospettare la creazione di un’Agenzia europea di rating del credito, che potrebbe lavorare a un nuovo modello di rating del credito e creare le condizioni per lo sviluppo di una reale competitività.</p>
    </intervention>
    <intervention id="3-298-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Sarebbe positivo che le agenzie di rating del credito divenissero più responsabili in futuro. La verità è che le agenzie assegnano la valutazione massima a molti strumenti finanziari complessi e a strumenti tossici, come abbiamo scoperto in ritardo. La relazione sollecita una migliore analisi del rischio da parte degli attori del mercato affinché non debbano fare eccessivo affidamento sulle agenzie di rating del credito.</p>
    </intervention>
    <intervention id="3-299-000" speaker_id="1164" name="Bruno Gollnisch" is_mep="True" mode="written">
      <p sl="fr">Il mercato dei rating del credito, a volte obbligatori a fini di regolamentazione, è nella sua quasi totalità controllato da tre grandi agenzie statunitensi. Aprire questo settore alla concorrenza o creare un’agenzia pubblica europea non cambierà la devianza del sistema.</p>
      <p sl="fr">É un sistema impazzito: nessuno sa quale mercato o quale agenzia diriga le reazioni dell’altro; se il rating negativo di un paese scateni il panico sul debito pubblico o se una speculazione cinica conduca a un rating negativo; se un rating positivo abbia conseguenze sul mantenimento di determinati beni o se, poiché si tratta di beni utili e si intende mantenerli, si ottenga un rating positivo. Controllare più attentamente le attività delle agenzie è un servizio minimo e non sufficiente. Nonostante le numerose critiche ricevute in Europa e negli Stati Uniti, la reputazione delle agenzie non è stata realmente intaccata. Renderle responsabili giuridicamente e finanziariamente delle conseguenze dei propri errori e delle valutazioni irresponsabili avrebbe un impatto notevole. Eppure, nulla verrà risolto senza un cambiamento radicale del sistema, se continuiamo a cercare di rattopparlo per garantirne la sopravvivenza.</p>
    </intervention>
    <intervention id="3-299-500" speaker_id="96892" name="Roberto Gualtieri" is_mep="True" mode="written">
      <p sl="it">Il Parlamento europeo compie un nuovo passo verso una maggiore trasparenza dei mercati finanziari, approvando la relazione Klinz, che chiede una regolamentazione efficace delle Agenzie di rating. E' importante superare gli attuali problemi che caratterizzano il settore: la scarsa concorrenza, l'eccessiva dipendenza regolamentare dal rating, e la scarsa affidabilità delle note.</p>
      <p sl="it">A questo proposito, è significativa la richiesta che il Parlamento europeo avanza alla Commissione, di riflettere sull'istituzione di un'Agenzia europea indipendente che possa anche essere responsabile della valutazione dei debiti sovrani. Nell'opera di riforma attualmente in corso, e che si concluderà in autunno, sarà infatti di grande importanza rivedere il ruolo delle agenzie nella valutazione dei debiti sovrani, in quanto spesso sono stati i comportamenti irresponsabili di queste ultime la prima causa di speculazioni, finendo per danneggiare soprattutto i contribuenti europei.</p>
    </intervention>
    <intervention id="3-299-750" speaker_id="96693" name="Juozas Imbrasas" is_mep="True" mode="written">
      <p sl="lt">Accolgo con soddisfazione la presente relazione perché il settore di rating del credito presenta vari problemi, tra cui la mancanza di concorrenza, di strutture oligopolistiche, di accountability e trasparenza. Il problema delle agenzie di rating dominanti è il modello di pagamento mentre il problema fondamentale del sistema di regolamentazione è l'eccessiva dipendenza dai rating creditizi esterni. Come sapete, le agenzie di rating del credito valutano tre settori differenti: le società, il settore pubblico e gli strumenti finanziari strutturati. Vi è un conflitto di interessi insito nel fatto che gli operatori del mercato redigano valutazioni interne dei rischi creditizi rispetto ai propri requisiti patrimoniali. Ritengo necessario aumentare le responsabilità, le capacità, i poteri e le risorse per quanto riguarda il controllo, la valutazione e la vigilanza dell'adeguatezza dei modelli interni e per imporre misure prudenziali. Sono convinto del fatto che i rating del credito abbiano il compito di aumentare l'informazione al mercato, in modo che gli investitori possano disporre di una valutazione coerente del rischio di credito relativo ai diversi settori e paesi e ritengo che sia importante permettere agli utenti di esaminare in modo migliore le agenzie di rating del credito. A tal proposito, è giusto sottolineare il ruolo centrale di una maggiore trasparenza nelle loro attività. Dobbiamo sostenere la creazione di nuove agenzie di rating, evitando al contempo qualsiasi distorsione della concorrenza.</p>
    </intervention>
    <intervention id="3-299-875" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, la risoluzione votata oggi presenta una serie di misure per ridurre l'attuale dipendenza da pochissime fonti di rating. Tali misure includono un maggiore e puntuale utilizzo del rating di credito interno, in particolare da parte delle grandi istituzioni finanziarie con la capacità di svolgere proprie valutazioni dei rischi, ma anche l'aumento della concorrenza. E´ certamente un tema che ci ha visto, nelle fasi preparatorie, alquanto disaggregati ma che nelle posizioni finali raccoglie molto accordo. Tale condivisione giunge anche sul tema della trasparenza poichè sono favorevole al fatto che tutte le agenzie di rating registrate svolgano un riesame annuo per valutare i propri risultati in termini di rating dei crediti e che tali informazioni vengano poi alle autorità di vigilanza.</p>
    </intervention>
    <intervention id="3-300-000" speaker_id="96673" name="Olle Ludvigsson" is_mep="True" mode="written">
      <p sl="sv">Noi socialdemocratici svedesi sosteniamo la richiesta alla Commissione di eseguire ricerche più dettagliate sulle condizioni per creare una Fondazione europea di rating del credito o un’Agenzia europea pubblica di rating del credito. Un organismo di rating creato dalla politica può essere il modo di imporre una maggiore pressione a grandi agenzie private. Nel contempo, possiamo intravederne i problemi potenziali. Pertanto, sarebbe positivo avere un quadro più definito sia dei vantaggi sia degli svantaggi di un organismo di questo tipo con uno studio dettagliato. Una migliore base di conoscenze è un requisito fondamentale per ulteriori discussioni sul tema.</p>
    </intervention>
    <intervention id="3-301-000" speaker_id="1403" name="David Martin" is_mep="True" mode="written">
      <p sl="en">Ho votato a favore della presente relazione. La recente crisi finanziaria ha messo in luce i tre problemi principali nel settore delle agenzie di rating del credito: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi. La relazione presenta modalità di risoluzione per ciascuno di questi problemi.</p>
    </intervention>
    <intervention id="3-301-500" speaker_id="4462" name="Clemente Mastella" is_mep="True" mode="written">
      <p sl="it">La recente crisi finanziaria ha messo in luce i tre principali problemi che interessano le agenzie di Rating del Credito: mancanza di concorrenza, dovuta alla mancata rilevanza delle agenzie di rating sui mercati dei capitali a livello globale, nonché l'incapacità di competere soprattutto per quanto concerne gli standard normativi; eccessiva dipendenza del quadro normativo dalle valutazioni esterne sia quelle per la formulazione di principi, norme e regolamentazioni (ad esempio il loro utilizzo sempre più frequente per la determinazione dei requisiti patrimoniali), sia quelle del ricorso alle valutazioni del credito esterno da parte della Banca centrale ed, infine, assenza di responsabilità delle agenzie in relazione ai rating del credito emessi per la quale si propone inoltre di sostenere l'istituzione di una rete europea di agenzie di rating del credito. A tale proposito sosteniamo la rilevanza di una maggiore diffusione di informazioni tra gli investitori e di un'autorizzazione agli operatori di mercato a investire negli strumenti finanziari derivati soltanto se dimostrano di essere in grado di comprendere e valutare il rischio di credito che il prodotto comporta. Concordiamo, infine, sulla possibilità di istituire una Fondazione di Rating del Credito europea (ECRaF) completamente indipendente e non pubblica.</p>
    </intervention>
    <intervention id="3-302-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questo testo ipocrita sostiene che il principale problema delle agenzie di rating del credito è che esse ostacolano la concorrenza. La soluzione proposta all’eccessiva dipendenza delle banche da dette agenzie è che le banche stesse valutino i rischi. Le banche responsabili di valutare l’austerità! Se non sono in grado di farlo, si chiede loro di applicare il rating meno favorevole per garantirsi la maggiore tutela possibile. Il problema non è di tutelare gli interessi delle banche quanto, piuttosto, di tutelare l’interesse generale. Nuovamente, i cittadini sono in fondo alla lista delle priorità comunitarie.</p>
    </intervention>
    <intervention id="3-302-250" speaker_id="96978" name="Nuno Melo" is_mep="True" mode="written">
      <p sl="pt">Le agenzie di rating del credito svolgono diversi compiti importanti: raccolgono le informazioni sul merito di credito degli emittenti, consentendo così agli stessi emittenti di accedere ai mercati globali, oltre che a quelli interni, di ridurre i costi di informazione e di ampliare il parco di potenziali investitori e quindi garantendo la liquidità dei mercati. La recente crisi finanziaria ha messo in luce i tre principali problemi che interessano il settore: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi. Dobbiamo prestare attenzione alle potenziali misure da adottare. Esse dovrebbero essere sottoposte alle valutazioni d'impatto e ai controlli necessari e sarebbe controproducente se si trasformassero in provvedimenti estemporanei che innalzano le barriere in entrata e il rischio di rating più conservativi, con corrispondenti svantaggi per l'economia reale e l'attività di prestito. Dobbiamo guardare a questo settore da un punto di vista globale, poiché si tratta di un settore autenticamente globalizzato, così come il mercato dei capitali sottostante. È pertanto importante tenere a mente le evoluzioni negli Stati Uniti.</p>
    </intervention>
    <intervention id="3-302-500" speaker_id="96999" name="Alexander Mirsky" is_mep="True" mode="written">
      <p sl="it">La presente relazione d'iniziativa solleva le principali questioni relative al settore del rating del credito, tra le quali: mancanza di concorrenza, di strutture oligopolistiche, di accountability e trasparenza, particolarmente per quanto concerne il rating del debito sovrano. Ritengo la presente relazione alquanto tempestiva. Dobbiamo dare il massimo per evitare di replicare la situazione greca. Ho votato a favore.</p>
    </intervention>
    <intervention id="3-303-000" speaker_id="28255" name="Andreas Mölzer" is_mep="True" mode="written">
      <p sl="de">Le agenzie di rating del credito dovrebbero fornire informazioni sulla qualità del credito. Finora, però, le agenzie si sono guadagnate una reputazione negativa. Ad esempio, la loro reazione tardiva alla crisi finanziaria degli anni Trenta è stata aspramente criticata. Gli esperti delle agenzie di rating del credito non erano neppure riusciti a classificare come rischiose le pessime strutture finanziarie del mercato immobiliare statunitense. Similmente, nel momento in cui i debiti pubblici hanno iniziato ad aumentare, esse hanno reagito soltanto quando gli investitori hanno iniziato a esprimere la propria preoccupazione, rispondendo con tale durezza che i problemi finanziari dei singoli paesi si sono acuiti. L’intero sistema è assolutamente sbagliato se le irregolarità greche e gli scambi di Goldman-Sachs per nascondere il debito erano noti da anni nei mercati, se era normale che Atene rivedesse i propri dati finanziari ogni qualvolta un nuovo governo assumeva il potere e lo Stato riceveva un rating positivo, generando una risposta improvvisa e dura soltanto in seguito alla crisi finanziaria, causando bancarotta, penalizzando Stati le cui banche concedevano prestiti rischiosi e scommettendo, nel contempo, elevate somme di denaro su paesi sull’orlo della bancarotta. Questa proposta è soltanto il primo passo nella giusta direzione e per questo motivo ho votato a favore.</p>
    </intervention>
    <intervention id="3-303-500" speaker_id="96981" name="Franz Obermayr" is_mep="True" mode="written">
      <p sl="de">Ritengo che le attività delle agenzie di rating del credito siano generalmente molto sospette, non soltanto perché esse non individuano i rischi in tempo, come nel caso del mercato immobiliare statunitense, bensì perché possono peggiorare situazioni già negative in seguito al manifestarsi di una crisi. Non possiamo consentire che agenzie private statunitensi di rating del credito decidano in modo arbitrario della solvibilità degli Stati europei. La presente relazione è un passo verso controlli più severi sulle agenzie di rating del credito, motivo per il quale ho votato a favore.</p>
    </intervention>
    <intervention id="3-304-000" speaker_id="96694" name="Rolandas Paksas" is_mep="True" mode="written">
      <p sl="lt">Accolgo con favore la presente risoluzione sulle prospettive future delle agenzie di rating del credito. Il settore del rating del credito riscontra spesso problemi dovuti a strutture oligopolistiche, alla mancanza di concorrenza, di accountability e trasparenza; di conseguenza, la Commissione dovrebbe esaminare la possibilità di istituire una Fondazione di rating del credito europea (ECRaF) completamente indipendente e nuova, che avrebbe il diritto di partecipare alle decisioni in materia di rating del debito sovrano e agenzie di rating del credito. I dirigenti, il personale e la struttura di governance della nuova agenzia dovrebbero essere del tutto autonomi e indipendenti. Accolgo con favore la proposta di aumentare la responsabilità civile delle agenzie di rating del credito in caso di gravi negligenze o scorrettezze professionali, definite su base consistente nell'UE. Inoltre, è necessario aumentare le responsabilità, le capacità, i poteri e le risorse delle autorità di vigilanza per quanto riguarda il controllo, la valutazione e la vigilanza dell'adeguatezza dei modelli interni, per imporre misure prudenziali e per condurre ricerche e ispezioni. É fondamentale creare una vera parità di condizioni per le agenzie di rating del credito, attraverso la promozione di concorrenza, trasparenza, apertura del mercato e stabilità.</p>
    </intervention>
    <intervention id="3-304-500" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, il lavoro che svolgono le agenzie di rating del credito è importante in quanto garanzia di affidabilità e stabilità, per questo è necessario stabilire regole e criteri per le loro valutazioni e la loro imparzialità. Ho votato a favore del testo del collega Klinz perche ritengo fondamentale che l'Unione europea si doti di regole adeguate che gestiscano l'impatto dei rating sull'insieme del sistema finanziario ed economico. Nonostante il vuoto normativo a riguardo e la possibilità per tali agenzie di condizionare l'economia degli Stati membri fino a metterli in crisi, questa relazione risulta essere comunque il primo passo verso una nuova regolamentazione delle agenzie di rating, vista la recente approvazione da parte della Commissione del nuovo regolamento sulle CRAs.</p>
    </intervention>
    <intervention id="3-304-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della mozione del Parlamento sulle agenzie di rating del credito, perché ritengo sia fondamentale ridurre le distorsioni della concorrenza causate dalla prassi comune di agenzie di rating del credito che valutano i partecipanti al mercato e contemporaneamente ottengono ordini da loro. La Commissione dovrebbe valutare attentamente l'eventuale ricorso a strumenti alternativi per misurare il rischio di credito. É fondamentale che l'Autorità europea degli strumenti finanziari e dei mercati possa esercitare efficacemente il proprio potere di vigilanza e abbia il diritto di svolgere indagini senza preavviso e ispezioni in loco. Inoltre, nell'esercizio dei poteri di vigilanza, l'Autorità europea degli strumenti finanziari e dei mercati dovrebbe dare alle persone soggette a un procedimento l'opportunità di essere ascoltate in modo da rispettare i loro diritti di difesa. Concordo con la richiesta alla Commissione di realizzare un'attenta valutazione d'impatto e un'attenta analisi dei costi, dei benefici e della potenziale struttura di governance di una Fondazione europea di rating del credito (ECRaF) totalmente indipendente che intervenga in tutti e tre i settori del rating.</p>
    </intervention>
    <intervention id="3-304-750" speaker_id="28406" name="Miguel Portas" is_mep="True" mode="written">
      <p sl="pt">Sebbene questa relazione presenti degli aspetti positivi, non è stata in grado di proporre la creazione di una Fondazione europea di rating del credito pubblica e indipendente. Al contrario, l’ambiguità della sua formulazione scritta consente il finanziamento pubblico di una nuova agenzia privata. La relazione non cita, inoltre, il ritiro del rating del debito sovrano dalle competenze delle agenzie di rating, la principale misura che possiamo attuare in quest’ambito per combattere la speculazione contro l’euro. Infine, la relazione dovrebbe proporre la valutazione da parte della Commissione della possibilità di un’approvazione preliminare di tutti i prodotti finanziari strutturati da parte dell’Autorità europea degli strumenti finanziari e dei mercati. Per queste ragioni, voto contro.</p>
    </intervention>
    <intervention id="3-305-000" speaker_id="96994" name="Fiorello Provera" is_mep="True" mode="written">
      <p sl="it">Con questo provvedimento ci si esprime finalmente a favore del miglioramento dell'attività delle agenzie di rating aumentandone la trasparenza, l'integrità, la responsabilità, l'indipendenza e l'affidabilità. Pur riconoscendo il ruolo delle agenzie nel fornire informazioni e stimolare la liquidità nei mercati, è ormai evidente che gli operatori finanziari si sono affidati eccessivamente al loro giudizio e che il loro operato ha contribuito a generare la crisi finanziaria. Esiste un'eccessiva dipendenza dalle agenzie esterne di valutazione del credito e un oligopolio nel settore. Sono pertanto favorevole all'istituzione di una Fondazione europea di rating del credito indipendente e competente per la valutazione nel settore pubblico, societario e degli strumenti finanziari strutturati.</p>
    </intervention>
    <intervention id="3-305-500" speaker_id="96903" name="Paulo Rangel" is_mep="True" mode="written">
      <p sl="pt">La recente crisi finanziaria ha dimostrato la necessità di regolamentare le agenzie di rating del credito. Gli eventi recenti consentono di individuare i loro insuccessi e di rivalutare il loro status di certificatori di quanti sono oggetto della loro analisi: società, settore pubblico e strumenti finanziari strutturati. É chiaro che esse rivestono un ruolo importante nel ridurre le asimmetrie dell’informazione che potrebbero sorgere tra investitori. Dall’altro lato, però, è stata rilevata un’eccessiva fiducia nei rating assegnati dalle agenzie di rating del credito, il che ha certamente contribuito a inasprire la crisi finanziaria. Pertanto, vi è urgente bisogno di un nuovo modello di regolamentazione che riduca la dipendenza dai rating delle agenzie. La soluzione include provvedimenti quali la limitazione della dipendenza della Banca centrale europea (BCE) dai dati forniti da agenzie esterne, rafforzando le competenze di legislatori e autorità di vigilanza, avviando la discussione sulla creazione di una Fondazione europea di rating del credito, aumentando la quantità di informazioni a disposizione degli investitori (riducendo dunque il potere delle agenzie di rating) e consolidando i meccanismi di responsabilità civile.</p>
    </intervention>
    <intervention id="3-306-000" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dal collega Klinz. Invito le agenzie di rating a fare più chiarezza su come calibrino il loro rating sovrano, chiedendo al settore di spiegare le loro metodologie e perché le loro valutazioni si discostano dalle previsioni delle principali istituzioni finanziarie internazionali. Un altro punto controverso riguarda la struttura da proporre per controbilanciare a livello europeo le tre maggiori agenzie di rating, ritenute troppo dominanti sulla scena europea. Invito pertanto la Commissione a procedere a una valutazione dettagliata per una fondazione di rating creditizio completamente indipendente, dotata di fondi iniziali per coprire al massimo i primi cinque anni d'attività.</p>
      <p sl="it">Infine, è indispensabile esaminare le modalità per rendere civilmente responsabili le agenzie di rating per le indicazioni fornite e chiedo alla Commissione di individuare i modi in cui le agenzie di rating possano essere ritenute responsabile ai sensi del diritto civile degli Stati membri.</p>
    </intervention>
    <intervention id="3-307-000" speaker_id="28409" name="Raül Romeva i Rueda" is_mep="True" mode="written">
      <p sl="en">Voto a favore. Le agenzie di rating del credito svolgono diversi compiti importanti. Raccolgono le informazioni sul merito di credito degli emittenti in un contesto globale caratterizzato da un'asimmetria dell'informazione tra emittenti del debito e investitori consentendo così agli stessi emittenti di accedere ai mercati globali, oltre che a quelli interni, di ridurre i costi di informazione e di ampliare il parco di potenziali investitori e quindi garantendo la liquidità dei mercati nonché la reperibilità dei prezzi. Tuttavia l'evoluzione del contesto giuridico le ha trasformate da “intermediari delle informazioni” in “autorità di approvazione ufficiali”. La recente crisi finanziaria ha messo in luce i tre principali problemi che interessano il settore: mancanza di concorrenza, eccessiva dipendenza del quadro normativo dalle valutazioni esterne e assenza di responsabilità delle agenzie in relazione ai rating del credito emessi.</p>
    </intervention>
    <intervention id="3-308-000" speaker_id="96819" name="Licia Ronzulli" is_mep="True" mode="written">
      <p sl="it">L'obiettivo principale della risoluzione adottata oggi è quello di eliminare dall'intero sistema, per quanto possibile e in tempi realistici, la dipendenza dalle valutazioni del credito esterne. Il ruolo delle valutazioni esterne come criterio determinante assume particolare rilevanza quando si tratta di declassare una categoria di investimento a quella inferiore. In un mercato competitivo e ben funzionante la reputazione di un'agenzia dovrebbe essere sufficiente a garantire la qualità dei rating emessi. Tuttavia, poiché in questo periodo le agenzie di rating del credito operano in regime di oligopolio, esse beneficiano di un mercato per sua stessa natura "garantito".</p>
    </intervention>
    <intervention id="3-308-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ho votato a favore della relazione Klinz perché ritengo che le misure da essa proposte per risolvere i problemi del settore del rating del credito si muovano nella giusta direzione. Questi servizi hanno conseguenze notevoli e il risultato della loro attività può essere terribile per gli Stati e le organizzazioni che ricevono un rating, come abbiamo potuto constatare nel corso della recente crisi finanziaria. Dobbiamo stabilire chiare norme operative per questi servizi, le procedure di rating utilizzate devono essere divulgate e le agenzie devono assumersi le proprie responsabilità. Gli Stati e tutti i tipi di servizi e organizzazioni che esse valutano non possono essere lasciati alla mercé delle loro decisioni. Le tre principali agenzie di rating valutano il 95 per cento delle attività economiche, pertanto si tratta di un monopolio, con tutte le ripercussioni negative che ne seguono. Chiediamo trasparenza, limitazioni delle attività illegali, assunzione di responsabilità, valutazione delle agenzie da parte di organismi indipendenti che ne garantiscano imparzialità e severa applicazione delle regole.</p>
    </intervention>
    <intervention id="3-309-000" speaker_id="28295" name="Antolin Sanchez Presedo" is_mep="True" mode="written">
      <p sl="es">Sostengo la relazione Klinz per accelerare il processo di riforma delle agenzie di rating. Mentre la prima iniziativa legislativa ha sottoposto le agenzie a regolamentazione e vigilanza e la seconda ha chiarito i poteri di vigilanza dell’Autorità europea degli strumenti finanziari e dei mercati, la presente risoluzione invita a ridurre la dipendenza dalle valutazioni del credito esterne a livello normativo, strutturando il settore secondo un quadro concorrenziale e migliorandone i modelli di business secondo i criteri del Comitato di stabilità finanziaria.</p>
      <p sl="es">Il testo finale include gli emendamenti da me presentati, i quali mirano a rafforzare i poteri delle autorità di vigilanza, a promuovere una parità di condizioni globale, ad aumentare la concorrenza evitando lo “shopping dei rating” e creando procedure standard per diffondere le informazioni. Per quanto concerne il tema del debito sovrano, invitano le agenzie di rating a evitare una struttura prociclica nel proprio lavoro, tenendo in considerazione le previsioni delle principali istituzioni finanziarie internazionali. Inoltre, ho invitato la Commissione a presentare proposte per riformare i modelli di pagamenti e imporre la responsabilità per condotta scorretta.</p>
      <p sl="es">Infine, accolgo con soddisfazione il fatto che la relazione prenda in considerazione la creazione di un’Agenzia europea di rating indipendente e la possibilità di creare una fondazione europea.</p>
    </intervention>
    <intervention id="3-310-000" speaker_id="4545" name="Catherine Stihler" is_mep="True" mode="written">
      <p sl="en">Sostengo la presente relazione, la quale riconosce che le agenzie di rating del credito mancano di responsabilità, concorrenza e trasparenza, particolarmente in materia di debito sovrano. Sono necessari ancora molti sforzi a livello comunitario e globale per garantire che pratiche sconsiderate non mettano in pericolo la sicurezza finanziaria dell’Unione.</p>
    </intervention>
    <intervention id="3-311-000" speaker_id="96974" name="Nuno Teixeira" is_mep="True" mode="written">
      <p sl="pt">Le agenzie di rating del credito sono intermediari finanziari che promuovono liquidità e trasparenza nel mercato riducendo le asimmetrie dell'informazione nei mercati di capitali e facilitando l'accesso al mercato mondiale, riducono i costi dell'informazione e ampliano il parco potenziale di prenditori di credito e investitori.</p>
      <p sl="pt">Ad ogni modo, le agenzie presentano determinati problemi, in particolare per quanto concerne la mancanza di concorrenza, le strutture oligopolistiche e l’eccessiva fiducia riposta in loro, unitamente alla mancanza di trasparenza e responsabilità. Tali questioni sono sempre più importanti, ancor più per quegli Stati membri che, a causa di difficoltà economiche e finanziarie, assistono a una fluttuazione incoerente e ciclica di varie istituzioni nazionali.</p>
      <p sl="pt">Sebbene non si possa negare l’importanza delle agenzie di rating del credito, è consigliabile limitare il loro ruolo in futuro. Pertanto, ho votato a favore della proposta presentata dal Parlamento, che invita la Commissione a effettuare uno studio di impatto e un’analisi di costi, benefici e della potenziale struttura di governance di una Fondazione europea di rating del credito (ECRaF) che intervenga nei vari settori del rating: società, settore pubblico e strumenti finanziari.</p>
    </intervention>
    <intervention id="3-312-000" speaker_id="96918" name="Derek Vaughan" is_mep="True" mode="written">
      <p sl="en">La presente relazione introdurrà un controllo maggiore delle agenzie di rating del credito da parte della nuova Autorità europea degli strumenti finanziari e dei mercati, che si dimostrerà essere uno strumento importante nel garantire che il precedente atteggiamento lassista nei prestiti non possa continuare sulla scia della crisi finanziaria. Le agenzie di rating del credito ricevono un compenso dalle istituzioni finanziarie per emettere un rating sui loro prodotti e dalla conseguente attività di vendita di detti prodotti. Questo conflitto si traduceva nell’interesse, da parte delle agenzie, ad assegnare rating elevati a strumenti finanziari complessi, il che portava alla soddisfazione degli investitori nell’acquisto di detti prodotti. Inoltre, le agenzie fornivano consulenze alle aziende sulle modalità di presentare i propri prodotti a maggiore rischio come prodotti a basso rischio, rendendo detti prodotti più tossici di quanto indicato dal rating, una pratica ingannevole che ha causato perdite notevoli per gli investitori, tra cui molti pensionati in tutto il Galles.</p>
    </intervention>
    <intervention id="3-313-000" speaker_id="97016" name="Angelika Werthmann" is_mep="True" mode="written">
      <p sl="de">La crisi economica e finanziaria ha gettato un’ombra sulle agenzie di rating del credito e, in particolare, sul loro ruolo attivo nella crisi, a causa di problemi quali la mancanza di concorrenza, un’eccessiva dipendenza dai rating esterni e una mancanza di responsabilità nel settore. Per questa ragione, il relatore invita a valutare la possibilità di creare un’Agenzia europea di rating del credito davvero indipendente, affermando che la nuova Fondazione europea per il rating del credito deve essere autosufficiente. Considerando le profonde conseguenze dei rating, un’intensa interazione con questo settore è inevitabile. Pertanto, ho votato a favore della relazione.</p>
    </intervention>
    <intervention id="3-314-000" speaker_id="41007" name="Iva Zanicchi" is_mep="True" mode="written">
      <p sl="it">La crisi finanziaria degli ultimi anni ha messo in evidenza i tre principali problemi che interessano il settore: mancanza di concorrenza, eccessiva dipendenza del quadro normativo delle valutazioni esterne e assenza di responsabilità delle agenzie in relazione ai rating del credito emessi. Ho espresso un voto favorevole alla relazione del collega on. Klinz poiché ritengo valida e interessante la possibilità di istituire una fondazione di rating del credito europea completamente indipendente e non pubblica.</p>
    </intervention>
    <intervention id="3-315-250" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore di questa relazione perché ritengo fondamentale confrontarci con il mancato rispetto degli standard sociali internazionali sia all’interno che fuori dell’Europa; queste rappresentano una forma di dumping sociale e ambientale che danneggia le imprese e i lavoratori europei. La relazione andrà auspicabilmente a rafforzare le norme di base per il lavoro che figurano nella legislazione dell’Organizzazione internazionale del lavoro (OIL).</p>
    </intervention>
    <intervention id="3-315-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa risoluzione sulla dimensione esterna della politica sociale, la promozione delle norme sociali e del lavoro e la responsabilità sociale delle imprese europee. È opportuno sottolineare che la dimensione esterna della politica sociale comprende attività e iniziative dell’UE finalizzate alla promozione delle norme sociali e del lavoro nei paesi non aderenti. Tali norme offrono a uomini e donne la possibilità di trovare un lavoro dignitoso e produttivo in condizioni di libertà, uguaglianza, sicurezza e dignità. Le norme internazionali del lavoro dovrebbero innanzi tutto assicurare lo sviluppo delle persone in quanto esseri umani. Le persone non sono merci il cui prezzo può essere negoziato. Il lavoro fa parte della nostra vita quotidiana ed è fondamentale per la dignità, il benessere e lo sviluppo dell’individuo. L’UE gode di una buona reputazione per quanto riguarda il dialogo internazionale sulle questioni sociali. In tale ambito, l’Unione è considerata un interlocutore sensibile e affidabile. Questo può essere sfruttato per raggiungere obiettivi più ambizioni fissati dall’UE. Uno di questi è la costruzione di un approccio coerente, integrato e professionale dell’UE alla dimensione esterna della politica sociale. A tal fine sarà essenziale il coordinamento in seno al Parlamento europeo, ma anche con la Commissione e con il Servizio per l’azione esterna recentemente istituito.</p>
    </intervention>
    <intervention id="3-316-000" speaker_id="96702" name="Elena Oana Antonescu" is_mep="True" mode="written">
      <p sl="ro">La dimensione esterna della politica sociale comprende le attività e iniziative dell'Unione europea finalizzate alla promozione delle norme sociali e del lavoro nei paesi terzi. La protezione dei diritti economici e sociali è un obbligo per tutti gli Stati membri, derivante dalla Dichiarazione universale dei diritti dell’uomo delle Nazioni Unite.</p>
      <p sl="ro">Ne consegue che l’atteggiamento di tutti gli Stati membri deve riflettere chiaramente i principi del modello sociale europeo quando sono in gioco questioni sociali e la cooperazione tra gli Stati membri. Vorrei sottolineare che il modello sociale europeo offre pari opportunità sul piano dell’istruzione, della formazione e del mercato del lavoro e un pari accesso ai servizi sociali come principali pilastri del successo economico.</p>
      <p sl="ro">Esorto quindi gli Stati membri a sostenere la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile.</p>
      <p sl="ro">Ho votato a favore di questa proposta di risoluzione che sostiene la dignità, il benessere e lo sviluppo individuale quali obiettivi fondamentali del nostro sviluppo economico.</p>
    </intervention>
    <intervention id="3-317-000" speaker_id="97228" name="Pino Arlacchi" is_mep="True" mode="written">
      <p sl="en">La relazione sulla dimensione esterna della politica sociale si ricollega a una priorità delle politiche sociali UE. Il testo chiede il rafforzamento degli standard di base in materia di lavoro, così come sanciti nelle convenzioni OIL, tra cui la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile. Ho votato a favore di questa relazione che prefigura un cambio nella governance mondiale ed europea, volto a una migliore applicazione dei diritti dei lavoratori e degli standard di lavoro.</p>
    </intervention>
    <intervention id="3-317-500" speaker_id="96862" name="Sophie Auconie" is_mep="True" mode="written">
      <p sl="fr">Ho sostenuto la relazione del collega Falbr perché credo che l’Unione debba promuovere delle norme sociali e del lavoro più severe presso i paesi terzi al fine di mantenere la sua credibilità nel commercio internazionale e allacciare rapporti forti con i principali partner commerciali. La relazione preconizza una relazione equilibrata con le ONG e le organizzazioni internazionali al fine di agevolare la ratifica delle convenzioni. Per poter negoziare con l’Unione, i paesi terzi devono innanzi tutto rispettare le norme del lavoro stabilite a livello internazionale.</p>
    </intervention>
    <intervention id="3-318-000" speaker_id="28114" name="Liam Aylward" is_mep="True" mode="written">
      <p sl="ga">Secondo le ultime stime dell’Organizzazione internazionale del lavoro, 115 milioni di bambini svolgono lavori pericolosi – una tra le forme più deprecabili di lavoro minorile – a rischio della vita e della salute. In vista della Giornata mondiale contro il lavoro minorile del prossimo 12 giugno, ho votato a favore di questa relazione importante e opportuna, in cui si invitano le parti dell’accordo di libero scambio a impegnarsi – in conformità con la dichiarazione sui principi e i diritti fondamentali sul lavoro dell’OIL – a eliminare qualsiasi forma di lavoro forzato e abolire il lavoro minorile.</p>
      <p sl="ga">Il lavoro minorile e la violazione sistematica dei diritti umani non possono essere esclusi dalle discussioni su accordi commerciali; l’UE deve assumere una posizione forte a favore della politica sociale e del lavoro e degli standard sociali quando siede al tavolo delle trattative commerciali.</p>
    </intervention>
    <intervention id="3-318-500" speaker_id="96680" name="Zigmantas Balčytis" is_mep="True" mode="written">
      <p sl="lt">La dimensione esterna della politica sociale comprende anche le attività e iniziative dell’UE finalizzate alla promozione delle norme sociali e del lavoro nei paesi terzi. L’UE si è posta non soltanto l’obiettivo di diventare un polo d’eccellenza in materia di responsabilità sociale delle imprese (RSI), ma anche quello di promuovere la RSI nelle sue politiche esterne. Il mancato rispetto degli standard sociali internazionali di base costituisce una forma di dumping sociale e ambientale che danneggia le imprese e i lavoratori europei. Concordo sulla necessità di rafforzare il ruolo delle istituzioni internazionali competenti, quali l’Organizzazione internazionale del lavoro (OIL), l’Organizzazione mondiale del commercio (OMC), l’Organizzazione per la cooperazione e lo sviluppo economico (OCSE) e le Nazioni Unite, nonché di avvalersi della loro cooperazione per definire, applicare e promuovere le norme sociali internazionali di base.</p>
    </intervention>
    <intervention id="3-318-750" speaker_id="5956" name="Regina Bastos" is_mep="True" mode="written">
      <p sl="pt">Indubbiamente, il nostro è un mondo globalizzato, dove i paesi sono legati tra loro da vincoli economici, sociali, culturali e politici. Tuttavia i rapporti commerciali tra l’Unione europea e i paesi terzi sono contraddistinti ancora da profonde differenze a livello di sistemi di tutela sociale e condizioni di lavoro. Quale partner commerciale e importante parte negoziale a livello internazionale, l’UE dovrebbe incoraggiare l’applicazione di standard sociali e del lavoro più elevati presso i paesi terzi. Ho votato quindi a favore della relazione, in cui si enfatizza il ruolo cruciale che l’UE può svolgere nel campo dei diritti umani e in particolare del diritto a un lavoro dignitoso.</p>
    </intervention>
    <intervention id="3-318-875" speaker_id="28214" name="Jean-Luc Bennahmias" is_mep="True" mode="written">
      <p sl="fr">Una formula omogenea per una clausola sociale da inserire in tutti gli accordi commerciali bilaterali: questa è la proposta contenuta nella relazione di prossima adozione sulla dimensione esterna della politica sociale e la promozione delle norme sociali. Senza dubbio questa iniziativa si muove nella direzione giusta. Dopo la constatazione che gli accordi di libero scambio contengono solo riferimenti sporadici alle norme sociali, la relazione suggerisce alcune soluzioni, tra cui l’inserimento di una clausola sociale, il rispetto delle convenzioni dell’OIL che sono peraltro già state ratificate da tutti gli Stati membri, il rafforzamento della cooperazione tra i paesi terzi e gli Stati membri. Il concetto di responsabilità sociale delle imprese è l’altro aspetto interessante della relazione. Per quanto utile, la responsabilità sociale delle imprese rimane volontaria e facoltativa, quindi perfettibile. Oltre ad estendere questo concetto a più ambiti e all’inserimento della RSI nelle nostre politiche commerciali, perché non renderla obbligatoria? Oltre al segnale politico, ciò consentirebbe di avanzare concretamente nella realizzazione dei nostri obiettivi di politica sociale.</p>
    </intervention>
    <intervention id="3-319-000" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, la dimensione esterna della politica sociale comprende le iniziative dell'Unione volte alla promozione delle norme sociali e del lavoro nei paesi terzi. L'Unione europea, con l'adozione di norme sul lavoro, favorisce la possibilità per i cittadini di ottenere un lavoro in condizioni di libertà, uguaglianza, sicurezza e dignità. Considerata l'attuale fase di globalizzazione dell'economia mondiale, le norme internazionali del lavoro rappresentano la base sulla quale costruire la crescita sociale ed economica di un paese. La Cina, l'India e altre economie emergenti sono attori sempre più importanti nel panorama degli investimenti stranieri. Tuttavia, questo fenomeno è associato al rischio che questi paesi e, in particolare, le loro imprese esportino norme del lavoro meno rigorose di quelle presenti all'interno dell'Unione. Ritengo, pertanto, che l'Unione europea debba adottare un atteggiamento vigile nei confronti dei paesi terzi che vogliano concludere con essa accordi commerciali.</p>
      <p sl="it">Le piccole e medie imprese europee sono i principali attori nell'attuazione delle norme sociali. A mio avviso è di fondamentale importanza disporre di una definizione chiara e univoca di responsabilità sociale delle imprese che impedisca l'attuale diversità di interpretazione stabilendo, nel contempo, le modalità che consentano di verificarne il rispetto.</p>
    </intervention>
    <intervention id="3-320-000" speaker_id="97198" name="Mara Bizzotto" is_mep="True" mode="written">
      <p sl="it">Ho inteso sostenere con voto positivo la relazione del collega Falbr che da un lato coglie l'importanza strategica della responsabilità sociale delle imprese come strumento di motivazione volto a stimolare la crescita aziendale e dall'altro sottolinea che l'approccio al tema deve aver luogo solo su base volontaria. Ho inoltre condiviso pienamente l'approccio critico del relatore, il quale disapprova il comportamento dell'Unione europea che dimostra ipocrisia nel promuovere da un lato un modello sociale attento ai diritti sociali e nel concludere, d'altro, accordi commerciali con paesi che non rispettano o prevedono la tutela per i lavoratori. .</p>
    </intervention>
    <intervention id="3-321-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione perché accade ancora che le convenzioni e gli accordi dell’Organizzazione internazionale del lavoro non siano applicati in maniera corretta o completa e che i principi della responsabilità sociale delle imprese non siano rispettati. Le norme internazionali del lavoro devono innanzi tutto tutelare i diritti dei lavoratori, perché il lavoro è parte della vita di tutti giorni e fondamentale per la dignità, il benessere e la crescita degli individui. Unitamente alle norme sociali, la responsabilità sociale delle imprese dovrebbe favorire una crescita sostenibile; le aziende non devono rifuggire il dialogo con i loro dipendenti, anzi dovrebbero rispettarli e favorire un rapporto dignitoso con loro, incoraggiare la loro partecipazione mediante forme di consultazione e informazione, nonché attraverso le contrattazioni collettive; promuovere lo sviluppo delle competenze e la formazione permanente; rispettare le norme in materia di sicurezza sul lavoro; promuovere le pari opportunità; creare un ambiente adeguato in cui le parti sociali possono prevedere e gestire i cambiamenti del mercato del lavoro, come per esempio le ristrutturazioni; migliorare la qualità del lavoro e integrare e proteggere i lavoratori appartenenti a categorie vulnerabili come i giovani, gli anziani, i disabili e gli immigrati. L’Unione europea dovrebbe continuare a utilizzare un sistema a sanzioni e incentivi negli accordi bilaterali e regionali al fine di garantire l’applicazione delle disposizioni sociali stabilite negli accordi UE. Inoltre è molto importante che i governi stessi non si ritraggano dalle loro responsabilità e mantengano il modello sociale europeo, altrimenti corriamo il rischio di assistere a una privatizzazione del diritto del lavoro e dei sistemi e servizi di sicurezza sociale.</p>
    </intervention>
    <intervention id="3-322-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">La dimensione esterna della politica sociale comprende le attività e iniziative dell'UE finalizzate alla promozione delle norme sociali e del lavoro nei paesi terzi. Benché la strategia di Lisbona e la strategia UE 2020 attribuiscano alla politica sociale un’importanza senza precedenti, le questioni della competitività e i fattori economici continuano a prevalere sulle questioni sociali. Otto convenzioni dell’OIL sanciscono gli standard di base in materia di lavoro che riguardano la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile.</p>
      <p sl="ro">Affinché l'Unione europea negozi con i paesi terzi, questi devono rispettare tutte le convenzioni sopra indicate. Ciò costituisce una condizione imprescindibile per l'avvio di negoziati con i paesi terzi. La politica commerciale non può ignorare il mancato rispetto dei diritti dei lavoratori e pertanto la società può continuare a svilupparsi solo una volta eliminati questi ostacoli.</p>
      <p sl="ro">L’UE gode di buona reputazione per quanto riguarda il dialogo internazionale sulle questioni sociali. In tale ambito, l’Unione è considerata un interlocutore sensibile e affidabile. Questo può essere sfruttato per raggiungere obiettivi più ambizioni fissati dall’UE.</p>
    </intervention>
    <intervention id="3-323-000" speaker_id="96716" name="Zuzana Brzobohatá" is_mep="True" mode="written">
      <p sl="cs">La relazione affronta un argomento importantissimo al giorno d’oggi: i diritti dei lavoratori. Il cosiddetto dumping sociale rappresenta una grave minaccia per i lavoratori perché pregiudica seriamente i loro diritti. Le imprese multinazionali sono i principali attori nell’attuazione delle norme sociali. È pertanto essenziale mettere a punto una definizione chiara e univoca della nozione di responsabilità sociale delle imprese che ricomponga le attuali divergenze interpretative e stabilisca i requisiti minimi per tale responsabilità, nonché una modalità per controllarne il rispetto. Numerose imprese si trasferiscono in una regione soltanto perché offre un vantaggio finanziario temporaneo, dovuto in genere a un minore costo della manodopera. Le aziende rifiutano in genere di creare un legame duraturo con una data regione e quindi di partecipare alla responsabilità sociale per quella collettività. La relazione invoca un rafforzamento degli standard di base in materia di lavoro sanciti nelle convenzioni dell’Organizzazione internazionale del lavoro, tra cui figura la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile. Si chiedono cambiamenti nel sistema di gestione globale e in seno all’UE al fine di proteggere meglio i diritti dei lavoratori e le condizioni d’impiego. I relatori sono riusciti a propugnare una chiara dimensione sociale nel documento e ho pertanto voluto esprimere un voto favorevole.</p>
    </intervention>
    <intervention id="3-324-000" speaker_id="96798" name="John Bufton" is_mep="True" mode="written">
      <p sl="en">Ho votato contro l’applicazione di una dimensione esterna della politica sociale, la promozione delle norme sociali e del lavoro e la responsabilità sociale delle imprese europee. Questo perché credo che l’UE dovrebbe esimersi dall’imporre norme sociali ai paesi terzi, per quanto possa ritenerle giuste o utili. Pur riconoscendo l’importanza di trattare i lavoratori in modo umano, la politica sociale dell’UE ha già messo in subbuglio diverse istituzioni britanniche e non dovrebbe essere esportata altrove. Nell’ambito della politica sociale occorre sempre un certo grado di flessibilità e libertà, perché una politica standardizzata può rivelarsi controproducente quando viene applicata a una data realtà nazionale. In sostanza, l’UE non dovrebbe affatto occuparsi di politica sociale.</p>
    </intervention>
    <intervention id="3-324-062" speaker_id="96867" name="Maria Da Graça Carvalho" is_mep="True" mode="written">
      <p sl="pt">Plaudo alle attività e iniziative dell’UE finalizzate alla promozione delle norme sociali e del lavoro nei paesi terzi, perché ciò garantisce che la crescita dell’economia mondiale vada a vantaggio di tutti nell’attuale contesto globalizzato. Sono favorevole a imporre ai paesi terzi delle condizioni basate sui valori sociali e sulla dignità umana quale presupposto per negoziare con l’UE. Attraverso questo tipo di Unione riusciremo a utilizzare la politica estera per migliorare la situazione nel mondo.</p>
    </intervention>
    <intervention id="3-324-093" speaker_id="96973" name="Mário David" is_mep="True" mode="written">
      <p sl="pt">L’Organizzazione internazionale del lavoro (OIL) svolge un ruolo cardine nel sistema internazionale perché contribuisce alla creazione di un consenso attorno alle norme in materia di lavoro. Gli Stati membri dell’UE hanno aderito a gran parte di questo importante acquis . Persistono però alcune differenze nella legislazione sul lavoro tra i paesi sviluppati e quelli in via di sviluppo. A mio giudizio, è fondamentale per l’UE che avvenga una conciliazione tra le nostre norme e quelle dei paesi terzi, in particolare dei nostri principali partner commerciali, al fine di garantire un livello minimo di giustizia nel commercio internazionale. La relazione è del medesimo parere e stabilisce alcune strategie volte a fare rispettare a questi paesi i medesimi principi dell’UE in materia di diritto del lavoro. La definizione di standard equi per le condizioni di lavoro è una premessa essenziale a uno sviluppo duraturo e sostenibile, oltre a contribuire alla realizzazione degli Obiettivi di sviluppo del Millennio. Ritengo quindi che la relazione offra un contribuito sufficientemente valido allo sviluppo del sistema di scambi internazionale basato su rapporti di lavoro tanto eterogenei a livello di paesi/blocchi commerciali. Posso affermare che la promozione di questa politica di responsabilità per le condizioni di lavoro è dimostrazione di un’Europa attenta e scrupolosa, determinata a difendere i valori universali in cui crede.</p>
    </intervention>
    <intervention id="3-324-125" speaker_id="1746" name="Luigi Ciriaco De Mita" is_mep="True" mode="written">
      <p sl="it">Signor Presidente, onorevoli colleghi, uno degli obiettivi fondamentali dell´UE è quello di coniugare lo sviluppo umano e sociale con lo sviluppo economico. Il loro equilibrato rapporto consente da un lato alle persone di svolgere il loro lavoro con un'adeguata remunerazione che rispetti la dignità umana e la qualità professionale e, dall´altro, agli imprenditori di perseguire lo sviluppo della loro impresa secondo logiche di mercato temperate dalla dimensione umana in cui esso si deve sviluppare. Questa prospettiva, che alcuni chiamano anche economia sociale di mercato, in realtà è un nuovo paradigma che va oltre l'economia del benessere e si riorienta alla centralità della persona umana. Questo riorientamento non può non comprendere un coerente sostegno alla politica sociale, inclusa la promozione delle relative norme e una correlata responsabilità delle imprese. Tale approccio e visione non può e non deve riguardare solo l´ambito interno all´UE, ma anche l' azione esterna, in ogni occasione, in modo particolare quando vengono negoziati accordi. Il rispetto delle norme dell´OIL, i principi contenuti nella Carta sociale europea, il dialogo sociale, sono solo alcuni dei temi che possono essere sviluppati in tali occasioni. La relazione approvata ritengo sia un buon sostegno a questi obiettivi.</p>
    </intervention>
    <intervention id="3-324-187" speaker_id="1289" name="Proinsias De Rossa" is_mep="True" mode="written">
      <p sl="en">La dimensione esterna della politica sociale si articola in iniziative e attività comunitarie finalizzate alla promozione delle norme sociali e del lavoro nei paesi terzi. Il mancato rispetto, nell’UE e all’esterno, degli standard sociali internazionali di base costituisce una forma di dumping sociale e ambientale che danneggia le imprese e i lavoratori e cittadini UE e dei paesi terzi. Se prendiamo atto della globalizzazione dell’industria e dei servizi, le norme internazionali del lavoro sono il presupposto per garantire una crescita dell’economia mondiale a vantaggio di tutti. La relazione chiede un cambiamento nel governo mondiale e UE al fine di migliorare l’attuazione dei diritti dei lavoratori e delle condizioni di lavoro, oltre a invocare il rafforzamento delle norme di base del lavoro sancite dalle otto convenzioni OIL che riguardano la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile.</p>
    </intervention>
    <intervention id="3-324-250" speaker_id="4335" name="Marielle De Sarnez" is_mep="True" mode="written">
      <p sl="fr">La dimensione esterna della politica sociale è finalizzata alla promozione delle norme sociali e del lavoro presso i paesi terzi e alla lotta contro il dumping sociale che segue talvolta alla globalizzazione del commercio internazionale. L’Unione non può assistere inerme al dumping sociale, sanitario e ambientale causato dall’esodo massiccio dei sistemi di produzione dal territorio europeo. I costi irrisori della manodopera o le condizioni di lavoro deplorevoli non devono essere più considerate dalla Commissione un “vantaggio competitivo naturale”. Su questo punto, chiedo con determinazione un cambiamento nella posizione adottata dalla Commissione.</p>
    </intervention>
    <intervention id="3-324-500" speaker_id="4347" name="Christine De Veyrac" is_mep="True" mode="written">
      <p sl="fr">Ho votato a favore della relazione Falbr perché dinanzi al recente indebolimento del ruolo dell’Organizzazione internazionale del lavoro, ritengo opportuno ricordare l’importanza del rispetto dei diritti sociali dei lavoratori nel mondo. L’Unione europea deve assumere la guida a livello mondiale e imporre agli altri paesi il rispetto delle norme internazionali del diritto del lavoro, oltre a limitare il ricorso disinibito al dumping sociale. È importante che tutti gli attori europei siano coinvolti nella realizzazione di questa politica: i governi nell’ambito della conclusione di accordi internazionali o le imprese europee che espandono le loro attività nei paesi terzi.</p>
    </intervention>
    <intervention id="3-325-000" speaker_id="96914" name="Anne Delvaux" is_mep="True" mode="written">
      <p sl="fr">La dimensione esterna della politica sociale è finalizzata alla promozione delle norme sociali fondamentali presso i paesi terzi per il raggiungimento degli Obiettivi per lo sviluppo del Millennio stabiliti dalle Nazioni Unite e per tutelare i lavoratori grazie al rispetto delle norme internazionali del lavoro. L’UE non è affatto superata e dovrebbe fare leva sulla propria credibilità e buona reputazione in questo ambito per allacciare alleanze sociali con i principali partner commerciali e promuovere queste norme presso l’OMC e l’OIL. Per sedere al tavolo delle trattative con l’UE, i paesi terzi devono aderire ai medesimi standard internazionali di base in materia di lavoro.</p>
    </intervention>
    <intervention id="3-326-000" speaker_id="96977" name="Diogo Feio" is_mep="True" mode="written">
      <p sl="pt">La dimensione esterna della politica europea non è limitata alla stipula di accordi o agli aiuti internazionali. C’è molto di più; ad essa sottende un lavoro di esportazione dei valori europei verso i paesi terzi, non solo in termini di democratizzazione e maggiore rispetto dei diritti fondamentali, ma anche di promozione di politiche attive a protezione dell’ambiente, dei diritti di donne e minori, delle norme del lavoro che tutelano la dignità umana e promuovono lo sviluppo personale. Lo stesso vale per la promozione delle politiche di responsabilità sociale presso le imprese nei paesi terzi.</p>
    </intervention>
    <intervention id="3-326-250" speaker_id="96899" name="José Manuel Fernandes" is_mep="True" mode="written">
      <p sl="pt">Questa relazione dell’onorevole Falbr riguarda la dimensione esterna della politica sociale, la promozione delle norme sociali e del lavoro e la responsabilità sociale delle imprese. L’Unione europea è sempre stata un bastione per la difesa dei diritti sociali dei lavoratori, il cui rispetto è una condizione imprescindibile per i negoziati con i paesi terzi. Nonostante le otto convenzioni dell’Organizzazione mondiale del lavoro (OIL), oltre la metà dei lavoratori non godono di diritti sociali, stando all’OIL stessa, in particolare se sono immigrati, donne e minori. È negli interessi dell’UE promuovere la dignità personale e il rispetto dei diritti sociali in tutti gli Stati membri, creando allo scopo un meccanismo in grado di individuare e sanzionare chi non garantisce tali diritti ai lavoratori. Sono favorevole alla relazione e ho quindi espresso un voto positivo. Oltre a ribadire l’importanza di determinati valori in un mondo globalizzato e sempre più dominato dall’economia, la relazione promuove la dignità umana, condanna lo sfruttamento delle persone, promuove il benessere e lo sviluppo personale integrato, oltre a esortare l’UE a ottemperare alle norme OIL.</p>
    </intervention>
    <intervention id="3-326-500" speaker_id="96706" name="João Ferreira" is_mep="True" mode="written">
      <p sl="pt">Questa è l’ennesima enunciazione di preoccupazioni e critiche lecite che purtroppo non tocca il nocciolo del problema e per questo motivo finisce col peccare di una certa incoerenza.</p>
      <p sl="pt">La relazione sulla sicurezza sociale nel mondo redatta nel 2010 dall’Organizzazione mondiale del lavoro (OIL) afferma che oltre il 50 per cento dei lavoratori non gode di alcuna tutela sociale. È in questo contesto che l’Unione europea sta realizzando una politica commerciale basata sulla difesa strenua del libero scambio, grazie alla negoziazione e conclusione di innumerevoli accordi bilaterali e regionali. Lungi dall’incoraggiare la “responsabilità sociale delle imprese” che è praticamente inesistente, tali accordi intendono in realtà tutelare i profitti delle grandi aziende e istituzioni finanziarie, non prestano la dovuta attenzione ai diritti dei lavoratori, all’importanza delle contrattazioni collettive e della libertà di associazione dei lavoratori, all’eliminazione effettiva delle discriminazioni sul posto di lavoro, all’eliminazione del lavoro forzato, al lavoro in condizioni di scarsa sicurezza e male retribuito, o al lavoro minorile.</p>
      <p sl="pt">Questo elenco è meramente esemplificativo, a indicare che la relazione avrebbe potuto e dovuto spingersi oltre. È importante attribuire una responsabilità alla Commissione europea ed esigere da lei una coerenza nelle sue politiche e azioni, oltre a iniziative efficaci volte alla promozione delle norme sociali e del lavoro.</p>
    </intervention>
    <intervention id="3-327-000" speaker_id="4466" name="Ilda Figueiredo" is_mep="True" mode="written">
      <p sl="pt">La relazione ha alcuni aspetti positivi, per esempio denuncia le multinazionali che ignorano sistematicamente i diritti dei lavoratori, compreso il diritto a un lavoro dignitoso, e sottolinea la necessità di integrare la politica sociale in senso orizzontale in tutte le politiche esterne dell’Unione, anche nell’ambito della cosidetta responsabilità sociale delle imprese (RSI).</p>
      <p sl="pt">L’efficacia di tali aspetti positivi risulta tuttavia annacquata perché non viene richiesta l’attuazione di politiche alternative volte a obbligare le società ad assumersi la loro RSI.</p>
      <p sl="pt">Ci rammarichiamo che non sia stata accolta la richiesta di eliminare il punto n. 31 – “sottolinea che non occorre adottare a livello dell'UE direttive che disciplinino e impongano la responsabilità sociale delle imprese”.</p>
      <p sl="pt">Il Parlamento dovrebber fare qualcosa di più che “invitare” o “incoraggiare” la Commissione ad adottare una posizione e richiedere la creazione di un quadro normativo in materia di RSI che preveda norme minime a tutela degli standard di base sanciti dall’Organizzazione internazionale del lavoro (OIL) presso le multinazionali e nell’Unione europea stessa, o l’inclusione di clausole sociali e sul lavoro dignitoso negli accordi commerciali bilaterali che l’Unione europea negozia in seno all’Organizzazione mondiale del commercio (OMC). Queste considerazioni mi hanno indotto a votare contro la relazione.</p>
    </intervention>
    <intervention id="3-328-000" speaker_id="23868" name="Monika Flašíková Beňová" is_mep="True" mode="written">
      <p sl="sk">La dimensione esterna della politica sociale è una delle priorità del gruppo dell’Alleanza Progressista dei Socialisti e dei Democratici al Parlamento europeo. È fondamentale rafforzare le norme del lavoro che riguardano la libertà di associazione, le contrattazioni collettive, l’eliminazione del lavoro forzato e obbligatorio, la discriminazione in ambito lavorativo e l’abolizione del lavoro minorile. Le norme internazionali del lavoro servono a garantire che lo sviluppo economico continui ad essere incentrato sul miglioramento della vita e della dignità umana e non sulla definizione delle condizioni e dei diritti dei lavoratori.</p>
    </intervention>
    <intervention id="3-329-000" speaker_id="1164" name="Bruno Gollnisch" is_mep="True" mode="written">
      <p sl="fr">La globalizzazione tende in sostanza a istigare una concorrenza sleale tra i lavoratori dei vari paesi, attraverso le delocalizzazioni, la cosiddetta immigrazione per lavoro, nonché tramite il famigerato MODE 4 dell’accordo generale sugli scambi di servizi. Il problema è che l’Unione europea si spreca in nobili discorsi sull’argomento che regolarmente rimangono lettera morta. Quando mai siamo intervenuti con azioni pratiche e concrete in risposta a situazioni intollerabili di sfruttamento? Tali situazioni hanno magari pregiudicato la firma di accordi commerciali con l’uno o l’altro paese? Mai. Perché mentre fate finta di preoccuparvi della situazione dei lavoratori stranieri, escludete dalle vostre riflessioni i lavoratori europei. Il relatore rammenta – e io sottoscrivo – che “le norme internazionali del lavoro non devono essere utilizzate a fini di protezionismo commerciale” secondo gli organismi internazionali! Allora quali principi, quali valori o considerazioni possono essere contrapposti all’onnipotenza del mercato? Vi soffermate a lungo sulla responsabilità sociale delle imprese che, dopo tutto, si limitano a giocare secondo le regole da voi dettate. Quando ci occuperemo della pesantissima responsabilità sociale dei decisori politici nell’UE?</p>
    </intervention>
    <intervention id="3-330-000" speaker_id="96745" name="Catherine Grèze" is_mep="True" mode="written">
      <p sl="fr">Mi compiaccio che il parere della commmissione per lo sviluppo, di cui sono stata relatrice, sia stato allegato alla relazione. In questo momento si tiene la centesima Conferenza internazionale del lavoro e tutti siamo consapevoli che le norme in vigore rimangono inattuate.</p>
      <p sl="fr">In questo contesto mondiale di crisi, è fondamentale che l’UE invii un messaggio forte e preconizzi una nuova era di giustizia sociale. Le proposte contenute nella relazione Falbr consentirebbero un avanzamento concreto. Possiamo solo deplorare la politica di due pesi e due misure applicata in relazione ai diritti sociali. Per garantire una reale applicazione delle norme sociali, occorre disporre di meccanismi attuativi comprensivi di incentivi e sanzioni. Bisogna includere una clausola sociale in tutti gli accordi commmerciali dell’UE che sia giuridicamente vincolante. Disapprovo il paragrafo 31 della relazione, in cui si afferma che a livello dell'UE non occorre adottare direttive volte a disciplinare e imporre la responsabilità sociale delle imprese. Insisto sulla necessità di orientarsi maggiormente verso più giustizia sociale, nonché di garantire i diritti dei lavoratori nel mondo e in particolare nei nostri rapporti con i paesi in via di sviluppo.</p>
    </intervention>
    <intervention id="3-330-250" speaker_id="28208" name="Nathalie Griesbeck" is_mep="True" mode="written">
      <p sl="fr">La crisi economica e finanziaria in corso oggi in Europa e nel resto del mondo si coniuga a una grave crisi sociale. In questo contesto difficile, l’Unione europea e le sue imprese hanno una grande responsabilità sociale nelle relazioni che intrattengono con i paesi terzi. Con il mio voto voglio sottolineare che l’Unione europea deve garantire il rispetto delle norme sociali e dei diritti dei lavoratori nell’ambito degli accordi stipulati con questi paesi. In ragione dei valori che rappresenta, l’Unione europea deve garantire lo sviluppo e la diffusione nel mondo delle norme in cui si articola il suo diritto del lavoro. L’Europa deve assurgere a modello. Ciò mi ha indotto a votare anche a favore di quelle disposizioni che ribadiscono la responsabilità sociale delle imprese.</p>
    </intervention>
    <intervention id="3-330-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto con favore questa relazione perché all’inizio del secolo, l’UE ha modificato la sua strategia relativa alla dimensione esterna della politica sociale, passando da un approccio vincolante a uno non vincolante, vale a dire concentrandosi sulla cooperazione e sul dialogo internazionali anziché sull’associazione delle norme sociali agli accordi commerciali. L'Unione europea utilizza diversi tipi di strumenti per attuare la politica sociale nei paesi terzi: strumenti vincolanti, non vincolanti e strumenti finanziari. L'utilizzo di questi strumenti mostra che l'Unione europea si aspetta un determinato comportamento nelle relazioni con i suoi partner commerciali. Lo scoglio è tuttavia costituito dall'attuazione di questi strumenti e dalla loro applicazione nei paesi partner. È fondamentale che l’UE si concentri di più sull’attuazione e applicazione, in particolare delle convenzioni dell’Organizzazione internazionale del lavoro (OIL) e dei principi della responsabilità sociale delle imprese. È pertanto essenziale che l'Unione europea si concentri maggiormente sulla loro attuazione ed effettiva applicazione; questo vale in particolare per le convenzioni dell'OIL e per i principi di responsabilità sociale delle imprese. Spesso è l'ordinamento giuridico del paese in questione a costituire un ostacolo; tuttavia, anche la debolezza della volontà politica e la pressione economica interna entrano in gioco. L'ignoranza dei lavoratori in merito ai loro diritti è un altro fattore importante.</p>
    </intervention>
    <intervention id="3-331-000" speaker_id="96857" name="Cătălin Sorin Ivan" is_mep="True" mode="written">
      <p sl="en">Stando alla relazione, l’UE riesce a combinare con originalità il dinamismo economico a un modello sociale. Offre pari opportunità sul piano dell’istruzione, della formazione e del mercato del lavoro e un pari accesso ai servizi sociali. La relazione sottolinea la necessità di realizzare programmi per il lavoro adeguati che riflettano il fabbisogno e le priorità nazionali riguardanti l’occupazione e la politica sociale e e si basino su un accordo tripartito tra padronato, lavoratori e governi. Questo aspetto è molto importante nel contesto attuale. Sulla scorta di queste motivazioni ho deciso di votare a favore della relazione.</p>
    </intervention>
    <intervention id="3-332-000" speaker_id="96771" name="Jarosław Kalinowski" is_mep="True" mode="written">
      <p sl="pl">Le persone vanno messe al primo posto e da qui l’importanza di promuovere l’occupazione e le norme sociali. Le persone che vivono nelle aree rurali e in particolare le donne e i giovani costituiscono un buon esempio; la stragrande maggioranza delle aziende agricole è controllata da uomini. Credo che le donne vadano sostenute al fine di riequilibrare la situazione. A mio avviso, è altrettanto importante aiutare i giovani agricoltari a subentrare ai genitori nella gestione dell’azienda famigliare. Per favorire i giovani occorre migliorare la qualità dell’istruzione nelle aree rurali e i giovani dovrebbero avere accesso a forme di apprendimento e di crescita personale anche in ambito non rurale. Un altro tema fondamentale è la responsabilità sociale delle imprese.</p>
      <p sl="pl">Le aziende devono impegnarsi quotidianamente nella tutela della società e dell’ambiente, di loro iniziativa e a prescindere da eventuali obblighi di legge. Le imprese non pensano più esclusivamente al profitto, ma cominciano a essere sempre più consapevoli delle questioni sociali e della protezione ambientale.</p>
    </intervention>
    <intervention id="3-333-000" speaker_id="25919" name="Martin Kastler" is_mep="True" mode="written">
      <p sl="de">Ho votato a favore della relazione perché credo nella responsabilità sociale che le imprese devono assumersi nei confronti dei collaboratori, dei clienti, dell’ambiente e della società. La corporate social responsibility ormai entrata a far parte del vocabolario tedesco è un impegno volontario e tale deve rimanere. Nel mercato globale, questo concetto non si riferisce esclusivamente alle donazioni a favore della squadra di calcio locale. Le imprese che agiscono in maniera responsabile su scala mondiale influiscono sulla politica estera e di sviluppo.</p>
      <p sl="de">Queste aziende sono ambasciatrici dell’Europa nel mondo e conferiscono visibilità internazionale alle norme sociali europee. È nostro compito incoraggiare, anziché regolamentare, la responsabilità sociale delle imprese. L’Europa svolge qui la parte del moderatore e non del legislatore. Ciò deve essere chiaro se la Commissione fa sul serio e intende davvero tornare a dedicarsi al tema della responsabilità sociale delle imprese: guardiamoci dagli eccessi normativi! Nella relazione abbiamo voluto puntualizzare questo aspetto.</p>
    </intervention>
    <intervention id="3-334-000" speaker_id="101954" name="Jan Kozłowski" is_mep="True" mode="written">
      <p sl="pl">Penso che l’onorevole Falbr abbia redatto una buona relazione e vorrei spiegarvi perché ho deciso di esprimere un voto positivo. La promozione di più elevati standard sociali e del lavoro o della responsabilità sociale delle impresea costituisce una sfida davvero grande per la dimensione esterna della politica sociale. Tra i problemi enunciati, il relatore menziona in particolare l’inefficacia degli organi amministrativi cui compete la realizzazione della politica per il lavoro. Una cooperazione duratura e costruttiva con i paesi terzi, che veda coinvolta l’Unione nel suo insieme come pure i singoli Stati membri, può diventare una fonte di buone prassi per quanto concerne lo sviluppo delle capacità amministrative necessarie. Credo che anche la cooperazione a livello regionale e locale e con le imprese possa dare buoni risultati. Un esempio eccellente di partenariato, sostegno e scambio di esperienze che ha avuto un riscontro positivo negli ultimi anni è la cooperazione tra alcune regioni polacche e i paesi del partenariato orientale.</p>
    </intervention>
    <intervention id="3-334-500" speaker_id="105849" name="Agnès Le Brun" is_mep="True" mode="written">
      <p sl="fr">Ho votato a favore della risoluzione sulla dimensione esterna della politica sociale dell’Unione europea. Nel mondo, l’Unione è un polo d’attrazione e un partner ambito e ciò è dovuto in larga misura al mondo unico in cui riesce a conciliare un’economia dinamica con un modello sociale. Quest’ultimo deve essere promosso dall’Unione anche nelle relazioni con gli altri paesi e diventare oggetto di un’azione coerente sia entro la dimensione interna che quella esterna. La relazione insiste sulla necessità di promuovere la responsabilità sociale delle imprese. In sostanza, le imprese commerciali devono integrare anche la dimensione sociale e ambientale. La risoluzione ribadisce che tale impegno non deve essere obbligatorio ma restare il frutto di un’interazione tra le parti coinvolte su base volontaria. La relazione mira inoltre a integrare nei negoziati internazionali i diritti dei lavoratori che l’Organizzazione internazionale del lavoro ha il compito di difendere, oltre a promuovere una governance economica mondiale che tenga conto di questi criteri.</p>
    </intervention>
    <intervention id="3-335-000" speaker_id="1403" name="David Martin" is_mep="True" mode="written">
      <p sl="en">Sono favorevole alla relazione. Gli standard di base per il lavoro figurano nelle otto convenzioni dell'OIL che riguardano la libertà di associazione e la negoziazione collettiva, l'eliminazione del lavoro forzato e obbligatorio, l'eliminazione della discriminazione in materia di impiego e nelle professioni e l'abolizione del lavoro minorile. Da queste convenzioni, ma anche dal rapporto della Commissione mondiale sulla dimensione sociale della globalizzazione, emerge chiaramente la necessità di non concentrarsi più strettamente sui mercati ma di interessarsi più in generale alle persone, ovvero alla protezione dei diritti dei lavoratori e al diritto del lavoro. Affinché l'Unione europea negozi con i paesi terzi, questi devono rispettare tutte le convenzioni sopra indicate. Ciò costituisce una condizione imprescindibile per l'avvio di negoziati con i paesi terzi. La politica commerciale non può ignorare il mancato rispetto dei diritti dei lavoratori e pertanto la società può continuare a svilupparsi solo una volta eliminati questi ostacoli. Con la definzione degli standard per il lavoro, l’UE offre a uomini e donne la possibilità di ottenere un lavoro dignitoso e produttivo in condizioni di libertà, uguaglianza, sicurezza e dignità. Nel contesto della globalizzazione attuale, le norme internazionali del lavoro sono il presupposto per garantire che la crescita dell’economia mondiale vada a beneficio di tutti.</p>
    </intervention>
    <intervention id="3-336-000" speaker_id="23704" name="Jiří Maštálka" is_mep="True" mode="written">
      <p sl="cs">Le finalità e la maggioranza dei contenuti della relazione dell’onorevole Falbr sono positivi, a mio giudizio. Penso che l’occupazione e condizioni di lavoro dignitose siano un elemento chiave dello sviluppo sostenibile – non solo nei paesi UE. Come il relatore, anch’io mi rammarico che non esista una singola definizione della “clausola sociale” utilizzabile non negli accordi commerciali bilaterali, ma nella creazione di condizioni d’impiego dignitose per i lavoratori. I modelli sociali di alcuni paesi europei potrebbero servire da esempio anche per i paesi in via di sviluppo. Concordo anche sul parere relativo alla lotta congiunta per eliminare il lavoro minorile.</p>
      <p sl="cs">Nonostante queste considerazioni, mi sono astenuto dal voto perché è impossibile imporre requisiti sociali negli accordi commerciali bilaterali quando manca una definizione univoca del concetto di rispetto dei diritti umani. Questo criterio non è utilizzabile come argomentazione per impedire la firma di accordi.</p>
    </intervention>
    <intervention id="3-337-000" speaker_id="96813" name="Barbara Matera" is_mep="True" mode="written">
      <p sl="it">“Una volta suscitata la brama di cose nuove, che da tempo sta sconvolgendo gli Stati, ne sarebbe derivato come conseguenza che i desideri di cambiamenti si trasferissero alla fine dall'ordine politico al settore contiguo dell'economia.” Cito l’amato Papa Giovanni Paolo II, che, riprendendo i temi trattati dal suo predecessore Leone XIII nell'enciclica Rerum Novarum , nell’enciclica Centesimus Annus , analizza e interviene sulla "questione" sociale, che nel 1991 come oggi deve trovare soluzione nella dottrina cristiana, quindi nel riconoscimento della dignità dell'essere umano, del lavoratore, senza distinzione alcuna.</p>
      <p sl="it">Ho espresso il mio voto favorevole alla relazione dell'onorevole Falbr poiché pone l'accento proprio sull'importanza della salvaguardia dei diritti umani, su come il modello sociale europeo rappresenti un punto di partenza importante anche rispetto alle relazioni esterne dell'Unione. La responsabilità sociale deve operare in tal senso e l'Unione europea, attraverso il suo Parlamento, deve recuperare e rafforzare questi principi in ogni sua azione e soprattutto verso i paesi terzi i cui cittadini non godono dei diritti fondamentali. Da vicepresidente della Commissione FEMM non posso non sottolineare l’importanza per noi tutti di cooperare anche all'esterno per eliminare le discriminazioni di genere, nonché la violenza di genere, così da recuperare la dignità sociale della donna e il suo attivo contributo alla crescita dell’economia locale come sovranazionale.</p>
    </intervention>
    <intervention id="3-337-250" speaker_id="96978" name="Nuno Melo" is_mep="True" mode="written">
      <p sl="pt">La globalizzazione dell’economia e la rilocalizzazione delle aziende europee ha aumentato l’interesse per la dimensione esterna della politica sociale che comprende le attività e iniziative dell'Unione europea finalizzate alla promozione delle norme sociali e del lavoro nei paesi terzi. Le norme di base del lavoro sono sancite dalle otto convenzioni OIL che riguardano la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile. Affinché l'Unione europea negozi con i paesi terzi, questi devono rispettare tutte le convenzioni sopra indicate. Ciò costituisce una condizione imprescindibile per l'avvio di negoziati con i paesi terzi. La politica commerciale non può ignorare il mancato rispetto dei diritti dei lavoratori e pertanto la società può continuare a svilupparsi solo una volta eliminati questi ostacoli. Le norme internazionali del lavoro devono essere utilizzate per garantire che lo sviluppo economico continui ad essere incentrato sul miglioramento della vita e della dignità umana e non sulla definizione delle condizioni e dei diritti dei lavoratori.</p>
    </intervention>
    <intervention id="3-337-500" speaker_id="96999" name="Alexander Mirsky" is_mep="True" mode="written">
      <p sl="en">La dimensione esterna della politica sociale è una priorità assoluta per me e il mio gruppo. Di recente abbiamo adottato una risoluzione relativa alla prossima convenzione per proteggere i lavoratori domestici che dovrà essere approvata il prossimo giugno. La presente relazione auspica più in generale un rafforzamento delle norme di base del lavoro che figurano nelle convenzioni OIL e riguardano la libertà di associazione e il diritto alla contrattazione collettiva, l’eliminazione di ogni forma di lavoro forzato o obbligato, l’eliminazione delle discriminazioni in relazione all’occupazione e l’abolizione del lavoro minorile. Il gruppo S&amp;D chiede un cambiamento nella governance mondiale ed europea affinché siano rispettati meglio i diritti dei lavoratori e le condizioni di lavoro. Il mancato rispetto degli standard sociali internazionali di base all’interno e all’esterno dell’UE costituisce una forma di dumping sociale e ambientale che danneggia le imprese e i lavoratori europei. Ho votato a favore.</p>
    </intervention>
    <intervention id="3-338-000" speaker_id="28255" name="Andreas Mölzer" is_mep="True" mode="written">
      <p sl="de">Sottoscrivo i principi enunciati nella relazione, ma vorrei precisare che i suoi nobili obiettivi sono praticamente irrealizzabili. Innumerevoli accordi commerciali in vigore non prevedono alcuna clausola di rispetto delle norme sociali. Fintanto che continuerà a esistere questa discrepanza palese, la presente relazione può avere un’efficacia e un senso limitati. La relazione incoraggia gli Stati membri ad applicare le norme di base del diritto del lavoro alle imprese del proprio paese. Lo stesso non dovrebbe valere anche per le aziende extraeuropee? Inoltre mi pare che, pur proponendosi di ovviare agli effetti negativi della globalizzazione, la relazione non riesca in ultima analisi a farlo con i provvedimenti suggeriti. Ho quindi deciso di astenermi dal voto.</p>
    </intervention>
    <intervention id="3-338-500" speaker_id="96981" name="Franz Obermayr" is_mep="True" mode="written">
      <p sl="de">Con questa relazione, l’Unione europea si pone degli obiettivi alquanto ambiziosi sulla base di principi attentamente ponderati. Gli Stati membri sono invitati ad applicare le norme di base del diritto del lavoro alle imprese del proprio paese. Purtroppo pare che al momento lo stesso principio non valga anche per le imprese extraeuropee. Siccome condivido i principi di fondo della relazione ma considero le sue conclusioni inadatte alle finalità professate, mi sono astenuto dal voto.</p>
    </intervention>
    <intervention id="3-338-750" speaker_id="96783" name="Wojciech Michał Olejniczak" is_mep="True" mode="written">
      <p sl="pl">La dimensione esterna della politica sociale UE, destinata ai paesi che non desiderano aderire all’Unione, dovrebbe essere innanzi tutto coerente, pragmatica e omogenea. Sia la dimensione interna che la dimensione esterna della politica sociale dovrebbero promuovere le norme sociali e del lavoro che rientrano peraltro tra gli obiettivi prioritari dell’UE.</p>
      <p sl="pl">In connessione con quanto sopra, tutti gli Stati membri che stipulano accordi con i paesi terzi dovrebbero assicurarsi che questi ultimi siano allineati con il modello sociale europeo. Dobbiamo chiedere ai paesi che non desiderano aderire all’UE il rispetto del diritto di associazione e un impegno contro le discriminazioni di genere e di età. L’eliminazione del lavoro minorile e il diritto dei cittadini a migliorare la loro preparazione professionale sono aspetti molto importanti. Per quanto concerne la cooperazione allo sviluppo, l’Unione europea dispone di abbastanza fondi per creare strutture adeguate a favore dell’istruzione e della formazione professionale. Nell’ambito dei negoziati per gli accordi di partenariato, è assolutamente fondamentale che la Commissione europea faccia i necessari aggiustamenti in funzione della situazione attuale e della realtà di vita nel paese in questione. Il Parlamento europeo ha acquisito nuove competenze con l’entrata in vigore del trattato di Lisbona e dovrebbe cooperare attivamente con i sindacati europei e internazionali allo scopo di migliorare la situazione sociale.</p>
    </intervention>
    <intervention id="3-338-875" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della relazione sulla dimensione esterna della politica sociale, la promozione delle norme sociali e del lavoro e la responsabilità sociale delle imprese europee. Con questo documento ci prefiggiamo di promuovere le norme sociali e del lavoro, nonché la responsabilità sociale delle imprese anche al di fuori dell’UE. L’obiettivo è di per sé legittimo, anche se nutro alcune riserve in merito alla nostra capacità di realizzarlo. Le norme sociali fondamentali citate nel documento sono a rischio e sta anzi emergendo la volontà di promuovere norme sociali e del lavoro diverse all’interno dell’UE stessa. Le norme applicate nel mio paese, la Grecia, dove la disoccupazione tra i giovani di 25 anni ammonta al 36,1per cento, o la Spagna dove raggiunge il 43per cento, sono molto diverse da quelle applicate nelle economie europee più forti. La relazione ci ricorda che se l’UE desidera assumere una posizione di punta nel mondo per quanto concerne la politica sociale, è necessario garantire la coesione tra le politiche sociali applicate nei diversi Stati membri.</p>
    </intervention>
    <intervention id="3-338-906" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione sulla dimensione esterna della politica sociale, la promozione delle norme sociali e del lavoro e la responsabilità sociale delle imprese europee. Benché la strategia di Lisbona e la strategia UE 2020 attribuiscano alla politica sociale un'importanza senza precedenti, le questioni della competitività e i fattori economici continuano a prevalere sulle questioni sociali. Diventa fondamentale proteggere le nostre norme del lavoro, come figurano nelle otto convenzioni dell'OIL, che riguardano la libertà di associazione e la negoziazione collettiva, l'eliminazione del lavoro forzato e obbligatorio, l'eliminazione della discriminazione in materia di impiego e nelle professioni e l'abolizione del lavoro minorile. Dobbiamo concentrarci sulla protezione dei diritti dei lavoratori e l’applicazione del diritto del lavoro. Affinché l'Unione europea negozi con i paesi terzi, questi devono rispettare tutte le convenzioni sopra indicate. Ciò costituisce una condizione imprescindibile per l'avvio di negoziati con i paesi terzi. La politica commerciale non può ignorare il mancato rispetto dei diritti dei lavoratori e pertanto la società può continuare a svilupparsi solo una volta eliminati questi ostacoli.</p>
    </intervention>
    <intervention id="3-338-937" speaker_id="36392" name="Aldo Patriciello" is_mep="True" mode="written">
      <p sl="it">La dimensione esterna della politica sociale dell'UE mira a promuovere le norme sociali nei paesi terzi, ma le questioni della competitività e i fattori economici continuano a prevalere sulle questioni sociali e del lavoro. Troviamo finora otto convenzioni dell'OIL, ratificate da parte di tutti gli Stati membri dell'UE. Queste portano a una produzione di base di norme internazionali comune a tutti gli Stati membri.</p>
      <p sl="it">Risulta ancora necessario dover concentrarsi in generale sulle persone in quanto esseri umani, questo è possibile con la protezione dei diritti dei lavoratori e del diritto al lavoro. L'OIL riveste un ruolo fondamentale a livello internazionale per la costruzione, la promozione e l'effettiva attuazione di queste norme. Anche le aziende devono contribuire per uno sviluppo sostenibile al fine di promuovere condizioni di qualità per i lavoratori, ma la differenza tra paesi sviluppati e in via di sviluppo persiste nei loro sistemi di protezione sociale. Per quanto esposto prima e affinché ci sia una maggiore promozione del lavoro, degli standard sociali, sia nei paesi UE che nei paesi terzi. e per un rispetto delle norme fondamentali del lavoro definite a livello internazionale, esprimo il mio voto favorevole per la proposta in esame.</p>
    </intervention>
    <intervention id="3-339-000" speaker_id="38595" name="Rovana Plumb" is_mep="True" mode="written">
      <p sl="ro">Le norme fondamentali del lavoro che figurano nelle otto convenzioni dell'OIL riguardano la libertà di associazione e la negoziazione collettiva, l'eliminazione del lavoro forzato e obbligatorio, l'eliminazione della discriminazione in materia di impiego e nelle professioni e l'abolizione del lavoro minorile.</p>
      <p sl="ro">Ne consegue che occorre prestare maggiore attenzione alla tutela dei diritti dei lavoratori e alla legislazione del lavoro. Occorre consolidare in modo significativo lo status giuridico e la posizione sociale delle donne per prevenire le discriminazioni e sfruttare il loro potenziale contributo allo sviluppo economico e sociale. Esorto la Commissione e gli Stati membri ad applicare il diritto alla non-discriminazione, ovvero il diritto all’uguaglianza nel lavoro e nelle condizioni a prescindere dal genere, dalla razza, dall’età e da eventuali disabilità quale principio guida nella lotta contro la povertà.</p>
      <p sl="ro">Esorto la Commissione e gli Stati membri a cooperare con i paesi partner al fine di contrastare con maggiore impegno il lavoro minorile, creando in cambio posti di lavoro dignitosi per gli adulti e possibilità adeguate di formazione per i bambini. La libertà di associazione per i sindacati e il diritto alla contrattazione collettiva devono valere senza eccezioni al fine di migliorare e garantire condizioni di lavoro dignitose.</p>
    </intervention>
    <intervention id="3-339-500" speaker_id="107386" name="Phil Prendergast" is_mep="True" mode="written">
      <p sl="en">La promozione delle norme del lavoro nell’ambito dei negoziati che l’UE intrattiene con i paesi terzi è a beneficio sia degli Stati membri che dei paesi terzi. Con la promozione di standard di sicurezza più elevati e di retribuzioni migliori, l’UE contribuisce a migliorare la vita dei lavoratori. Insistendo su retribuzioni migliori, l’UE si assicura parimenti che i paesi terzi possano fungere anche da mercato per le esportazioni UE. Se permettiamo ai paesi che non garantiscono retribuzioni adeguate di importare la loro merce nell’Unione, tagliamo fuori dal mercato le nostre imprese a causa dei loro prezzi più elevati. Per le imprese europee è difficile competere con i paesi terzi che non ottemperano alle medesime norme di sicurezza e che possono pagare molto di meno i lavoratori. In ogni caso è importante essere consapevoli dei pericoli insiti negli approcci meno cogenti alle norme del lavoro. Oltre al fatto che tali norme non sono vincolanti e non prevedono sanzioni in caso di infrazioni, esse rischiano di indebolire i sistemi di vigilanza consuenti a favore di procedure di controllo informali. L’UE non deve abbassare la guardia ma garantire l’adesione alle norme e intervenire all’occorrenza.</p>
    </intervention>
    <intervention id="3-339-750" speaker_id="96903" name="Paulo Rangel" is_mep="True" mode="written">
      <p sl="pt">In un mondo sempre più globalizzato, l’UE deve fare leva sulla sua influenza internazionale al fine di garantire la salvaguardia dei diritti dei lavoratori in un modello che rispetta la dignità personale. In questo ambito è naturale sollevare una serie di questioni, relative per esempio agli strumenti più opportuni di cui l’UE dovrebbe avvalersi per esercitare tale influenza. Non bisogna dimenticare che l’UE è particolarmente influente quando sono in gioco i rapporti con un paese che desidera aderire all’Unione o riceve aiuti tramite i programmi comunitari. In questo contesto di crescente dipendenza dell’economia dalle società multinazionali, occorre inoltre che le imprese siano socialmente responsabili.</p>
    </intervention>
    <intervention id="3-340-000" speaker_id="28409" name="Raül Romeva i Rueda" is_mep="True" mode="written">
      <p sl="en">Sono favorevole. La dimensione esterna della politica sociale comprende attività e iniziative dell’UE finalizzate alla promozione delle norme sociali e del lavoro nei paesi terzi. Benché la strategia di Lisbona attribuisse alla politica sociale un'importanza senza precedenti, così come fa oggi la strategia UE 2020, le questioni della competitività e i fattori economici continuano a prevalere sulle questioni sociali. Le norme fondamentali del lavoro che figurano nelle otto convenzioni dell'OIL riguardano la libertà di associazione e la negoziazione collettiva, l'eliminazione del lavoro forzato e obbligatorio, l'eliminazione della discriminazione in materia di impiego e nelle professioni e l'abolizione del lavoro minorile. Da queste convenzioni, ma anche dal rapporto della Commissione mondiale sulla dimensione sociale della globalizzazione, emerge chiaramente la necessità di non concentrarsi più strettamente sui mercati ma di interessarsi più in generale alle persone, ovvero alla protezione dei diritti dei lavoratori e al diritto del lavoro. Affinché l'Unione europea negozi con i paesi terzi, questi devono rispettare tutte le convenzioni sopra indicate. Ciò costituisce una condizione imprescindibile per l'avvio di negoziati con i paesi terzi. La politica commerciale non può ignorare il mancato rispetto dei diritti dei lavoratori e pertanto la società può continuare a svilupparsi solo una volta eliminati questi ostacoli.</p>
    </intervention>
    <intervention id="3-341-000" speaker_id="96819" name="Licia Ronzulli" is_mep="True" mode="written">
      <p sl="it">Un'impresa può dirsi socialmente responsabile quando sposa un solido modello in grado di tenere conto degli impatti non solo economici, ma anche sociali ed ambientali delle sue azioni. Oggi ci si chiede non solo come le imprese raggiungono i loro risultati economici, ma anche chi assumono e come viene trattato il personale. Un'impresa responsabile è un soggetto attivo e consapevole della realtà sociale in cui opera e che fa del rapporto con tutte le parti coinvolte nella sua attività la fonte di maggior ricchezza. Con la relazione adottata oggi l'Unione europea si impegna a svolgere un ruolo guida a livello mondiale in materia di politica sociale attraverso la promozione di obiettivi su scala globale, sottolineando l'importanza del ruolo riconosciuto al Parlamento europeo in virtù del trattato di Lisbona.</p>
    </intervention>
    <intervention id="3-342-000" speaker_id="97196" name="Oreste Rossi" is_mep="True" mode="written">
      <p sl="it">Sono favorevole alla relazione di iniziativa in quanto si occupa della promozione della responsabilità sociale delle imprese come strumento volontario di motivazione volta a stimolare la crescita dell'azienda. Le imprese europee sono il motore dell'economia dell'UE: per questa ragione l'impegno europeo deve essere maggiore a tutela delle aziende sul territorio comunitario che spesso si trovano a dover concorrere con partner sleali. Inoltre sono favorevole alla creazione di imprese socialmente responsabili nelle quali i principi cardine sono la protezione sociale dei lavoratori, la tutela del consumatore e il rispetto delle leggi di trasparenza.</p>
    </intervention>
    <intervention id="3-343-000" speaker_id="4345" name="Tokia Saïfi" is_mep="True" mode="written">
      <p sl="fr">Ho votato a favore della risoluzione perché sottolinea il ruolo cardine che l’Unione europea vuole e dovrebbe detenere dinanzi ai paesi terzi e in particolare ai suoi partner commerciali. Il mancato rispetto degli standard sociali internazionali di base costituisce una forma di dumping sociale e ambientale che danneggia le imprese e i lavoratori europei. Ci tenevo a sottolineare in particolare questo punto del relativo parere della commissione per il commercio internazionale di cui sono stata relatrice.</p>
      <p sl="fr">Ma l’UE non può fare tutto da sola; deve cooperare con le principali organizzazioni internazionali pertinenti (OIL, OMC, OCSE) al fine di contrastare in particolare il fenomeno delle zone franche che contravvengono a qualsiasi legislazione sociale.</p>
      <p sl="fr">Per quanto concerne la responsabilità sociale delle imprese, questa è ormai prassi consolidata in Europa. Le imprese europee, le loro filiali e i subfornitori sono essenziali per promuovere e diffondere le norme sociali e del lavoro anche nel resto del mondo, in ragione del loro peso negli scambi internazionali. La Commissione deve incoraggiarle in tal senso, sforzandosi di individuare e diffondere le pratiche migliori.</p>
    </intervention>
    <intervention id="3-343-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ho votato a favore della relazione dell’onorevole Falbr perché penso che la promozione della responsabilità sociale delle imprese debba essere migliorata in Europa quale risposta diretta alla necessità di tutelare i nostri valori comuni e rafforzare la solidarietà e la coesione tra gli europei. La responsabilità sociale delle imprese deve essere il punto cardine del modello sociale europeo al fine di promuovere l’innovazione e la competitività, contribuendo all’occupazione e alla creazione di posti di lavoro in quest’epoca di aumento drammatico della disoccupazione che costringe i giovani europei, il nostro sostegno, a cercare alternative al di fuori dei confini europei.</p>
    </intervention>
    <intervention id="3-344-000" speaker_id="37676" name="Søren Bo Søndergaard" is_mep="True" mode="written">
      <p sl="da">Ho votato a favore della relazione Falbr finalizzata a promuovere le norme sociali e del lavoro nell’ambito dei negoziati che l’UE intrattiene con i paesi terzi. La relazione fa riferimento alle convenzioni dell’OIL e suggerisce sulla base di queste che l’UE dovrebbe proteggere i diritti dei lavoratori e il diritto del lavoro quando stipula accordi commerciali con i paesi terzi, per esempio. La relazione propone, tra l’altro, che sia istituita una cornice legale per stabilire i requisiti minimi della responsabilità sociale delle imprese, in cui sia definito meglio questo concetto e si preveda un controllo migliore dell’ottemperanza ai requisiti. Nell’ambito degli accordi commerciali, la relazione respinge anche il ricorso alla procedura MODE 4 che consente alle società multinazionali di importare la forza lavoro, by-passando così le disposizioni sociali e in materia di lavoro del paese ospitante. A prescindere dal fatto che la forza lavoro importata si trova in una posizione più svantaggiata rispetto ai lavoratori del paese ospitante, questa procedura favorisce anche il dumping sociale. L’UE ha la facoltà di stipulare accordi commerciali con i paesi terzi a nome di tutti gli Stati membri. Personalmente, sono contrario a questo suo potere ma fintanto che la situazione rimarrà tale, occorrerà stabilire i requisiti e specificare i contenuti di tali accordi commerciali.</p>
    </intervention>
    <intervention id="3-345-000" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore della relazione che precede la comunicazione della Commissione sulla RSI. Plaudo anche al lavoro condotto dal collega Howitt in sede di commissione al fine di ottenere una relazione che promuova la responsabilità sociale delle imprese e i risultati positivi che possono essere conseguiti a livello europeo.</p>
    </intervention>
    <intervention id="3-345-500" speaker_id="96660" name="Niki Tzavela" is_mep="True" mode="written">
      <p sl="el">L’Europa è un attore importante nelle procedure globalizzate ed è in gran parte responsabile per l’ottenimento di risultati che portino a forme di sviluppo sostenibili. L’Unione europea è in prima linea nella promozone delle politiche sociali nel mondo ed esorta i paesi in via di sviluppo a rispettare gli accordi OMC. La relazione Falbr menziona altresì l’importanza della responsabilità sociale delle imprese e l’adesione a tale principio da parte delle imprese europee, giacché la loro adesione alla RSI è fondamentale per promuovere il benessere sociale e la protezione dell’ambiente, oltre a contrastare la povertà nei paesi in cui operano. Ho quindi votato a favore della relazione.</p>
    </intervention>
    <intervention id="3-346-000" speaker_id="96918" name="Derek Vaughan" is_mep="True" mode="written">
      <p sl="en">La strategia Europa 2020 dimostra che la politica sociale è una priorità fondamentale per l’Europa. Eppure occorre fare di più per ottenere progressi in questo ambito ed è per questo che ho votato a favore della relazione. Il testo invoca l’eliminazione del lavoro forzato e l’abolizione del lavoro minorile, sottolineando la necessità di una maggiore attenzione alla tutela dei diritti dei lavoratori. I paesi terzi devono aderire a questi principi di base se vogliono collaborare e commerciare con l’UE. Gli Stati membri devono cooperare con i paesi partner per proteggere le categorie vulnerabili e combattere la discriminazione, non solo basata sul genere, ma anche sull'origine etnica, sulla religione, sulla disabilità o l'età. Spero che la Commissione presenterà alcune proposte concrete per migliorare le norme sociali e del lavoro, oltre che per promuovere la responsabilità sociale delle imprese nelle sue politiche esterne.</p>
    </intervention>
    <intervention id="3-347-000" speaker_id="97016" name="Angelika Werthmann" is_mep="True" mode="written">
      <p sl="de">Il relatore lamenta il fatto che la politica sociale continua a non essere incentrata sulla persona, perché il fattore umano è sempre relegato in secondo piano dalla competitività. Come menzionato nella relazione, l’UE gode una buona reputazione ovunque nel mondo per la sua capacità di combinare dinamismo economico e modello sociale, una reputazione che porta con sé anche una certa responsabilità. L’UE non deve accontentarsi di una politica di due pesi e due misure e per questo sono in perfetto accordo con il relatore.</p>
    </intervention>
    <intervention id="3-348-250" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo voto favorevole alla presente relazione perché l’istruzione e formazione professionale deve essere disponibile, accessibile e possibile nelle diverse fasi della vita, a prescindere dallo status delle persone sul mercato del lavoro o dal loro reddito.</p>
    </intervention>
    <intervention id="3-348-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della risoluzione sulla cooperazione europea in materia di istruzione e formazione professionale a sostegno della strategia Europa 2020. In un’economia globalizzata, la possibilità e la capacità di studiare e lavorare in un ambiente internazionale rappresentano una condizione importante per il successo professionale. Sono richiesti sempre più spesso collaboratori mobili, flessibili e con un’esperienza internazionale. È necessaria un’azione rapida proprio per quanto concerne i giovani: la disoccupazione giovanile rappresenta una delle sfide più urgenti per l’Europa. Gli Stati membri devono attuare strategie politiche mirate per contrastare la povertà, tenendo conto delle specificità e dei bisogni nazionali. Concordo con la disposizione prevista dalla risoluzione secondo la quale gli obiettivi fissati nel quadro della strategia Europa 2020 – cioè portare il tasso di abbandono scolastico al di sotto del 10 per cento e fare in modo che il 40 per cento dei giovani ottenga un diploma di scuola superiore – devono essere affrontati con misure concrete, creative ed efficaci. Dato che i cambiamenti demografici determinano una crescente necessità di formazione e di partecipazione all’apprendimento permanente, occorre fornire ai lavoratori uno strumento che consenta loro di identificare i propri bisogni formativi e di pianificarli. Inoltre, per consentire alle persone in diverse fasi della vita e a categorie specifiche di avere accesso all’istruzione e alla formazione professionale, è necessario creare possibilità di finanziamento ampliate, semplificate e più facilmente accessibili attraverso il programma per l’apprendimento permanente e il programma Erasmus per i giovani imprenditori. Dobbiamo garantire che i lavoratori europei abbiano la possibilità di adattarsi alle richieste dell’economia.</p>
    </intervention>
    <intervention id="3-349-000" speaker_id="99419" name="Charalampos Angourakis" is_mep="True" mode="written">
      <p sl="el">Questa deprecabile relazione delinea l’obiettivo strategico dell’Unione europea di prevalere nella contesa per la conquista dei monopoli a discapito di altri centri imperialisti, promuovendo l’integrazione dell’istruzione negli obiettivi quantificabili della reazionaria strategia Europa 2020, che vanno “trasformati” in obiettivi nazionali. Nel quadro di questo piano globale, si dedica particolare attenzione alla formazione tecnica e professionale, cui si attribuisce il compito di servire i bisogni di una forza lavoro a bassissimo costo e priva di diritti adatta al “mercato del lavoro” e alla “competitività”. Per questo motivo, l’istruzione e i corsi di formazione devono soddisfare i bisogni del mercato presenti e futuri. Occorre sottomettersi ulteriormente alle scelte e ai piani dell’impresa capitalista e si deve facilitare la “occupabilità” e l’ingresso nel mercato del lavoro attraverso l’apprendistato, la mobilità nei settori dell’economia e la cosiddetta accessibilità tra i livelli di istruzione e formazione. I proclami sulle “pari opportunità” e la “libera scelta” nonché sul soddisfacimento delle esigenze dei giovani celano l’adattamento ai bisogni dell’economia capitalista, cioè una politica di barriere di classe nell’istruzione adeguata alle pratiche lavorative di stampo medievale dei “memoranda” e della strategia Europa 2020.</p>
    </intervention>
    <intervention id="3-351-000" speaker_id="96702" name="Elena Oana Antonescu" is_mep="True" mode="written">
      <p sl="ro">La crisi economica ha gettato completamente nel caos il mercato del lavoro dell’Unione europea. Nessun grande settore economico è rimasto immune ai danni della crisi e gli effetti sono ricaduti sui cittadini sotto forma di precarietà del lavoro, disoccupazione e condizioni o opportunità mediocri di trovare un nuovo impiego. In tale contesto, istruzione e formazione professionale si configurano come una nuova opportunità, una nuova strategia per consentire ai cittadini europei di ritornare a vivere una vita normale. Trovo particolarmente preoccupante l’alto tasso di disoccupazione giovanile e ritengo che la giusta istruzione e formazione permanente consentirà a numerosi giovani europei di trovare un lavoro ben retribuito e in linea con il percorso di formazione o riqualificazione professionale seguito. Porgo le mie congratulazioni alla relatrice per il lavoro svolto e mi associo alle sue parole affermando che se desideriamo realizzare questi obiettivi, l’approccio all’istruzione e formazione professionale deve essere chiaramente orientato ai risultati. L’obiettivo per il 2020 deve essere l’azzeramento del tasso di disoccupazione giovanile.</p>
    </intervention>
    <intervention id="3-350-000" speaker_id="28422" name="Alfredo Antoniozzi" is_mep="True" mode="written">
      <p sl="it">I dati contenuti nella relazione della collega Kirsch sono allarmanti: ad oggi il tasso di disoccupazione giovanile è del 21per cento, il doppio rispetto alla media della disoccupazione a livello dell'UE. La proposta contiene spunti utili e sicuramente va valutata in una ottica positiva, tuttavia sono convinto che per affrontare in maniera seria le sfide poste dal processo di Copenaghen e dalla Strategia UE 2020 dovremmo mettere a disposizione risorse finanziarie congrue, ad esempio attraverso i Fondi strutturali e in particolare attraverso il Fondo sociale europeo (FSE). Con rammarico inoltre debbo constatare che manca un approccio globale, onnicomprensivo, sostenuto da tutti gli Stati membri. Senza un'iniziativa coordinata che coinvolga al contempo i settori della formazione professionale, delle qualifiche professionali, dell'apprendimento permanente e dell'apprendistato al mercato del lavoro, non vedo come si possa riuscire a garantire la realizzazione degli obiettivi della strategia UE 2020 "Un'agenda per nuove competenze e nuovi posti di lavoro".</p>
    </intervention>
    <intervention id="3-350-250" speaker_id="96862" name="Sophie Auconie" is_mep="True" mode="written">
      <p sl="fr">Ho espresso voto favorevole alla relazione dell’onorevole Hirsch incentrata sulla comparabilità all’interno dei sistemi di istruzione e tra gli stessi sistemi. Sono convinta che l’istruzione debba essere più orientata ai bisogni del mercato del lavoro e debba promuovere la creatività, l’innovazione e l’imprenditorialità. La relazione è dunque mirata a facilitare la mobilità di insegnanti e studenti e – una misura essenziale – a semplificare le procedure di riconoscimento delle qualifiche professionali.</p>
    </intervention>
    <intervention id="3-350-500" speaker_id="96680" name="Zigmantas Balčytis" is_mep="True" mode="written">
      <p sl="lt">In un’economia globalizzata, la possibilità e la capacità di studiare e lavorare in un ambiente internazionale rappresentano una condizione importante per il successo professionale. Sono richiesti sempre più spesso collaboratori mobili, flessibili e con un’esperienza internazionale. I fattori chiave indicati nella strategia Europa 2020 per una crescita intelligente (promozione della conoscenza, dell’innovazione, della formazione e della società digitale), sostenibile (produzione efficiente nell’impiego delle risorse e simultaneo aumento della competitività) e inclusiva (aumento del tasso di occupazione, qualifica e lotta contro la povertà). Per quanto concerne istruzione e formazione professionale, occorrono misure concrete da parte dell’Unione europea e degli Stati membri. È necessaria un’azione rapida soprattutto per fronteggiare l’elevata disoccupazione giovanile. A tal proposito, i giovani lavoratori non solo sono più spesso disoccupati rispetto agli adulti, ma sono anche più frequentemente occupati in lavori precari e temporanei, con stipendi inferiori e una minore sicurezza sociale. Concordo che per realizzare appieno l’iniziativa faro della strategia Europa 2020 “Un’agenda per nuove competenze e nuovi posti di lavoro”, le istituzioni dell’Unione europea dovrebbero avviare un’iniziativa più pragmatica, globale e di ampio respiro, sostenuta da tutti gli Stati membri, che dovrebbe mirare innanzitutto a collegare i settori della formazione professionale, delle qualifiche professionali, dell’apprendimento permanente e dell’apprendistato al mercato del lavoro.</p>
    </intervention>
    <intervention id="3-351-500" speaker_id="5956" name="Regina Bastos" is_mep="True" mode="written">
      <p sl="pt">L’Unione europea attraversa una profonda crisi economica, finanziaria e sociale le cui conseguenze sono state avvertite primariamente nell’occupazione. Attualmente nell’Unione europea i disoccupati sono 22,82 milioni e i giovani di età inferiore a 25 anni continuano ad essere i più colpiti, con un tasso di disoccupazione pari al 21,3 per cento. Si stima che entro il 2020 si creeranno circa 15,6 milioni di posti di lavoro per lavoratori altamente qualificati, mentre se ne perderanno 12 milioni per lavoratori poco o per niente qualificati. La strategia Europa 2020 è mirata ad affrontare queste nuove prospettive per il mondo professionale.</p>
      <p sl="pt">La relazione sottolinea la necessità di sviluppare una cooperazione a livello europeo nel settore dell’istruzione e formazione professionale per conseguire maggiore trasparenza e agevolare la comparabilità tra i diversi sistemi di istruzione. Inoltre, mette in luce l’importanza di promuovere la trasposizione e l’attuazione della legislazione dell’Unione europea per favorire la mobilità di docenti e studenti, nonché di semplificare le procedure per il riconoscimento delle qualifiche professionali estere. Ho pertanto espresso voto favorevole.</p>
    </intervention>
    <intervention id="3-351-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Attualmente la disoccupazione giovanile si attesta al 21 per cento nell’Unione europea ed è vicina al 25 per cento nel mio paese, la Francia; si configura quindi come una grande sfida per l’Europa in un momento in cui i giovani europei disoccupati rischiano di cadere in condizioni di esclusione sociale e povertà. Pur avendo responsabilità marginali in relazione a questi temi, l’Unione europea sembra in grado di offrire, se non soluzioni, interessanti spunti di riflessione: mi sembra ovvio che la formazione e l’istruzione debbano essere al centro delle priorità politiche presenti e future. La relazione invoca lo scambio di buone pratiche tra gli Stati membri rispetto al sistema di formazione professionale e ai sistemi di formazione associati all’esperienza lavorativa, che andrebbero estesi a numerosi Stati membri, in particolare alla Francia. Le raccomandazioni vanno nella direzione giusta per migliorare l’istruzione e la formazione in linea con il mercato del lavoro e ridurre la disoccupazione e l’esclusione sociale, ma saranno insufficienti se gli Stati membri e la Commissione non dimostreranno un impegno sufficiente in una fase che vede nella disoccupazione giovanile una grande sfida politica in molti Stati membri e in particolare nel mio paese.</p>
    </intervention>
    <intervention id="3-352-000" speaker_id="4746" name="Sergio Berlato" is_mep="True" mode="written">
      <p sl="it">Nell'attuale economia globalizzata, la possibilità e la capacità di studiare e lavorare in un ambiente internazionale rappresentano una condizione imprescindibile per il successo professionale dei cittadini europei. Nonostante le drammatiche conseguenze della crisi economica sul mercato del lavoro europeo, l'evoluzione industriale e tecnologica determina una maggiore necessità di lavoratori con competenze professionali medio/elevate. I fattori chiave indicati nella strategia Europa 2020 per una crescita intelligente, sostenibile e inclusiva richiedono, per quanto riguarda l'istruzione e la formazione professionale, di essere tradotti in misure concrete a livello di Unione europea. Per raggiungere questi obiettivi è indispensabile che l'istruzione e la formazione professionale costituiscano una priorità politica comune a lungo termine, la cui attuazione richiede la partecipazione e l'impegno di tutti gli attori coinvolti sia a livello europeo sia regionale.</p>
      <p sl="it">Sottolineo in questa sede che è necessaria un'azione rapida soprattutto per i giovani: la crescita della disoccupazione giovanile rappresenta, infatti, una delle sfide più urgenti per l'Europa. Gli obiettivi fissati nel quadro della strategia Europa 2020 – portare il tasso di abbandono scolastico al di sotto del 10per cento per anno e fare in modo che il 40per cento dei giovani ottenga un diploma di scuola superiore – devono essere affrontati con misure concrete ed efficaci.</p>
    </intervention>
    <intervention id="3-352-500" speaker_id="23788" name="Adam Bielan" is_mep="True" mode="written">
      <p sl="pl">In un’Europa ormai priva di confini, l’istruzione è una fase fondamentale nella pianificazione della vita professionale dei cittadini, specie a livello internazionale. I giovani dovrebbero poter cogliere le opportunità di acquisire conoscenze ed esperienze offerte dall’appartenenza del loro paese all’Unione europea. La crescente richiesta di collaboratori mobili e dotati di formazione ampia è un ulteriore fattore di questo nuovo stile di vita. Alla luce di tali considerazioni, la disoccupazione giovanile resta un fenomeno molto preoccupante che urge contrastare attuando progetti mirati. Gli investimenti nel settore dell’istruzione contribuiscono a garantire un futuro migliore ai giovani. È dunque essenziale impiegare i fondi europei per avviare programmi concreti nel settore della formazione e dello sviluppo professionali. Concordo con la necessità di sviluppare strumenti a supporto dell’ “apprendimento permanente” o, in altri termini, l’aggiornamento costante delle qualifiche. Grazie a programmi di istruzione creativi ed efficaci si dovrebbe raggiungere uno degli obiettivi principali della strategia Europa 2020, cioè fare in modo che almeno il 40 per cento dei giovani ottenga un diploma di scuola superiore.</p>
    </intervention>
    <intervention id="3-353-000" speaker_id="97198" name="Mara Bizzotto" is_mep="True" mode="written">
      <p sl="it">Non ho inteso sostenere la relazione d'iniziativa della collega Hirsch, non tanto per le dichiarazioni di principio condivisibili allorché si sottolinea l´importanza dell´avvicinamento tra mondo del lavoro e quello della formazione accademica. Ancora una volta però manca sul tema un atteggiamento concreto, proattivo che trascenda considerazioni sterili e prospetti delle soluzioni concrete per risolvere un´emergenza sociale che non può essere risolta a colpi di retorica.</p>
    </intervention>
    <intervention id="3-353-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho espresso voto favorevole alla relazione perché concordo che il cambiamento demografico e la maggiore longevità comporteranno naturalmente una carriera lavorativa più variegata; la riqualificazione professionale e l’apprendimento permanente sono già diventati una necessità. Di conseguenza, la relazione mette in luce la necessità di ammodernare l’istruzione e formazione professionale iniziale e continua, propone di introdurre una valutazione delle attitudini professionali al termine del ciclo di istruzione di base e mette in luce l’importanza della formazione iniziale per gli insegnanti. Sottolinea inoltre l’importanza, a livello locale e regionale, di promuovere collaborazioni efficaci tra scuole, agenzie formative, centri di ricerca e imprese, per superare l’autoreferenzialità dei sistemi educativi e il disallineamento dei saperi e delle qualifiche rispetto ai bisogni del mercato del lavoro. Concordo che, ai fini dell’ammodernamento di formazione e istruzione, occorre rafforzare i legami tra potenziali datori di lavoro e istituti di istruzione. La partecipazione delle parti sociali all’elaborazione dei programmi sarebbe un altro grande passo verso la creazione di più occupazione in Europa.</p>
    </intervention>
    <intervention id="3-354-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Secondo la strategia Europa 2020, i fattori chiave per una crescita intelligente non solo sono la promozione della conoscenza, dell’innovazione, della formazione e della società digitale, ma anche la crescita sostenibile e inclusiva. Per il conseguimento di questi obiettivi, sono essenziali la formazione professionale e l’istruzione, rispetto alle quali gli Stati membri dovrebbero adottare i medesimi standard. Nonostante le drammatiche conseguenze della crisi economica sul mercato del lavoro europeo, si prevede che l’occupazione in Europa crescerà, almeno in maniera graduale, nei prossimi 10 anni. Le previsioni fanno presumere che la crescita del fabbisogno di competenze continuerà ad aumentare. L’evoluzione industriale e tecnologica determina una maggiore necessità di lavoratori con competenze professionali medie o elevate, a scapito tuttavia delle persone meno qualificate.</p>
      <p sl="ro">Si pone una crescente enfasi su un approccio all’apprendimento chiaramente orientato ai risultati e in alcuni Stati membri si sono già attuate riforme dei sistemi di formazione professionale. Per quanto riguarda la comparabilità dei sistemi di istruzione e formazione professionale negli Stati membri, è prioritario eliminare gli ostacoli e assicurare un più elevato grado di trasparenza e comparabilità dei diversi sistemi di istruzione e tra gli stessi sistemi.</p>
    </intervention>
    <intervention id="3-355-000" speaker_id="29074" name="Vito Bonsignore" is_mep="True" mode="written">
      <p sl="it">Ho votato a favore di questa relazione poiché, come ben delineato dalla relazione, i giovani sono la vera risorsa del nostro futuro, per questo abbiamo il dovere di garantire a tutti loro, l'istruzione e la formazione professionale. La crisi economica che si è abbattuta in Europa e non solo, in questi ultimi anni, ha colpito maggiormente i giovani. È notevolmente aumentata la disoccupazione di questa fascia d'età, chi ottiene un posto di lavoro deve accontentarsi di soluzioni a tempo determinato e di essere sottopagato.</p>
      <p sl="it">Occorre impegnarsi in modo efficace e veloce per ridare dignità a questi ragazzi che vogliono lavorare e soprattutto mettersi in gioco in un mondo in cui difficilmente sono ben accetti. Tali obiettivi sono stati inseriti anche nella strategia Europea 2020 quando sancisce di dover puntare su una crescita intelligente, sostenibile ed inclusiva. In linea generale la relazione presentata dal collega Hirsch costituisce un buon punto di partenza per quella che deve essere una delle politiche prioritarie del Parlamento e di tutta l'Unione europea.</p>
    </intervention>
    <intervention id="3-356-000" speaker_id="96798" name="John Bufton" is_mep="True" mode="written">
      <p sl="en">Ho votato contro le misure per la cooperazione europea in materia di istruzione e formazione professionale a sostegno della strategia Europa 2020 perché guardo con sospetto ai tentativi di qualsiasi organizzazione priva di consenso uniforme di influenzare le menti dei cittadini. La percentuale di euroscettici in Europa è sufficientemente ampia da rendere inopportuno l’intervento di Bruxelles nel settore dell’istruzione e formazione, un’attività di guida che potrebbe essere considerata propagandistica.</p>
    </intervention>
    <intervention id="3-357-000" speaker_id="38420" name="Cristian Silviu Buşoi" is_mep="True" mode="written">
      <p sl="ro">Le misure in materia di istruzione e formazione professionale sono essenziali per trasformare l’economia europea in un’economia della conoscenza, in linea con gli obiettivi della strategia Europa 2020. Per questo motivo, esprimo il mio pieno appoggio per le raccomandazioni contenute nella relazione, che sottolineano l’importanza degli investimenti in istruzione e formazione professionale per la futura competitività dell’economia europea. Per conseguire i nostri obiettivi occorrono misure efficaci e complementari a livello nazionale ed europeo. Nell’Unione europea si registra un allarmante incremento del tasso di disoccupazione giovanile e a tal proposito la relazione lancia un chiaro messaggio: istruzione e formazione professionale sono i fattori cruciali per affrontare il problema. Occorrono strategie chiare per favorire il coinvolgimento dei giovani nel mercato del lavoro, promuovendo la correlazione tra programmi di istruzione e richieste del mercato del lavoro, di modo che i laureati possano trovare occupazione.</p>
      <p sl="ro">L’approccio necessario deve porre enfasi su competenze specifiche, in modo da agevolare l’integrazione nel mercato del lavoro. Inoltre, per via dei continui progressi tecnologici, i datori di lavoro nutrono aspettative sempre crescenti rispetto alle qualifiche professionali dei dipendenti. La formazione continua assume di conseguenza un’importanza cruciale ai fini del costante adeguamento delle qualifiche professionali alle richieste dell’economia e contribuisce ad evitare l’esclusione dal mercato del lavoro durante alcune fasi della vita professionale.</p>
    </intervention>
    <intervention id="3-357-500" speaker_id="26851" name="Nikolaos Chountis" is_mep="True" mode="written">
      <p sl="el">L’intera relazione è ispirata alla filosofia di legare l’istruzione e formazione professionale alle necessità del mercato e delle imprese nel quadro della strategia Europa 2020, una strategia che indebolisce ulteriormente il tessuto sociale e i diritti dei lavoratori. I riferimenti positivi ai principi generali della “umanizzazione del lavoro”, alla promozione della creatività e alla necessità di passaggi accessibili dall’apprendimento informale a quello formale restano lettera morta, con la sola funzione di abbellire una relazione che, in ultima analisi, propugna il neoliberismo in tutte le procedure e tutte le fasi dell’istruzione e formazione, anche al livello più alto.</p>
      <p sl="el">Per esempio, invita gli Stati membri a finanziare programmi di dottorato e post-dottorato che promuovano la competitività nonché a favorire la “mobilità dei lavoratori”, comunemente denominata precarietà. Infine, uno dei principali punti negativi della relazione è l’invito rivolto agli Stati membri di garantire “il riconoscimento reciproco dei certificati e dei diplomi tra gli Stati membri”, inducendoli a riconoscere i titoli rilasciati da istituti di istruzione esteri come “equivalenti” a un titolo rilasciato dalle università nazionali. Per queste ragioni, ho votato contro la relazione.</p>
    </intervention>
    <intervention id="3-357-750" speaker_id="1892" name="Carlos Coelho" is_mep="True" mode="written">
      <p sl="pt">In diversi Stati membri i tassi di disoccupazione evidenziano una situazione drammatica, che tocca principalmente i giovani; l’attuale tasso di disoccupazione giovanile è pari al doppio rispetto alla media della disoccupazione nell’Unione europea. Questa è una delle sfide più pressanti per l’Europa ed è essenziale che gli Stati membri attuino strategie politiche mirate ad affrontarla sulla base degli obiettivi fissati dalla strategia Europa 2020, segnatamente portare il tasso di abbandono scolastico al di sotto del 10 per cento per anno e fare in modo che il 40 per cento dei giovani ottenga un diploma di scuola superiore. Questi obiettivi devono essere affrontati con misure concrete, creative ed efficaci.</p>
      <p sl="pt">Devo dire che purtroppo le ambizioni della strategia Europa 2020 sono palesemente disallineate dalla realtà dei tagli di bilancio, che hanno sostanzialmente ridotto i finanziamenti per i principali programmi dell’Unione europea nell’ambito dell’istruzione. Accolgo con favore le misure adottate dalla Commissione finalizzate a semplificare l’accessibilità, la trasparenza e la comparabilità ai fini del processo di riconoscimento all’interno dei sistemi di istruzione e tra gli stessi sistemi. È inoltre importante che gli Stati membri attuino riforme dei loro sistemi, orientando l’istruzione e la formazione professionale alle reali necessità del mercato del lavoro.</p>
    </intervention>
    <intervention id="3-358-000" speaker_id="96775" name="Lara Comi" is_mep="True" mode="written">
      <p sl="it">Al fine di incentivare la cooperazione europea a sostegno della strategia Europa 2020 ci sono tre punti, evidenziati nella presente relazione, sui quali desidero esprimere il mio più ampio consenso. In primo luogo, sostengo fortemente la necessità di migliorare il dialogo tra il mondo del lavoro e il sistema educativo tramite l´ampliamento dell'offerta di tirocini presso aziende e imprese, così da permettere allo studente di poter partecipare attivamente nella vita imprenditoriale e di aumentare la collaborazione tra imprese e istituzioni scolastiche nella formazione professionale. Inoltre, considero auspicabile l'intensificazione dell'integrazione dei sistemi educativi a livello internazionale al fine di ottenere, da un lato, il riconoscimento totale dei titoli di studio e, dall'altro, la promozione di progetti di mobilità transfrontaliera. Infine, concordo pienamente con il nostro suggerimento, come Parlamento, indirizzato alla Commissione, in merito all´adeguazione del Fondo sociale europeo, del fondo Erasmus e del programma di apprendimento permanente perché sia possibile assegnare le risorse sia a progetti specifici in materia di istruzione e formazione professionale, sia alla lotta contro la disoccupazione giovanile e la discriminazione di genere, coinvolgendo un maggior numero di donne a partecipare a tali progetti.</p>
    </intervention>
    <intervention id="3-358-062" speaker_id="96973" name="Mário David" is_mep="True" mode="written">
      <p sl="pt">La presente relazione mira a rafforzare le misure di cooperazione tra gli Stati membri promuovendo istruzione e formazione professionale che godono del reciproco riconoscimento delle qualifiche e che siano di migliore qualità, più orientate alle necessità del mercato del lavoro e più accessibili per tutti. Ci ricorda inoltre la necessità di una strategia per il futuro dell’istruzione e, soprattutto, di una guida relativa a tutte le necessità professionali che l’Europa potrà avere nel prossimo futuro. In particolare, la relazione segnala la necessità di legami più forti all’interno del sistema europeo di istruzione e formazione, un sistema in cui la trasparenza e il riconoscimento reciproco di competenze e attitudini diventino realtà. Mi sembra ovvio che in un’Europa sempre più unita, in cui la mobilità è tangibile, il reciproco riconoscimento delle qualifiche sia essenziale. Ciò impone il recepimento della legislazione in materia dell’Unione, come la stessa relazione sottolinea. Alla luce della situazione attuale, l’istruzione e la formazione sono la condizione e lo strumento essenziale per il futuro successo. Obiettivamente, è necessario promuovere la mobilità, l’imprenditorialità, la creatività e l’innovazione e l’Unione europea dovrebbe incoraggiare questo processo. Trovandomi d’accordo con i contenuti, ho votato a favore della relazione.</p>
    </intervention>
    <intervention id="3-358-156" speaker_id="1289" name="Proinsias De Rossa" is_mep="True" mode="written">
      <p sl="en">Esprimo il mio appoggio per la relazione, che invita gli Stati membri a garantire alle persone, in diverse fasi della vita, di avere accesso all’istruzione e alla formazione professionale mirate rispetto alle loro necessità e che ne migliorino il coinvolgimento nel mercato del lavoro e, più in generale, nella società. L’istruzione e formazione professionale deve essere disponibile, accessibile ed economicamente sostenibile nelle diverse fasi della vita, a prescindere dallo status delle persone sul mercato del lavoro o dal loro reddito. In particolare, al fine di realizzare una migliore integrazione e coesione sociale, la relazione invita gli Stati membri a creare opportunità di formazione mirate per gruppi come i giovani disoccupati, le minoranze etniche, le donne vulnerabili e le persone disabili. Inoltre, la relazione mette in luce la necessità di creare possibilità di finanziamento ampliate, semplificate e più facilmente accessibili utilizzando le risorse attualmente provenienti dal Fondo sociale europeo, dal programma per l’apprendimento permanente nel suo insieme e dal programma Erasmus per i giovani imprenditori.</p>
    </intervention>
    <intervention id="3-358-250" speaker_id="4335" name="Marielle De Sarnez" is_mep="True" mode="written">
      <p sl="fr">La lotta alla disoccupazione giovanile è una delle sfide più urgenti per l’Europa e gli Stati membri devono attuare tempestivamente strategie mirate tenendo conto delle specificità e dei bisogni nazionali. I metodi di apprendimento dovrebbero essere più flessibili e accessibili in ogni fase della vita. Occorre ampliare a tutti le opportunità di acquisire esperienza all’estero e l’apprendistato dovrebbe essere meglio riconosciuto. Istruzione e formazione professionale dovrebbero essere considerate una priorità politica comune nel lungo periodo, per mettere i lavoratori europei nelle condizioni di adattarsi alle richieste di un’economia che cambia.</p>
    </intervention>
    <intervention id="3-358-500" speaker_id="4347" name="Christine De Veyrac" is_mep="True" mode="written">
      <p sl="fr">In un momento in cui in Europa il tasso di disoccupazione giovanile è pari al doppio del dato generale, le proposte della relazione Hirsch rappresentano un utile contributo alla politica perseguita dai governi dei 27 Stati membri per contrastare la disoccupazione.</p>
      <p sl="fr">Di fronte a sfide come l’invecchiamento della popolazione e la globalizzazione della nostra economia, occorre incoraggiare lo sviluppo di programmi di formazione permanente, in particolare attraverso lo scambio di buone pratiche tra gli Stati membri, e migliorare la formazione iniziale dei giovani europei incoraggiando la creazione di partenariati tra università, istituti di ricerca e aziende.</p>
    </intervention>
    <intervention id="3-359-000" speaker_id="96914" name="Anne Delvaux" is_mep="True" mode="written">
      <p sl="fr">Secondo stime relative all’occupabilità e ai diplomi richiesti, si prevede la creazione di 15,6 milioni di posti di lavoro per lavoratori laureati e 3,7 milioni per lavoratori in possesso di una qualifica di istruzione secondaria (fonte: Cedefop), ma anche la perdita di 12 milioni di posti di lavoro per coloro in possesso di qualifiche di grado inferiore.</p>
      <p sl="fr">Di fronte a questa inevitabile catastrofe, la strategia Europa 2020 doveva essere mirata ad accrescere l’attrattiva dell’istruzione e formazione professionale. La relazione invita ad adottare un approccio orientato ai risultati per quanto concerne l’apprendistato, a migliorare il riconoscimento di apprendistati formali e informali e ad istituire centri di assistenza e programmi per gli apprendisti che incontrano le maggiori difficoltà.</p>
    </intervention>
    <intervention id="3-360-000" speaker_id="96977" name="Diogo Feio" is_mep="True" mode="written">
      <p sl="pt">Nel contesto di un’Europa che, uscita dalla crisi, registra una ripresa e una crescita, l’istruzione e formazione professionale assumono un’importanza cruciale. È essenziale dotare i giovani europei degli strumenti necessari per competere in un mondo globalizzato ed entrare nel mondo del lavoro grazie alle loro conoscenze e competenze. Non possiamo dimenticare che i dati sulla disoccupazione giovanile evidenziano una situazione drammatica in tutta Europa. Dovremmo però essere consapevoli che più formazione spesso non equivale a più opportunità nel mercato del lavoro: si moltiplicano in tutta Europa i casi di giovani laureati dotati di formazione aggiuntiva e post-laurea ma disoccupati e privi di prospettive occupazionali. La formazione deve essere orientata ai bisogni del mercato e finalizzata a preparare i giovani lavoratori. A mio parere, questo cambiamento di paradigma risulterà essenziale per arrestare la crescita della disoccupazione giovanile e garantire ai giovani europei un futuro ricco di opportunità.</p>
    </intervention>
    <intervention id="3-360-250" speaker_id="96899" name="José Manuel Fernandes" is_mep="True" mode="written">
      <p sl="pt">La relazione Hirsch è incentrata sulla cooperazione europea in materia di istruzione e formazione professionale a sostegno della strategia Europa 2020. Occorre rivolgere attenzione immediata agli obiettivi della strategia Europa 2020: la crescita intelligente, sostenibile e inclusiva. Nonostante l’attuale scenario economico e finanziario appaia poco favorevole, dobbiamo essere in grado di trasformare situazioni meno favorevoli in opportunità. In un mondo sempre più globalizzato, non possiamo limitarci a un singolo territorio ma dobbiamo coltivare la mobilità, la flessibilità e le esperienze internazionali. È importante che la formazione iniziale sia di qualità elevata e che i giovani possano scegliere di lavorare in altri paesi. Ho votato a favore della relazione perché ne condivido le proposte. Desidero sottolineare soprattutto la necessità di un apprendimento permanente nuovo e diversificato, essenziale per un lavoro di maggiore qualità, e di prestare particolare attenzione alle esigenze dei giovani, delle donne e delle persone disabili, come stabilito dalla strategia Europa 2020.</p>
    </intervention>
    <intervention id="3-360-500" speaker_id="96706" name="João Ferreira" is_mep="True" mode="written">
      <p sl="pt">Questa non è altro che una noiosa ripetizione della solita retorica della Commissione europea sui temi dell’apprendimento permanente e della promozione della mobilità a livello europeo, considerate la migliore garanzia per migliorare la “occupabilità” e la “adattabilità” dei lavoratori. La formazione professionale è considerata uno strumento per promuovere la “imprenditorialità” e soddisfare l’esigenza di “creare un ambiente in cui le imprese possano realizzarsi, svilupparsi e crescere”, aggiungendo che “per crescere esse hanno bisogno di minori oneri fiscali e di una certa prevedibilità in modo da poter pianificare ed effettuare investimenti”. Si ritiene inoltre che la formazione professionale e l’apprendimento permanente debbano essere meglio orientati “alle necessità del mercato del lavoro e ne permettano l’accesso e la mobilità al suo interno”.</p>
      <p sl="pt">L’impianto ideologico della relazione è subito chiaro: il problema del lavoro è un problema individuale, non essenzialmente sociale, ed è l’individuo e non la società a doverlo risolvere accrescendo la propria “occupabilità” o diventando un “imprenditore”, con un sistema fiscale che tuteli i profitti, gravando principalmente su lavoratori e consumatori, e istruzione e formazione asservite al capitale. Per il resto, non si conduce un esame approfondito delle cause e non si cercano soluzioni.</p>
    </intervention>
    <intervention id="3-361-000" speaker_id="4466" name="Ilda Figueiredo" is_mep="True" mode="written">
      <p sl="pt">La presente relazione non è che una ripetizione della solita retorica della Commissione europea sui temi dell’apprendimento permanente e della promozione della mobilità a livello europeo, considerate la migliore garanzia per contrastare la disoccupazione, e sulla necessità che i lavoratori migliorino la loro “occupabilità” e “adattabilità, in modo da organizzare l’offerta di istruzione e formazione.</p>
      <p sl="pt">Fondamentalmente, la relazione sottolinea il ruol o dell’istruzione e formazione professionale e la necessità di “creare un ambiente in cui le imprese possano realizzarsi, svilupparsi e crescere”, aggiungendo che “per crescere esse hanno bisogno di minori oneri fiscali e di una certa prevedibilità in modo da poter pianificare ed effettuare investimenti”. Si ritiene inoltre che la formazione professionale e l’apprendimento permanente debbano essere meglio orientati “alle necessità del mercato del lavoro e ne permettano l’accesso e la mobilità al suo interno”. In altre parole, la relazione non fa altro che asservire completamente l’istruzione e la formazione al capitalismo europeo.</p>
      <p sl="pt">Inoltre, non si fa menzione delle motivazioni sociali che determinano l’abbandono scolastico né della carenza di accesso all’istruzione superiore o alla disoccupazione giovanile, mascherando le responsabilità delle politiche neoliberiste appoggiate da grandi aziende e istituti finanziari.</p>
      <p sl="pt">Per questi motivi, la relazione è a nostro parere inaccettabile. non si conduce un esame approfondito delle cause e non si cercano soluzioni.</p>
    </intervention>
    <intervention id="3-362-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Sono fermamente convinta che l’istruzione e la formazione professionale debbano essere accessibili ed economicamente sostenibili in ogni fase della vita, a prescindere dalla posizione dell’individuo sul mercato del lavoro o dal suo reddito. L’accesso alla formazione professionale dovrebbe rispondere alle specifiche esigenze degli individui e agevolarli nella ricerca di un lavoro. È dunque necessario creare opportunità mirate per gruppi specifici negli Stati membri dell’Unione come i giovani disoccupati, le minoranze etniche, le donne vulnerabili e le persone disabili, tra gli altri, al fine di realizzare maggiore integrazione e coesione sociale. Da ultimo, opzioni di finanziamento semplificate e più accessibili risulterebbero senza dubbio estremamente utili per la realizzazione dei suddetti obiettivi.</p>
    </intervention>
    <intervention id="3-362-500" speaker_id="58758" name="Elisabetta Gardini" is_mep="True" mode="written">
      <p sl="it">Con questa relazione si va a fissare un altro tassello a favore della strategia europea sulle politiche giovanili. È corretto sostenere l'internazionalizzazione degli studi contemporaneamente alla flessibilità lavorativa dei giovani lavoratori, in un mercato del lavoro sempre più competitivo, ai giovani europei deve essere data la possibilità di concorrere con i loro coetanei provenienti da tutto il mondo. I dati sulla disoccupazione giovanile non possono lasciarci indifferenti. Ben venga questa relazione che sottolinea l'importanza degli obiettivi della strategia 2020: combattere la disoccupazione giovanile attraverso misure efficienti ed efficaci quali ad esempio portare il tasso dell'abbandono scolastico sotto il 10per cento e fare in modo che almeno il 40per cento dei giovani ottenga un diploma di scuola superiore. Questo però non deve essere un traguardo ma un punto di partenza: creare dei canali tra università ed aziende e rilanciare i programmi di tirocinio/stage obbligatori finanziati da enti pubblici o privati, devono essere le prossime priorità. Non abbiamo molto tempo a disposizione e dobbiamo agire subito. Altrimenti l'eredità che lasceremo alle generazioni future sarà molto pesante.</p>
    </intervention>
    <intervention id="3-362-750" speaker_id="5565" name="Brice Hortefeux" is_mep="True" mode="written">
      <p sl="fr">Accolgo con favore l’adozione di questa relazione che pone di nuovo al centro dell’attenzione dell’Unione europea e degli Stati membri le sfide della formazione e istruzione professionale. In una fase di austerità nella gestione dei bilanci pubblici, diretta conseguenza della crisi mondiale che ha duramente colpito il mercato del lavoro europeo, occorre riconsiderare le nostre strategie per la crescita e l’occupazione, specie per i giovani, senza perdere di vista le specificità e i bisogni nazionali.</p>
      <p sl="fr">Oltre a essere le prime vittime della disoccupazione, molti giovani tendono ad abbandonare gli studi. Per questo è imprescindibile ammodernare i programmi e la formazione orientandoli maggiormente alle necessità delle nostre aziende; gli stessi provvedimenti devono essere attuati nel settore dell’apprendimento permanente e della promozione della mobilità. Sarà possibile centrare questi obiettivi solo se tutte le parti interessate (istituzioni europee, Stati membri, attori locali e regionali) uniranno le forze.</p>
    </intervention>
    <intervention id="3-362-875" speaker_id="96693" name="Juozas Imbrasas" is_mep="True" mode="written">
      <p sl="lt">Accolgo con favore questo documento perché l’Europa deve agire subito, specialmente per quanto riguarda i giovani: la continua crescita della disoccupazione giovanile rappresenta una delle sfide più urgenti per l’Europa. I giovani lavoratori non solo sono più spesso disoccupati rispetto agli adulti, ma sono anche più frequentemente occupati in lavori precari e temporanei, con stipendi inferiori e una minore sicurezza sociale. Gli Stati membri devono attuare strategie politiche mirate a combattere la povertà, tenendo conto delle specificità e dei bisogni nazionali. Gli obiettivi fissati nel quadro della strategia Europa 2020 – portare il tasso di abbandono scolastico al di sotto del 10 per cento e fare in modo che il 40 per cento dei giovani ottenga un diploma di scuola superiore – devono essere affrontati con misure concrete, creative ed efficaci. L’istruzione e la formazione professionale devono essere considerate una forte priorità politica comune nel lungo periodo, che si tradurrà in realtà solo con la partecipazione e l’impegno di tutti gli attori interessati: le istituzioni dell’Unione europea, gli Stati membri e gli attori a livello locale e regionale, che devono valersi della loro influenza per la realizzazione di questi obiettivi. Dobbiamo garantire che i lavoratori europei abbiano la possibilità di adattarsi alle richieste dell’economia. I responsabili politici devono mettere i cittadini nelle condizioni di poter approfondire e integrare le proprie competenze. Il perfezionamento professionale non deve avere il solo obiettivo di aiutare i lavoratori a trovare un impiego migliore, ma deve anche offrire loro l’opportunità di delineare i posti di lavoro del futuro e di contribuire così attivamente a un’economia innovativa.</p>
    </intervention>
    <intervention id="3-363-000" speaker_id="28141" name="Lívia Járóka" is_mep="True" mode="written">
      <p sl="en">Accolgo con favore la presente relazione, che mette in luce la necessità di ampliare il sistema di formazione professionale nell’Unione europea. Le pari opportunità di accesso a un apprendimento permanente di qualità si traducono infatti in maggiori possibilità nel mercato del lavoro, contribuendo così alla realizzazione degli obiettivi della strategia Europa 2020. Occorre dedicare particolare attenzione a prevenire la disoccupazione giovanile armonizzando l’offerta di formazione con la domanda del mercato del lavoro, fornendo previsioni nazionali e regionali nel medio periodo sulla domanda di lavoro attesa ed aumentando l’efficacia dei sistemi di istruzione nazionali nel garantire il conseguimento delle competenze più richieste dal mercato del lavoro. Secondo i dati Cedefop, possiamo prevedere una perdita di 12 milioni di posti di lavoro per lavoratori poco o non qualificati, un dato che fa presagire un crescente rischio di povertà per i più vulnerabili. In molti casi, anche coloro che portano a termine gli studi non riescono a entrare nel mercato del lavoro ed è più probabile che cerchino impieghi salutari o lavorino nel sommerso. Di conseguenza, spesso non riescono a rendersi indipendenti e diventano un peso per le famiglie, in un circolo vizioso di istruzione insoddisfacente e disoccupazione.</p>
    </intervention>
    <intervention id="3-364-000" speaker_id="96771" name="Jarosław Kalinowski" is_mep="True" mode="written">
      <p sl="pl">La proposta di risoluzione dedica particolare attenzione all’istruzione dei giovani e sottolinea la necessità di una formazione pratica. Garantire l’accesso a istruzione e corsi adeguati è essenziale per fare in modo che chi porta a termine gli studi, la formazione universitaria o la formazione professionale non incontri difficoltà nel trovare un impiego nel settore scelto, caratterizzato da buone condizioni di lavoro e adeguatamente retribuito.</p>
      <p sl="pl">Secondo le previsioni, la congiuntura economica negativa non inciderà negativamente sulla crescita dei livelli di occupazione nell’Unione europea; ciò non deve determinare una riduzione dei finanziamenti per i principali programmi dell’Unione europea nel settore dell’istruzione e formazione professionale, come per esempio il programma per l’apprendimento permanente. I fondi dovrebbero di fatto aumentare per consentire a tutti i cittadini, a prescindere dall’età, dal genere o dalla provenienza, di avere accesso alle stesse opportunità in termini di formazione professionale e lavoro.</p>
    </intervention>
    <intervention id="3-365-000" speaker_id="101954" name="Jan Kozłowski" is_mep="True" mode="written">
      <p sl="pl">In qualità di relatore ombra per la relazione Hirsch sulla cooperazione europea in materia di istruzione e formazione professionale, desidero illustrare le motivazioni che mi hanno indotto ad esprimere voto favorevole. Nell’attuale situazione, caratterizzata da un progressivo invecchiamento della società e da un allarmante tasso di disoccupazione giovanile, l’Europa affronta sfide molto importanti e istruzione e formazione professionale posssono rivestire un ruolo fondamentale. Per garantire il futuro sostegno all’istruzione e formazione professionale, dovremmo al contempo attribuire la massima importanza al monitoraggio dell’efficacia della formazione e ad un approccio mirato a raggiungere l’obiettivo di far crescere i livelli di occupazione e l’integrazione sociale.</p>
      <p sl="pl">Sono convinto che istruzione e formazione professionale debbano essere strettamente legate al mercato del lavoro, caratterizzato da un costante adattamento ai cambiamenti economici, demografici e sociali. Ritengo molto importante garantire una gestione più flessibile del fondo sociale europeo, che andrebbe associato ad altri strumenti per l’impiego delle istituzioni europee. In conclusione, esprimo il mio ringraziamento alla relatrice per questa relazione completa e ben riuscita e per la proficua collaborazione.</p>
    </intervention>
    <intervention id="3-365-500" speaker_id="105849" name="Agnès Le Brun" is_mep="True" mode="written">
      <p sl="fr">La strategia Europa 2020 prevede, tra gli altri, gli obiettivi di portare il tasso di abbandono scolastico al di sotto del 10 per cento e fare in modo che almeno il 40 per cento dei giovani ottenga un diploma di scuola superiore, in linea con l’ambizione europea, espressa per la prima volta nella strategia di Lisbona, di diventare l’economia basata sulla conoscenza più competitiva del mondo. È per questo motivo che il processo di Copenaghen avviato nel 2002 riveste una particolare importanza, essendo mirato a gettare le basi per una maggiore cooperazione in materia di politiche degli Stati membri legate all’istruzione e formazione professionale. Ho espresso voto favorevole per la presente risoluzione perché stabilisce obiettivi ambiziosi per il miglioramento dei programmi europei di istruzione e formazione.</p>
    </intervention>
    <intervention id="3-366-000" speaker_id="101580" name="Constance Le Grip" is_mep="True" mode="written">
      <p sl="fr">Ho votato a favore della relazione Hirsch. Per affrontare le sfide economiche del XXI secolo e in particolare la crescente concorrenza dei partner commerciali, i sistemi europei per l’istruzione e la formazione professionale devono rendersi più efficaci, più attraenti e più reattivi, preparando meglio i cittadini al lavoro.</p>
      <p sl="fr">Pertanto dobbiamo impegnarci a orientare questi sistemi alle necessità del mondo del lavoro. A mio parere è inoltre necessario agevolare l’accesso a esperienze lavorative di qualità in Europa, mantenendo e rafforzando i programmi esistenti mirati a incrementare la mobilità degli apprendisti.</p>
      <p sl="fr">L’impegno che ho assunto durante la campagna elettorale per le elezioni europee del 2009 è stato quello di istituire un vero “Erasmus per apprendisti”, un progetto dedicato ai giovani e ai meno giovani per offrire loro la possibilità di viaggiare in Europa e conoscere le realtà economiche del nostro mercato interno e al tempo stesso di entrare nel mondo del lavoro e acquisire esperienza.</p>
      <p sl="fr">Infine, dobbiamo semplificare e migliorare il sistema per il riconoscimento delle qualifiche professionali in Europa per stimolare il mercato interno e fornire ai cittadini gli strumenti per accedere a una maggiore mobilità professionale.</p>
    </intervention>
    <intervention id="3-367-000" speaker_id="1403" name="David Martin" is_mep="True" mode="written">
      <p sl="en">Ho espresso voto a favore della presente relazione. La strategia Europa 2020 indica i fattori chiave per la crescita intelligente (promozione della conoscenza, dell’innovazione, della formazione e della società digitale), sostenibile (produzione efficiente nell’impiego delle risorse e simultaneo aumento della competitività), e inclusiva (aumento del tasso di occupazione, qualifica e lotta contro la povertà). Per quanto riguarda l’istruzione e la formazione, occorre adottare misure concrete a livello di Unione europea e negli Stati membri.</p>
    </intervention>
    <intervention id="3-368-000" speaker_id="23704" name="Jiří Maštálka" is_mep="True" mode="written">
      <p sl="cs">L’istruzione è senza dubbio un processo complesso e di lungo periodo, la cui qualità e i cui risultati influiscono sulle future carriere lavorative dei giovani, un aspetto da tenere in debito conto. In tale contesto, la domanda di competenze professionali in un ampio ventaglio di settori e attività crescerà parallelamente allo sviluppo di nuove tecnologie e alla creazione di norme di maggiore qualità e sicurezza, determinando la necessità di una formazione più orientata ai risultati. Mi riferisco a un’istruzione di alta qualità fondata su elementi di insegnamento moderni, a un’istruzione più attraente in senso specifico, specializzata ma al tempo stesso aperta ad altre opzioni per il potenziamento delle qualifiche. Dopo il processo di istruzione, i giovani devono avere una formazione professionale, un’idea chiara delle prospettive di crescita e devono soprattutto essere in grado di sfruttare le conoscenze, le competenze e le capacità caratteristiche del settore per il quale sono stati formati e mostrano un’attitudine.</p>
    </intervention>
    <intervention id="3-368-250" speaker_id="4393" name="Mario Mauro" is_mep="True" mode="written">
      <p sl="it">La relazione sulla cooperazione europea in materia di istruzione e formazione professionale a sostegno della strategia Europa 2020 identifica in maniera soddisfacente gli obiettivi che ci siamo prefissati tempo fa con la stessa strategia 2020. Oggi è più che mai indispensabile che ci sia un dialogo costante tra il mondo della formazione professionale e istruzione con il mondo del lavoro. La sfida principale è proprio questa: fare in modo che il mondo del lavoro venga incontro in maniera sempre più costante alle esigenze dei nuovi lavoratori.</p>
    </intervention>
    <intervention id="3-368-375" speaker_id="96978" name="Nuno Melo" is_mep="True" mode="written">
      <p sl="pt">L’attuazione della strategia Europa 2020 è essenziale per riportare l’Europa sul sentiero della crescita economica sostenuta e sostenibile. I giovani sono il fattore chiave per il successo della strategia Europa 2020. Come è noto, essi sono i soggetti più colpiti dalla crisi e da una disoccupazione che sta toccando livelli molto alti: i tassi di disoccupazione giovanile sono circa il doppio rispetto al dato generale. Per raggiungere i nostri obiettivi, occorre investire ingenti risorse nel settore dell’istruzione e formazione professionale.</p>
    </intervention>
    <intervention id="3-368-500" speaker_id="96670" name="Louis Michel" is_mep="True" mode="written">
      <p sl="fr">In un mondo globalizzato, istruzione e formazione professionale di qualità sono le chiavi di cui ogni giovane dovrebbe disporre al suo ingresso nel mondo del lavoro. L’economia mondiale richiede competenze, flessibilità, disponibilità e conoscenza delle lingue. In veste di politici, è nostro dovere attuare strategie volte a garantire quanto segue: • focalizzazione dell’apprendimento su uno specifico risultato; • insegnamento dell’imprenditorialità; • offerta di ponti per cittadini non qualificati alla ricerca di un impiego, soprattutto attraverso l’istruzione mirata; • semplificazione delle procedure per il riconoscimento delle qualifiche estere, finalizzata a stimolare la mobilità dei lavoratori; • creazione di un quadro europeo di offerta di posti di lavoro di qualità in tutta l’Unione europea; • apprendimento permanente per consentire ai lavoratori di adattarsi alle condizioni del mercato e ai bisogni delle aziende; • promozione della creatività e delle tecnologie dell’informazione e della comunicazione; • sostegno all’occupazione femminile con aiuti volti a conciliare vita professionale e vita familiare.</p>
    </intervention>
    <intervention id="3-368-750" speaker_id="96999" name="Alexander Mirsky" is_mep="True" mode="written">
      <p sl="en">L’istruzione e formazione professionale deve essere disponibile, accessibile ed economicamente sostenibile nelle diverse fasi della vita, a prescindere dallo status delle persone sul mercato del lavoro o dal loro reddito. Occorre creare opportunità di formazione per categorie specifiche di persone come i giovani disoccupati, le minoranze etniche, le donne vulnerabili, le persone disabili ecc., per conseguire più integrazione e coesione sociale. È necessario fornire possibilità di finanziamento ampliate, semplificate e più facilmente accessibili, utilizzando le risorse attualmente fornite dal fondo sociale europeo e dal programma per l’apprendimento permanente. Convinto che questa iniziativa sia molto importante e giunga al momento giusto, ho espresso voto favorevole.</p>
    </intervention>
    <intervention id="3-369-000" speaker_id="28255" name="Andreas Mölzer" is_mep="True" mode="written">
      <p sl="de">Il mondo del lavoro ha attraversato grandi cambiamenti. Se in passato una buona istruzione garantiva un buon lavoro, oggi né un diploma di istruzione superiore né una laurea proteggono i giovani dalla disoccupazione e diventa sempre più difficile avviare la propria carriera. Dal canto loro, le imprese lamentano la carenza di personale specializzato, sfruttandola come scusa per utilizzare lavoro a basso costo. La richiesta di completa flessibilità e mobilità, i bassi salari imposti dal mercato del lavoro sotto forma di nuovi modelli lavorativi come i cosidddetti “Mac Job” significano per molti l’impossibilità di formare una famiglia e conseguire un giusto equilibrio tra lavoro e vita privata. Nel quadro della strategia Europa 2020, potrebbe risultare utile favorire il mutuo riconoscimento dell’istruzione e formazione. Il successo della strategia dipende però dalle misure attuate per affrontare questi drammatici sviluppi. In questo senso, va accolto l’invito della relazione a un’azione tempestiva rispetto alla disoccupazione giovanile, nonostante manchino dettagli concreti. Per questi motivi, ho deciso di astenermi.</p>
    </intervention>
    <intervention id="3-369-500" speaker_id="96981" name="Franz Obermayr" is_mep="True" mode="written">
      <p sl="de">Il mercato del lavoro europeo fronteggia grandi sfide. Per i più giovani, il problema è che una buona istruzione non garantisce più un buon lavoro e, quel che è peggio, non protegge più dalla disoccupazione. Dal canto loro, le imprese lamentano la carenza di personale specializzato, sfruttandola come scusa per utilizzare lavoro a basso costo. Ciò si traduce nell’impossibilità di formare una famiglia e conseguire un giusto equilibrio tra lavoro e vita privata. Il mutuo riconoscimento dell’istruzione e formazione è il primo passo nella direzione giusta. L’invito ad agire rispetto alla disoccupazione giovanile è corretto, ma troppo vago, motivo per cui ho deciso di astenermi.</p>
    </intervention>
    <intervention id="3-370-000" speaker_id="96694" name="Rolandas Paksas" is_mep="True" mode="written">
      <p sl="lt">Ho espresso voto favorevole per la risoluzione perché la cooperazione a livello europeo nel settore della formazione professionale è un fattore molto importante per il conseguimento degli obiettivi della strategia Europa 2020 e la riduzione del tasso di disoccupazione giovanile. Concordo con la proposta secondo la quale, nell’istituzione di un sistema di istruzione e formazione professionale, ciascuno Stato membro dedichi particolare attenzione ai lavoratori poco qualificati, agli immigrati, alle persone disabili e ad altri gruppi socialmente vulnerabili con programmi di formazione più orientati alle loro necessità e al loro grado di capacità. Occorre inoltre promuovere una maggiore cooperazione tra i sistemi di istruzione degli Stati membri al fine di garantire l’integrazione dei giovani e stimolare l’apprendimento permanente nonché l’apprendimento formale e informale. Per fare in modo che la formazione professionale sia in linea con le necessità del mercato, ritengo consigliabile inserire le informazioni sui cambiamenti del mercato del lavoro nei programmi e nelle strategie di istruzione nazionali.</p>
      <p sl="lt">La Commissione deve svolgere un ruolo importante a tal proposito, fornendo informazioni sulle competenze e le necessità delle singole regioni nonché sui cambiamenti nel mercato del lavoro europeo. È inoltre molto importante creare un ambiente favorevole per le imprese che collaborano allo sviluppo e all’attuazione dei programmi di formazione professionale.</p>
    </intervention>
    <intervention id="3-370-250" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, ho votato a favore della relazione sulla cooperazione europea in materia di istruzione e formazione professionale dato che all'interno della Strategia Europa 2020 questo argomento occupa una posizione importante al fine di garantire lo sviluppo economico. Cooperare al fine di migliorare l'istruzione e la formazione professionale vuol dire abbassare il livello di disoccupazione giovanile, fornire strumenti conoscitivi ai lavoratori e dare possibilità di finanziamento ampliate e semplificate. L'attuale contesto socio-economico richiede capacità di lavorare in ambiti internazionali e per questo bisogna ampliare le possibilità di apprendimento, visto anche il ruolo delle imprese che hanno bisogno sempre più spesso di personale competente con esperienze formative pratiche che siano in grado di far lavorare in modo efficace fin da subito.</p>
    </intervention>
    <intervention id="3-370-500" speaker_id="96900" name="Georgios Papanikolaou" is_mep="True" mode="written">
      <p sl="el">Questa relazione di iniziativa, cui la commissione competente ha incorporato numerose proposte della commissione per la cultura e l’istruzione, mira a stimolare l’Unione europea e gli Stati membri a raggiungere gli obiettivi della strategia Europa 2020, soprattutto nel settore dell’occupazione e della formazione. Si tiene conto di sfide specifiche quali la domanda di crescenti qualifiche del mercato del lavoro, che mette a rischio i lavori poco qualificati, il drammatico incremento della disoccupazione giovanile, superiore al 30 per cento in alcuni Stati membri dell’Unione tra cui la Grecia, e il fallimento di alcuni Stati membri nell’adottare misure adeguate a raggiungere gli obiettivi della strategia Europa 2020 (per esempio, portare l’abbandono scolastico al 10 per cento e determinare un incremento dei giovani dotati di formazione universitaria al 40 per cento). Oltre a proteggere i cittadini dotati di meno competenze o di un basso livello di istruzione, dobbiamo tempestivamente investire nelle nuove competenze, specie quelle richieste per il lavoro in settori strategici per la crescita. Quest’ultimo è un elemento di essenziale importanza per la Grecia.</p>
    </intervention>
    <intervention id="3-370-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La cooperazione europea in materia di istruzione e formazione professionale a sostegno della strategia Europa 2020 è essenziale. In un’economia globalizzata, la possibilità e la capacità di studiare e lavorare in un ambiente internazionale rappresentano una condizione importante per il successo professionale. Sono richiesti sempre più spesso collaboratori mobili, flessibili e con un’esperienza internazionale. Concordo con la relatrice quando afferma che occorre dare nuova vita alla strategia Europa 2020. Il processo dovrebbe partire immediatamente con l’adozione di misure concrete a livello di Unione europea e negli Stati membri. Per queste ragioni, ho deciso di votare a favore della relazione. Dobbiamo garantire che i lavoratori europei abbiano la possibilità di adattarsi alle richieste dell’economia. In veste di responsabili politici, dobbiamo mettere i cittadini nelle condizioni di poter approfondire e integrare le proprie competenze. Il perfezionamento professionale non deve avere il solo obiettivo di aiutare i lavoratori a trovare un impiego migliore, ma deve anche offrire loro l’opportunità di delineare i posti di lavoro del futuro e di contribuire così attivamente a un’economia innovativa.</p>
    </intervention>
    <intervention id="3-370-750" speaker_id="36392" name="Aldo Patriciello" is_mep="True" mode="written">
      <p sl="it">In un mondo sempre più globalizzato, è importante per i giovani poter incrementare la loro istruzione e formazione attraverso la mobilità. Il mercato del lavoro richiede sempre persone più mobili, flessibili e con esperienze internazionali. Nonostante la crisi economica si stima che nei prossimi dieci anni il mercato occupazionale europeo crescerà in maniera graduale. Per questo l'UE ha attuato la strategia Europa 2020, volta a rafforzare l'interesse sull'istruzione e sulla formazione professionale.</p>
      <p sl="it">Si deve cercare sempre di più di eliminare gli ostacoli, aumentare la trasparenza, e il confronto all'interno e tra sistemi d'istruzione. L'istruzione dovrebbe seguire con maggior interesse le esigenze del mercato di lavoro, sollecitare un metodo per i risultati di apprendimento ed elevare qualitativamente i propri standard per poter raggiungere una maggiore professionalità. Infine si dovrebbe cercare di incoraggiare la creatività, l'innovazione e l'imprenditorialità, affinché i giovani e i lavoratori europei, siano messi in condizione di approfondire le proprie conoscenze per adattarsi alle richieste dell'economia. Allo scopo di raggiungere questi obiettivi e per far sì che l'istruzione e la formazione professionale continuino a costituire una forte priorità politica e comune a lungo termine, esprimo il mio voto favorevole alla proposta in oggetto.</p>
    </intervention>
    <intervention id="3-371-000" speaker_id="38595" name="Rovana Plumb" is_mep="True" mode="written">
      <p sl="ro">I fattori chiave indicati nella strategia Europa 2020 per una crescita intelligente, sostenibile e inclusiva (aumento del tasso di occupazione, qualifica e lotta alla povertà) richiedono, per quanto riguarda l’istruzione e la formazione professionale, di essere tradotti in misure concrete a livello di Unione europea e negli Stati membri per l’attuazione della strategia. I lavoratori europei devono essere in grado di adattarsi alle richieste dell’economia e i responsabili politici devono mettere i cittadini nelle condizioni di approfondire e integrare le proprie competenze.</p>
      <p sl="ro">Chiedo agli Stati membri di seguire le azioni atte a facilitare la transizione dalla scuola alla vita lavorativa sviluppando programmi integrati di orientamento professionale e consulenza, di creare migliori possibilità di qualifica per i formatori e di gettare le basi di un partenariato che favorisca l’apprendimento, in particolare a livello regionale e locale.</p>
      <p sl="ro">Nel quadro dell’istruzione e della formazione professionale, gli Stati membri devono tenere conto delle necessità individuali delle persone meno qualificate, degli studenti immigrati, delle persone appartenenti a minoranze etniche, delle donne, dei disoccupati e delle persone disabili. Invito infine gli Stati membri a finanziare attività innovative e programmi di dottorato e post-dottorato che promuovano la competitività e la crescita economica sostenibile.</p>
    </intervention>
    <intervention id="3-371-500" speaker_id="107386" name="Phil Prendergast" is_mep="True" mode="written">
      <p sl="en">Nell’attuale congiuntura economica, una delle sfide più urgenti è la disoccupazione giovanile. I giovani lavoratori non solo sono più spesso disoccupati rispetto agli adulti, ma sono anche più frequentemente occupati in lavori precari e temporanei, con stipendi inferiori e una minore sicurezza sociale, una situazione che va necessariamente affrontata. La previsione del Centro europeo per lo sviluppo della formazione professionale (Cedefop) di crescita di 80 milioni di posti di lavoro entro il 2020 è una notizia positiva. Occorre notare che ci sarà uno spostamento dal lavoro poco qualificato allo sviluppo industriale e tecnologico, con la richiesta di lavoratori dotati di competenze di livello elevato e intermedio. È necessario agire tempestivamente per garantire la disponibilità di lavoratori dotati delle competenze adeguate per occupare queste posizioni. Tenendo conto di questi fattori, dobbiamo fare in modo che il nostro approccio all’apprendimento sia orientato ai risultati. Occorre fornire ai giovani accesso all’apprendimento permanente e a corsi con elementi di formazione pratica che li mettano nelle condizioni di occupare nuovi posti di lavoro e di crescere e progredire nella carriera lavorativa. Ritengo che le economie di tutti gli Stati membri potranno beneficiare di questi cambiamenti nella formazione professionale.</p>
    </intervention>
    <intervention id="3-371-750" speaker_id="96903" name="Paulo Rangel" is_mep="True" mode="written">
      <p sl="pt">Se è chiaro che in Europa i giovani sono sempre più colpiti dalla disoccupazione e sono spesso occupati in lavori di natura precaria e temporanea, d’altra parte è anche vero che le aziende non dispongono di professionisti qualificati dotati di una formazione orientata ai compiti da svolgere. È dunque essenziale allineare l’offerta di lavoro alla domanda attraverso misure come la consulenza indipendente sulla formazione professionale, i fondi per il sostegno alla formazione e la concorrenza tra gli enti preposti alla formazione. L’obiettivo ultimo è aiutare i lavoratori a trovare un impiego migliore ma anche, come recita la motivazione della relazione, fornire loro “l’opportunità di delineare i posti di lavoro del futuro”.</p>
    </intervention>
    <intervention id="3-372-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votato, oggi, durante la sessione plenaria al Parlamento europeo di Strasburgo, la relazione "Cooperazione europea in materia di istruzione e formazione professionale a sostegno della strategia Europa 2020". Nonostante le drammatiche conseguenze della crisi economica sul mercato del lavoro europeo, si prevede che l'occupazione in Europa crescerà, in maniera graduale, nei prossimi dieci anni. I fattori indicati nella strategia Europa 2020 per una crescita intelligente sostenibile e inclusiva richiedono, per quanto riguarda l'istruzione e la formazione professionale, di essere tradotti in misure concrete a livello di Unione europea e negli Stati membri. Per raggiungere gli obiettivi indicati dalla strategia Europa 2020 è fondamentale che l'istruzione e la formazione professionale continuino a costituire una forte priorità delle istituzioni dell'Unione europea, degli attori locali e regionali. La collega, on. Hirsch, con la sua relazione accoglie le misure della Commissione finalizzate all'eliminazione delle barriere, l'aumento della trasparenza e il confronto all'interno e fra sistemi educativi, sottolineando l'importanza che l'istruzione debba essere vicina al mercato del lavoro incoraggiando la stimolazione della creatività e dell'innovazione.</p>
    </intervention>
    <intervention id="3-372-500" speaker_id="97022" name="Robert Rochefort" is_mep="True" mode="written">
      <p sl="fr">L’Unione europea e gli Stati membri dovrebbero intensificare gli sforzi per stimolare l’occupazione giovanile e ridurre il tasso di disoccupazione dei giovani in particolare attraverso un migliore allineamento tra i sistemi di formazione e le richieste del mercato del lavoro. A fronte della prevista perdita di 12 milioni di lavori poco qualificati in Europa entro il 2020 e della necessità di allungare la carriera lavorativa per conservare il sistema sociale nonostante i cambiamenti demografici, è essenziale intensificare gli sforzi anche per il miglioramento della formazione permanente dei lavoratori. A tal proposito trovo interessante l’idea proposta dall’onorevole Hirsch nella relazione di fornire incentivi ai datori di lavoro affinché incoraggino i propri dipendenti a partecipare a programmi di formazione. Inoltre, al fine di contrastare la disoccupazione tra i lavoratori poco qualificati e favorire l’impiego di cittadini in età più avanzata, è essenziale favorire il riconoscimento delle qualifiche nazionali tra gli Stati membri e la certificazione delle competenze acquisite mediante l’apprendistato informale.</p>
    </intervention>
    <intervention id="3-373-000" speaker_id="28409" name="Raül Romeva i Rueda" is_mep="True" mode="written">
      <p sl="en">Voto a favore della presente relazione. In un’economia globalizzata, la possibilità e la capacità di studiare e lavorare in un ambiente internazionale rappresentano una condizione importante per il successo professionale. Sono richiesti sempre più spesso collaboratori mobili, flessibili e con un’esperienza internazionale. I fattori chiave indicati nella strategia Europa 2020 per una crescita intelligente (promozione della conoscenza, dell’innovazione, della formazione e della società digitale), sostenibile (produzione efficiente nell’impiego delle risorse e simultaneo aumento della competitività) e inclusiva (aumento del tasso di occupazione, qualifica e lotta contro la povertà) richiedono, per quanto riguarda l’istruzione e la formazione professionale, di essere tradotti in misure concrete a livello di Unione europea e negli Stati membri. Nonostante le drammatiche conseguenze della crisi economica sul mercato del lavoro europeo, si prevede che l’occupazione in Europa crescerà, almeno in maniera graduale, nei prossimi dieci anni. Come indica la previsione attuale del Cedefop concernente l’offerta e il fabbisogno di competenze in Europa, entro il 2020 il numero dei nuovi posti di lavoro dovrebbe essere pari a 80 milioni.</p>
    </intervention>
    <intervention id="3-374-000" speaker_id="96819" name="Licia Ronzulli" is_mep="True" mode="written">
      <p sl="it">In un'economia sempre più globalizzata, la possibilità e la capacità di studiare e lavorare in un ambiente internazionale rappresentano una condizione importante per il successo professionale. Le imprese chiedono sempre più spesso un'offerta d'istruzione e formazione professionale più legata alla pratica e orientata alle soluzioni. Ciò che conta sono le capacità e le competenze che, al termine di un percorso d'istruzione o formazione professionale, possono essere apportate all'ambiente di lavoro.</p>
      <p sl="it">La risoluzione adottata oggi è un primo passo per garantire che i lavoratori europei abbiano la possibilità di adattarsi alle richieste dell'economia. I cittadini devono essere messi nelle condizioni di poter approfondire e integrare le loro competenze. Il perfezionamento professionale non deve avere il solo obiettivo di aiutare i lavoratori a trovare un impiego migliore, ma deve anche offrire loro l'opportunità di creare i posti di lavoro del futuro e di contribuire così attivamente a un'economia innovativa.</p>
    </intervention>
    <intervention id="3-375-000" speaker_id="23787" name="Czesław Adam Siekierski" is_mep="True" mode="written">
      <p sl="pl">L’istruzione, la formazione professionale e il concetto universale di “apprendimento permanente” sono i mattoni della futura integrazione europea, che affronta sfide sempre nuove in relazione al sostegno per la strategia Europa 2020. Dobbiamo affrontare l’allarmante incremento della disoccupazione giovanile e i problemi legati all’istruzione e formazione professionale stanno diventando per noi prioritari. Per le persone all’inizio della carriera professionale, la disoccupazione potrebbe determinare effetti negativi sulla futura attività lavorativa. L’istruzione e formazione professionale dovrebbero consentire di muoversi liberamente nel mercato del lavoro, a seconda del mutare della situazione economica e delle richieste di un particolare settore. Conviene sottolineare l’utilità e i meriti dei programmi di formazione transfrontaliera esistenti, come per esempio il programma Leonardo Da Vinci, che meritano il nostro sostegno perché consentono agli individui di acquisire le qualità caratteristiche di una forza lavoro mobile.</p>
      <p sl="pl">La mobilità elimina le difficoltà che insorgono per via della naturale diversità dei singoli mercati del lavoro e consente ai giovani di accedere a un mercato enorme, quello europeo, ricco di nuove sfide e opportunità per mettere a frutto l’esperienza acquisita. Gli Stati membri hanno il compito di agevolare la supervisione e l’assistenza nelle collaborazioni e lo scambio di informazioni tra scuole, istituti di formazione, centri di ricerca e imprese. I giovani lavoratori possono apportare nuove fonti di conoscenza, competenze ed esperienze al mercato del lavoro dell’Unione europea.</p>
    </intervention>
    <intervention id="3-376-000" speaker_id="4545" name="Catherine Stihler" is_mep="True" mode="written">
      <p sl="en">Esprimo il mio sostegno per questa relazione. Ritengo inaccettabile la portata dei tagli effettuati al programma di apprendimento permanente e al programma Persone.</p>
    </intervention>
    <intervention id="3-376-500" speaker_id="96860" name="Michèle Striffler" is_mep="True" mode="written">
      <p sl="fr">La lotta alla disoccupazione giovanile deve essere prioritaria per tutti i governi europei. Occorre fornire ai nostri giovani un’offerta completa, attraente e competitiva in termini di istruzione e formazione, che consenta loro di trovare un impiego più facilmente. In particolare, ritengo che l’istruzione e formazione professionale debba essere più in linea con le necessità del mercato del lavoro. Inoltre, l’istruzione superiore dovrebbe essere associata alla formazione professionale dando priorità, per esempio, a un insieme di formazione e lavoro. Per questi motivi ho espresso voto favorevole per la relazione Hirsch.</p>
    </intervention>
    <intervention id="3-377-000" speaker_id="96974" name="Nuno Teixeira" is_mep="True" mode="written">
      <p sl="pt">In Europa la disoccupazione giovanile si attesta al 21 per cento e interessa oltre 5,5 milioni di giovani a rischio di esclusione sociale per carenza di opportunità e costretti ad accettare lavori precari. L’istruzione e la formazione sono due delle grandi sfide attuali per l’Unione europea, racchiuse nella strategia Europa 2020. Sono stati fissati gli obiettivi di ridurre il tasso di abbandono scolastico al di sotto del 10 per cento e fare in modo che il 40 per cento dei giovani europei ottenga un diploma di scuola superiore entro il 2020. Si tratta di obiettivi ambiziosi ma necessari per la crescita economica e per incrementare la competitività degli Stati membri creando posti di lavoro.</p>
      <p sl="pt">Ho espresso voto favorevole per la presente relazione perché ritengo essenziale disporre di una strategia di lungo periodo a livello europeo che consenta di affrontare anche la disoccupazione strutturale e la disoccupazione giovanile. A tal fine, considero importante confermare il sostegno per le piccole e medie imprese, che creano il 50 per cento dei posti di lavoro, e investire nell’apprendimento permanente. Desidero infine menzionare la necessità di riconoscere le qualifiche professionali, favorendo così una maggiore mobilità di professionisti e studenti.</p>
    </intervention>
    <intervention id="3-377-500" speaker_id="96660" name="Niki Tzavela" is_mep="True" mode="written">
      <p sl="el">La lotta alla disoccupazione giovanile è una delle sfide più importanti per l’Unione europea. Per affrontare il problema, dobbiamo investire di più nell’istruzione e formazione dei giovani, in modo da prepararli alle future sfide del mercato del lavoro, che diventa sempre più esigente. Giustamente la relazione afferma che il fondo sociale europeo potrebbe fornire un contributo più importante per la formazione dei meno abbienti. Come ho sottolineato in diverse occasioni, è particolarmente importante la proposta di agevolare la mobilità dei lavoratori nel mercato interno e occorre cooperazione a livello europeo per elaborare una politica unica in materia. Per queste svariate ragioni, appoggio la relazione.</p>
    </intervention>
    <intervention id="3-378-000" speaker_id="96698" name="Viktor Uspaskich" is_mep="True" mode="written">
      <p sl="lt">Il disallineamento tra le qualifiche dei giovani e i bisogni del mercato del lavoro è una delle determinanti del drammatico tasso di disoccupazione giovanile che si registra in Lituania (34per cento). Nel 2010, il 52 per cento dei giovani disoccupati registrati al Lietuvos darbo birža (Centro per l’impiego lituano) era privo di formazione professionale. La carenza di lavoro ha determinato un forte flusso migratorio di giovani: il 50 per cento dei lituani emigrati nel periodo più recente ha un’età compresa tra i 20 e i 34 anni. A fronte della crescente richiesta di una forza lavoro mobile e flessibile, dobbiamo aiutare i lavoratori europei ad adattarsi alle necessità dell’economia, offrendo loro l’opportunità di migliorare le competenze e ampliare le conoscenze. È importante che la formazione professionale sia accessibile a tutti. Ho notato con piacere che la relatrice comprende il grande valore del finanziamento al fondo sociale europeo, che contribuisce a fornire formazione alle categorie più disagiate della società lituana. È giunto il momento che l’Unione europea attui misure efficaci e creative per realizzare gli obiettivi stabiliti nella strategia Europa 2020, per esempio quelli di portare il tasso di abbandono scolastico al di sotto del 10 per cento e di fare in modo che il 40 per cento dei giovani ottenga un diploma di scuola superiore.</p>
    </intervention>
    <intervention id="3-379-000" speaker_id="96918" name="Derek Vaughan" is_mep="True" mode="written">
      <p sl="en">L’istruzione e formazione professionale dovrebbe essere accessibile a giovani e meno giovani. Per esempio, sia il programma per l’apprendimento permanente che il programma Persone offrono preziose opportunità a coloro che desiderano apprendere nuove competenze e trovare un nuovo impiego. Gli attuali livelli di disoccupazione, specie tra i giovani, sono preoccupanti e occorre fare di più per garantire che i giovani acquisiscano competenze e qualifiche cruciali. Credo fermamente che il fondo sociale europeo possa svolgere un ruolo prezioso nella formazione e istruzione delle persone. È importante che i meno abbienti godano del sostegno finanziario necessario per poter seguire dei corsi di formazione che, a loro volta, offriranno loro più opportunità di integrarsi pienamente nel mercato del lavoro.</p>
    </intervention>
    <intervention id="3-380-000" speaker_id="97016" name="Angelika Werthmann" is_mep="True" mode="written">
      <p sl="de">La strategia Europa 2020 dovrebbe determinare una crescita intelligente, sostenibile e inclusiva. In relazione all’apprendimento, è essenziale adottare un approccio basato sui risultati. L’ “apprendimento permanente” è una priorità assoluta per i nostri cittadini, motivo per cui istruzione e formazione professionale devono diventare una priorità per noi.</p>
    </intervention>
    <intervention id="3-381-250" speaker_id="96976" name="Luís Paulo Alves" is_mep="True" mode="written">
      <p sl="pt">Mi esprimo a favore della relazione in oggetto. Essa istituisce uno strumento per il finanziamento della cooperazione allo sviluppo (DCI); riconosco, tuttavia, l’importanza del meccanismo che dovrebbe succedere al DCI quest’anno. Condivido le critiche espresse dal relatore, relative al fatto che lavori di controllo svolti dal Parlamento europeo non hanno ricevuto alcuna attenzione da parte dei rappresentanti degli Stati membri presenti né dal comitato del DCI.</p>
    </intervention>
    <intervention id="3-381-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questo regolamento (CE) n. 1905/2006 che istituisce uno strumento per il finanziamento della cooperazione allo sviluppo: esperienza acquisita e prospettive future. Il 2011 rappresenta un momento strategico per fare tesoro dell'esperienza acquisita durante i quattro anni di applicazione del regolamento (CE) n. 1905/2006 che istituisce uno strumento per il finanziamento della cooperazione allo sviluppo (DCI). Una semplificazione e un adeguamento ulteriori alle nuove sfide, come il cambiamento climatico, così come un ruolo appropriato per la dimensione esterna delle politiche interne dell'UE, sono aspetti importanti che non possono essere ignorati. Concordo con la disposizione prevista dalla risoluzione in base alla quale lo strumento futuro per la fornitura degli aiuti allo sviluppo dell'Unione europea deve essere adeguatamente sostenuto in termini finanziari. L'Unione europea si è impegnata per l'obiettivo collettivo di spesa dello 0,7 per cento del prodotto interno lordo (PIL) a favore dell'aiuto pubblico allo sviluppo (APS) entro il 2015. Per raggiungere tale traguardo, l'attuale livello degli aiuti europei dovrà crescere in misura significativa. Coordinamento e divisione dei compiti devono essere i principi guida per orientare la programmazione nell'ambito del nuovo strumento di sviluppo. L'idea di documenti strategici europei deve essere perseguita in via prioritaria e il Parlamento europeo deve essere coinvolto attivamente in questo processo. Nell'ambito dello strumento di cooperazione allo sviluppo post 2013, il Parlamento europeo deve avere la possibilità di difendere la specificità della politica di sviluppo dell'Unione esercitando il controllo sulla programmazione strategica su un piano di parità con il Consiglio.</p>
    </intervention>
    <intervention id="3-382-000" speaker_id="96702" name="Elena Oana Antonescu" is_mep="True" mode="written">
      <p sl="ro">Lo strumento di cooperazione allo sviluppo (DCI) è uno dei progetti profondamente altruistici dell’Unione europea, teso a fornire assistenza ai paesi in via di sviluppo in maniera incondizionata e senza ulteriori interessi. L’assenza di aspetti di natura utilitaristica nella partecipazione dell’Unione europea deve far sì che le istituzioni orientino meglio questi fondi e si adoperino per eliminare la povertà e raggiungere gli obiettivi di sviluppo del Millennio (OSM).</p>
      <p sl="ro">È mio dovere sottolineare la necessità di una maggiore trasparenza per tutti i fondi stanziati a questo scopo e, aspetto ancora più importante, per aumentare le valutazioni dell’impatto del DCI sulla popolazione dei suddetti paesi. Ciò perché tali fondi devono essere affiancati da politiche sociali efficaci nei paesi in via di sviluppo ed avere una durata a medio e lungo termine, la “canna da pesca” che i popoli in questione useranno per imparare a “pescare” e raggiungere così l’autosufficienza.</p>
      <p sl="ro">Non dobbiamo dimenticare che il 2010 è stato l’Anno europeo della lotta alla povertà e all'esclusione sociale. È proprio questo il motivo per cui lo strumento per il finanziamento della cooperazione allo sviluppo deve proseguire questa battaglia anche nei paesi in via di sviluppo, contribuendo in modo significativo ad assicurare un tenore di vita decoroso a un numero più elevato possibile di cittadini.</p>
    </intervention>
    <intervention id="3-383-000" speaker_id="97228" name="Pino Arlacchi" is_mep="True" mode="written">
      <p sl="en">Lo scopo della presente relazione sull’istituzione di uno strumento per il finanziamento della cooperazione allo sviluppo consiste nel definire tempestivamente la posizione del Parlamento su questo argomento. La suddetta posizione dovrebbe basarsi sull’esperienza acquisita dai lavori di controllo relativi all’attuazione della nostra cooperazione allo sviluppo.</p>
      <p sl="en">Ho accolto con favore il metodo adottato dal relatore nella valutazione dell’esito e delle modalità della cooperazione allo sviluppo dell’Unione europea. Il relatore afferma chiaramente che, sebbene il dialogo con la Commissione sia stato costruttivo, quest’ultima non ha modificato il proprio atteggiamento rispetto alle questioni relative allo sviluppo come suggerito nelle raccomandazioni del Parlamento. La posizione del Parlamento ha trovato solo sporadicamente riscontro nei progetti di misure di esecuzione presentati dalla Commissione al comitato di gestione del DCI.</p>
      <p sl="en">Questo è in parte comprensibile. Il partner principale del relatore è stata la DG Relazioni esterne, il cui mandato essenziale consiste nel promuovere gli interessi dell’UE nel resto del mondo. La cooperazione allo sviluppo, tuttavia, è quella dimensione politica dell'azione esterna (insieme con gli aiuti umanitari) che non è stata concepita per soddisfare gli interessi dell’Unione europea, bensì per difendere gli interessi delle popolazioni più vulnerabili del pianeta. Poiché la posizione espressa dalla presente relazione riflette appieno tale ispirazione globale, sono lieto di aver espresso un voto favorevole.</p>
    </intervention>
    <intervention id="3-383-500" speaker_id="96862" name="Sophie Auconie" is_mep="True" mode="written">
      <p sl="fr">Ho appoggiato la relazione Mitchell perché ritengo che vada aumentato il coinvolgimento dei parlamenti dei paesi in via di sviluppo nell’elaborazione dei documenti strategici per i suddetti paesi, per quanto concerne, ad esempio, la strategia per l’eliminazione della povertà. Gli aiuti allo sviluppo dell’Unione europea vanno adeguatamente finanziati. L’UE si è impegnata a stanziare lo 0,7 per cento del prodotto interno lordo (PIL) a favore dell'aiuto pubblico allo sviluppo (APS) entro il 2015, fatto che implicherà un aumento degli aiuti attuali dell’Unione.</p>
    </intervention>
    <intervention id="3-384-000" speaker_id="28114" name="Liam Aylward" is_mep="True" mode="written">
      <p sl="ga">La scadenza per la realizzazione degli obiettivi di sviluppo del Millenio si inserisce nel periodo di validità del primo strumento per il finanziamento della cooperazione allo sviluppo. Di conseguenza, va ampliata l’attuale cooperazione con le autorità locali e va ulteriormente sviluppato il ruolo che esse svolgono nella lotta alla povertà e alla fame, nel miglioramento dei servizi idrici e sanitari, nonché nell’impulso allo sviluppo economico locale. La sicurezza dell’approvvigionamento alimentare, le sfide del settore agricolo e della produzione di mangimi, così come la crisi del costo della vita devono essere affrontate nel momento in cui si creano strumenti finanziari e politiche di ampio respiro per la collaborazione e la cooperazione allo sviluppo. Accolgo con favore quanto stabilisce la relazione a tal proposito. Concordo sul fatto che la Commissione dovrebbe realizzare un’analisi completa degli aiuti al bilancio in generale, che includa i dettagli relativi agli aiuti forniti a determinati settori, a progetti specifici e ai governi locali. Queste informazioni tornerebbero utili in futuro, al momento di intervenire in vista di una redistribuzione più efficiente delle risorse e dei finanziamenti consentendo, così, di identificare i problemi insiti nel sistema di distribuzione. Il risultato sarebbe una politica più coerente.</p>
    </intervention>
    <intervention id="3-384-500" speaker_id="96680" name="Zigmantas Balčytis" is_mep="True" mode="written">
      <p sl="lt">L’obiettivo generale della cooperazione allo sviluppo è l’eliminazione della povertà nei paesi partner, nonché il raggiungimento degli obiettivi di sviluppo del Millennio (OSM). Per raggiungere questi obiettivi, l’UE ha bisogno di uno strumento specifico per il finanziamento della cooperazione allo sviluppo. La Commissione si è impegnata a presentare una proposta legislativa relativa agli strumenti per il finanziamento dell’azione esterna entro la fine dell’anno e a riconsiderare la struttura complessiva degli strumenti di finanziamento esterni in occasione della prossima discussione sul quadro finanziario pluriennale (QFP). Ho votato a favore di questo documento che definisce la posizione del Parlamento rispetto a un nuovo strumento per il finanziamento della cooperazione allo sviluppo dell'UE. Concordo con l’idea in base alla quale lo strumento futuro per la fornitura degli aiuti allo sviluppo dell'Unione europea deve essere adeguatamente sostenuto in termini finanziari, tenuto conto dell'obiettivo di spesa dell’UE dello 0,7 per cento del prodotto interno lordo (PIL) a favore dell'aiuto pubblico allo sviluppo (APS) entro il 2015.</p>
    </intervention>
    <intervention id="3-385-000" speaker_id="97198" name="Mara Bizzotto" is_mep="True" mode="written">
      <p sl="it">Mi sono espressa contro la proposta di risoluzione del Parlamento sullo strumento per il finanziamento della cooperazione con i paesi, territori e regioni in via di sviluppo a causa di quanto auspicato dalla proposta stessa sulla gestione dell´immigrazione illegale. In particolare, si sostiene che i fondi per lo sviluppo relativi all'immigrazione non dovrebbero essere investiti per rafforzare i controlli alle frontiere e contrastare il fenomeno dell'immigrazione. Tale posizione è inconciliabile con la nostra linea politica, la quale assegna importanza prioritaria al rafforzamento delle frontiere e alla lotta all'immigrazione clandestina, e vorrebbe pertanto che si investissero anche ulteriori risorse in questo senso. Ho quindi deciso di dichiarare voto contrario alla proposta.</p>
    </intervention>
    <intervention id="3-386-000" speaker_id="29074" name="Vito Bonsignore" is_mep="True" mode="written">
      <p sl="it">Il tema della cooperazione allo sviluppo rientra tra i principi cardine del mio operato. Ritengo che l'ottima relazione stilata dal collega Mitchell, bene individui i punti in cui l'Europa possa e debba fare meglio. L'esperienza dello strumento per il finanziamento della cooperazione allo sviluppo (DCI) è stata fondamentale per comprendere come l'Unione europea debba procedere nell'ambito del futuro quadro finanziario pluriennale. Se vogliamo rendere effettivi gli strumenti di sostegno, occorre, allora, istituire dei finanziamenti indipendenti da altre misure, riformulare le quote e le loro modalità di attuazione. Questa revisione deve basarsi su una politica di vicinato attenta alle varie esigenze dei paesi più poveri e non più solo agli interessi europei. Sono fermamente convinto che la politica di sviluppo dell'UE debba essere il frutto del lavoro del Parlamento e del Consiglio, applicando quanto statuito dall'articolo 290 del TFUE anche in questa materia. Questi principi sono stati espressi chiaramente nella relazione in oggetto, per tale motivo ha meritato il mio voto favorevole.</p>
    </intervention>
    <intervention id="3-386-062" speaker_id="105624" name="Philippe Boulland" is_mep="True" mode="written">
      <p sl="fr">Accolgo con favore l’adozione della relazione Mitchell volta a definire la posizione del Parlamento in relazione al nuovo strumento di finanziamento elaborato per regolamentare la cooperazione allo sviluppo dell’Unione europea sulla base dell’esperienza acquisita in seguito all’attuazione dello strumento di cooperazione allo sviluppo (DCI) (strumento per il finanziamento della cooperazione allo sviluppo).</p>
      <p sl="fr">A questo proposito, desidero sottolineare che nelle regioni, nei territori e nei paesi in via di sviluppo permangono elevati livelli di povertà e che dobbiamo accrescere i fondi destinati alle cause della povertà, fra cui, in particolare, la malnutrizione, i problemi sanitari, l’istruzione e l’accesso all’acqua potabile, invece di perseguire sistemi per la regolamentazione dell’immigrazione, che appartengono ad altri schemi finanziari.</p>
      <p sl="fr">Gli aiuti allo sviluppo devono consentire alle popolazioni coinvolte di restare all’interno della propria area geografica di appartenenza.</p>
      <p sl="fr">La regolamentazione dell’immigrazione deve avvenire attraverso un altro strumento finanziario e deve determinare un aumento delle risorse destinate all’agenzia Frontex.</p>
      <p sl="fr">Era questa la logica alla base del mio voto favorevole alla relazione.</p>
    </intervention>
    <intervention id="3-386-125" speaker_id="96867" name="Maria Da Graça Carvalho" is_mep="True" mode="written">
      <p sl="pt">Desidero innanzitutto esprimere la mia soddisfazione per gli sforzi profusi dall’Unione europea per eliminare la povertà nei paesi in via di sviluppo. La cooperazione internazionale volta a promuovere l’autosufficienza e l’indipendenza di questi paesi è la strada giusta per raggiungere la pace in ambito sociale e politico a livello mondiale, fatto che non si ripercuoterà esclusivamente sulle popolazioni beneficiarie, ma porterà anche alla risoluzione dei problemi legati all’immigrazione in Europa. Per questo appoggio la proposta di aumentare i finanziamenti europei per questa causa, così come la creazione di uno strumento finanziario incentrato sulla stessa.</p>
    </intervention>
    <intervention id="3-386-250" speaker_id="1892" name="Carlos Coelho" is_mep="True" mode="written">
      <p sl="pt">Nell’ambito della discussione sul prossimo quadro finanziario pluriennale (QFP) post 2013, è particolarmente importante ridefinire e rafforzare le posizioni adottate dal Parlamento rispetto al nuovo strumento di finanziamento per la cooperazione allo sviluppo dell'UE (DCI), sulla base dell'esperienza acquisita nell'ambito dell’attuazione del DCI nel periodo 2007-2013. Ritengo essenziale, innanzitutto, che questo nuovo strumento continui ad avere come priorità il raggiungimento degli obiettivi di sviluppo del Millennio (OSM). Per farlo – per eliminare la povertà, soprattutto – è fondamentale che qualsiasi strumento futuro sia sostenuto da risorse finanziarie reali e adeguate. La Commissione dovrebbe garantire che gli aiuti dell’UE siano coerenti con i traguardi e gli obiettivi di sviluppo definiti a livello internazionale. Desidero ribadire, inoltre, l’importanza del rigore con cui vengono applicati i criteri di ammissibilità per i paesi beneficiari dei finanziamenti di questo strumento futuro. Desidero sottolineare che il nuovo DCI deve prefigurare una base per un aiuto più mirato e flessibile per le situazioni di fragilità. Ritengo che ciò dovrebbe concorrere a generare un corretto collegamento tra aiuto, ripristino e sviluppo. In conclusione, desidero congratularmi con l’onorevole Mitchell per la relazione presentata e appoggio i suggerimenti in essa contenuti.</p>
    </intervention>
    <intervention id="3-386-500" speaker_id="96775" name="Lara Comi" is_mep="True" mode="written">
      <p sl="it">Negli ultimi decenni sono stati portati avanti moltissimi progetti di aiuto nei paesi in via di sviluppo da parte di svariate organizzazioni, sia pubbliche che private. Come si evince dalla relazione, lo scarso risultato ottenuto fino ad oggi, la mancanza di coordinazione sugli obiettivi comuni (OMS) e la scarsa chiarezza su come tali obiettivi dovrebbero essere raggiunti, rendono necessaria, anche a mio avviso, l'istituzione di un nuovo strumento di finanziamento per la cooperazione allo sviluppo. Tale strumento deve essere però ideato in maniera intelligente e dovrà essere tale da migliorare la situazione attuale senza creare ulteriori sprechi di risorse. Affinché questo progetto possa risultare veramente efficiente è necessario agire su due fronti: da un lato, considerato che l'eliminazione della povertà è l´obiettivo primo, nuovi fondi, in termini reali, devono essere stanziati per tale causa, senza che altri vengano sottratti a progetti precedentemente avviati; dall'altro ritengo fondamentale che sia profuso maggiore impegno da parte dell'Unione europea in questo progetto. Coordinazione e divisione dei compiti devono essere i principi guida per orientare la programmazione nell´ambito del nuovo strumento di sviluppo.</p>
    </intervention>
    <intervention id="3-386-750" speaker_id="96973" name="Mário David" is_mep="True" mode="written">
      <p sl="pt">Obiettivo della presente relazione è definire la posizione di massima del Parlamento rispetto al nuovo strumento di finanziamento per la cooperazione allo sviluppo dell'UE, sulla base del precedente regolamento. Ritengo che il coinvolgimento del Parlamento nelle fasi iniziali del processo di ridefinizione di questo strumento sarà molto importante per quest’ultimo, motivo per cui appoggio l’iniziativa. Credo che i valori che caratterizzano l’azione del Parlamento europeo, non da ultima la promozione della democrazia e la tutela dei diritti umani, possano contribuire positivamente alla creazione di uno strumento più compatto, efficace e di ampia portata. A mio avviso, il modo in cui la relazione analizza la questione è piuttosto interessante: propone nuovi approcci che dovranno essere discussi nei mesi a venire, in particolare per quanto concerne la necessità di differenziare maggiormente gli aiuti ai paesi in via di sviluppo, suddividendo questi ultimi in gruppi. Dimostra altresì la necessità di un lavoro retrospettivo di analisi affidabile e coerente in quest’area, proponendo un nuovo approccio agli aiuti allo sviluppo, basato su una maggiore differenziazione, sul coinvolgimento della società civile e su rigorosi criteri di ammissibilità.</p>
    </intervention>
    <intervention id="3-387-000" speaker_id="96977" name="Diogo Feio" is_mep="True" mode="written">
      <p sl="pt">Ora che lo strumento di finanziamento per la cooperazione allo sviluppo (DCI) è in vigore ormai da quattro anni, è giunto il momento di valutarne il funzionamento con l’obiettivo di migliorare gli strumenti di finanziamento futuri per quest’area.</p>
      <p sl="pt">È evidente la necessità che il Parlamento mantenga un controllo democratico di questo strumento e di quelli futuri; è ancora più evidente quanto stia diventando importante per i parlamenti nazionali dei paesi in via di sviluppo essere coinvolti nell'elaborazione dei documenti strategici nazionali legati agli aiuti ricevuti da parte dell’Unione europea.</p>
      <p sl="pt">Auspico che i livelli di aiuti non diminuiscano, ma che aumentino ove possibile e che si studino i metodi in cui essi possano apportare un diretto beneficio alle popolazioni più svantaggiate. Attraverso questo processo, il ruolo cruciale che si dovrebbe attribuire alla società civile nei paesi in via di sviluppo non viene mai sottolineato abbastanza. Le situazioni vigenti in questi paesi non andrebbero affrontate tutte nello stesso modo bensì in maniera più differenziata, tenendo presente che gli aiuti finanziari tradizionali possono diventare meno rilevanti in molti casi, come ad esempio nel caso dei cosiddetti paesi emergenti.</p>
    </intervention>
    <intervention id="3-387-250" speaker_id="96899" name="José Manuel Fernandes" is_mep="True" mode="written">
      <p sl="pt">La presente relazione, elaborata dall’onorevole Mitchell, concerne il regolamento (CE) n. 1905/2006 che istituisce uno strumento per il finanziamento della cooperazione allo sviluppo: esperienza acquisita e prospettive future. Il regolamento (CE) n. 1905/2006 è in vigore da quattro anni ed è giunto il momento di analizzarlo e di apprendere dai potenziali errori e/o dalle possibili lacune esistenti, poiché la Commissione intende presentare prima dell’estate delle proposte relative al quadro finanziario pluriennale (QFP) per il periodo successivo al 2013. Appoggio le proposte del relatore, fra cui si annoverano, nello specifico: il raggiungimento degli obiettivi di sviluppo del Millennio (OSM), l’eliminazione della povertà, lo stanziamento del 20 per cento delle risorse per l’istruzione di base e la sanità, una particolare attenzione rivolta alle questioni climatiche, un nuovo approccio agli aiuti nei paesi in via di sviluppo che richieda il rispetto dei diritti umani e un impiego più efficace ed efficiente delle risorse scarse. Per questo ho espresso un voto favorevole.</p>
    </intervention>
    <intervention id="3-387-500" speaker_id="96706" name="João Ferreira" is_mep="True" mode="written">
      <p sl="pt">La relazione valuta lo strumento per il finanziamento della cooperazione allo sviluppo (DCI) a quattro anni dall’entrata in vigore del regolamento che ne ha determinato l’attuazione. La valutazione che è stata realizzata è pertinente da vari punti di vista. Sono stati analizzati in modo critico e opportuno il DCI e la politica di cooperazione allo sviluppo dell’UE, elementi che consideriamo giusti e necessari.</p>
      <p sl="pt">La relazione afferma che lo scopo della politica di sviluppo non dovrebbe essere quello di difendere gli interessi dell’UE, ma piuttosto, quelli delle popolazioni più vulnerabili del pianeta; si concentra sull’attenzione eccessiva riservata agli investimenti che deve realizzare il settore privato, nonché sulle limitazioni imposte a quello pubblico; mette in guardia sulla necessità che i fondi non vengano sottratti a settori già sotto-finanziati, portando come esempio il sostegno alle autorità locali; critica qualunque tentativo di ridurre il finanziamento del DCI e del Fondo europeo di sviluppo; ribadisce che non si sono registrati progressi sufficienti nell’ambito degli obiettivi di sviluppo del Millennio (OSM) e che è necessario aumentare l’aiuto pubblico allo sviluppo (APS).</p>
      <p sl="pt">Ciononostante, riteniamo che la relazione avrebbe potuto e dovuto andare oltre in ciascuno di questi punti, soprattutto nel promuovere la coerenza fra gli obiettivi prefissati nell’ambito della politica di cooperazione allo sviluppo e le varie politiche settoriali dell’UE.</p>
    </intervention>
    <intervention id="3-387-750" speaker_id="4466" name="Ilda Figueiredo" is_mep="True" mode="written">
      <p sl="pt">La relazione valuta lo strumento per il finanziamento della cooperazione allo sviluppo (DCI) a quattro anni dall’entrata in vigore del regolamento che ne ha determinato l’attuazione.</p>
      <p sl="pt">La valutazione che è stata realizzata è pertinente da vari punti di vista. Sono stati analizzati in modo critico e opportuno il DCI e la politica di cooperazione allo sviluppo dell’UE, elementi che consideriamo giusti e necessari.</p>
      <p sl="pt">La relazione afferma, ad esempio, che lo scopo della politica di sviluppo non dovrebbe essere quello di difendere gli interessi dell’UE, ma piuttosto, quelli delle popolazioni più vulnerabili del pianeta; si concentra sull’attenzione eccessiva riservata agli investimenti che deve realizzare il settore privato nonché sulle limitazioni imposte a quello pubblico; mette in guardia sulla necessità che i fondi non vengano sottratti a settori già sotto-finanziati, portando come esempio il sostegno alle autorità locali. Critica, inoltre, qualunque tentativo di ridurre il finanziamento del DCI e del Fondo europeo di sviluppo; ribadisce che non si sono registrati progressi sufficienti nell’ambito degli obiettivi di sviluppo del Millennio (OSM) e che è necessario aumentare l’aiuto pubblico allo sviluppo (APS).</p>
      <p sl="pt">Ciononostante, riteniamo che la relazione avrebbe potuto e dovuto andare oltre in ciascuno di questi punti, soprattutto nel promuovere la coerenza fra gli obiettivi prefissati nell’ambito della politica di cooperazione allo sviluppo e le varie politiche settoriali dell’UE.</p>
    </intervention>
    <intervention id="3-388-000" speaker_id="23868" name="Monika Flašíková Beňová" is_mep="True" mode="written">
      <p sl="sk">La relazione esamina l’efficacia dello strumento di cooperazione allo sviluppo (DCI) in relazione alla discussione sul quadro finanziario pluriennale. Appare opportuno riconsiderare la struttura complessiva degli strumenti di finanziamento esterni. Fra gli aspetti importanti che andrebbero considerati si annoverano: una possibile ulteriore semplificazione, un adattamento alle nuove sfide come il cambiamento climatico e un ruolo appropriato per la dimensione esterna delle politiche interne dell'UE. A mio avviso, è altrettanto importante mettere a punto le procedure e le strutture a tutela dello sviluppo come settore strategico autonomo, caratterizzato da obiettivi specifici..</p>
    </intervention>
    <intervention id="3-389-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Accolgo con favore la relazione Mitchell. Obiettivo della presente relazione è definire la posizione del Parlamento europeo rispetto al futuro strumento di finanziamento per la cooperazione allo sviluppo prima della publicazione del quadro finanziario pluriennale post 2013. In futuro, dovranno sempre essere disponibili fondi sufficienti per la cooperazione allo sviluppo dell’UE.</p>
    </intervention>
    <intervention id="3-390-000" speaker_id="1164" name="Bruno Gollnisch" is_mep="True" mode="written">
      <p sl="fr">La politica di aiuto allo sviluppo non è né un obbligo altruistico né un modo con il quale le ex potenze coloniali possono liberarsi la coscienza, nelle zone colonizzate. Per sua stessa natura, è una branca della politica estera; dovrebbe, tuttavia, svolgere anche un ruolo importante nel quadro di una strategia volta a invertire i flussi migratori che consenta alle popolazioni di rimanere o di tornare nel proprio paese d’origine e continuare a vivere con dignità e di incrementare il livello di prosperità. Poiché questi due settori rientrano nella sfera della sovranità degli Stati, la maggior parte dei requisiti istituzionali e finanziari della relazione Mitchell è inaccettabile.</p>
    </intervention>
    <intervention id="3-390-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto con favore la presente relazione perché il 2011 rappresenta un momento strategico per fare tesoro dell'esperienza acquisita durante i quattro anni di applicazione del regolamento (CE) n. 1905/2006 che istituisce uno strumento per il finanziamento della cooperazione allo sviluppo (DCI). Obiettivo della presente relazione è definire fin dal principio la posizione del Parlamento rispetto al nuovo strumento di finanziamento per la cooperazione allo sviluppo dell'UE, sulla base dell'esperienza acquisita nell'ambito dei controlli sull'attuazione del DCI. Credo anch’io che sia necessario un approccio differenziato ai diversi gruppi di paesi in via di sviluppo e che l'aiuto finanziario tradizionale potrebbe diventare meno rilevante per i paesi emergenti. Ritengo che l'aiuto ai paesi emergenti, dato che promuove la crescita economica sostenibile, dovrebbe concentrarsi sul rafforzamento della politica fiscale dei paesi partner e favorire la mobilitazione del gettito interno in modo mirato a ridurre la povertà e la dipendenza dall'aiuto. Dobbiamo astenerci dall'utilizzare il sostegno di bilancio in paesi in cui non è possibile garantire la trasparenza delle spese pubbliche. Il sostegno di bilancio deve sempre essere accompagnato da azioni del paese destinatario volte a sviluppare il controllo parlamentare e la capacità di revisione contabile nonché ad aumentare la trasparenza e l'accesso del pubblico alle informazioni; la società civile dovrebbe altresì partecipare a un monitoraggio del sostegno di bilancio.</p>
    </intervention>
    <intervention id="3-391-000" speaker_id="101954" name="Jan Kozłowski" is_mep="True" mode="written">
      <p sl="pl">Credo che la relazione Mitchell, documento davvero ben fatto, affronti molte questioni chiave, motivo per cui ho deciso di esprimere un voto favorevole. Credo che ciò che conta di più al momento di considerare la struttura futura degli strumenti di finanziamento dello sviluppo sia ricordare che l’obiettivo principe della politica di sviluppo dovrebbe essere quello di diminuire gradualmente la dipendenza dagli aiuti, affinché il paese in questione possa, in ultima istanza, raggiungere la totale indipendenza. A questo proposito, gli strumenti di finanziamento andrebbero progettati in modo tale da garantire una crescita economica a lungo termine nei paesi in via di sviluppo.</p>
      <p sl="pl">Il raggiungimento di questo obiettivo è strettamente legato alla prevedibilità degli aiuti allo sviluppo, poiché è solo sulla base di suddetti aiuti – nonché della contemporanea mobilitazione del gettito interno – che i paesi partner possono elaborare una strategia di sviluppo appropriata ed efficace. A mio avviso, un’altra questione fondamentale è l’aumento del controllo e dell’influenza del Parlamento europeo sul Fondo europeo di sviluppo. Ritengo che la mancanza di controllo democratico sul suddetto si ripercuota negativamente sulla trasparenza della politica di sviluppo.</p>
    </intervention>
    <intervention id="3-391-500" speaker_id="96788" name="Krzysztof Lisek" is_mep="True" mode="written">
      <p sl="pl">Ho votato a favore dell’adozione di questa relazione. I finanziamenti per la cooperazione allo sviluppo richiedono regolamenti ben congegnati e la relazione offre una sintesi di quali dovrebbero essere le nostre priorità al momento di adottarli. Gli obiettivi dell’Unione europea nel quadro della definizione di questo strumento consistono all’UE di garantire un’assistenza speciale ai paesi in via di sviluppo. Considerando la lotta attuale alla crisi finanziaria, i problemi dei paesi più poveri stanno diventando ancora più evidenti. Lo strumento per il finanziamento della cooperazione allo sviluppo mira ad aiutare i paesi partner più poveri nei settori del commercio e dell’integrazione regionale, dell’ambiente naturale e della gestione delle risorse naturali, delle infrastrutture, delle risorse idriche e dell’energia, dell’agricoltura e della sicurezza alimentare, dello sviluppo umano e della coesione sociale. Intendiamo altresì sostenere lo sviluppo delle amministrazioni, la democrazia, i diritti umani, le riforme economiche e istituzionali, nonché impedire i conflitti e l’indebolimento dello Stato.</p>
      <p sl="pl">Tutti gli obiettivi summenzionati rivestono un’importanza capitale in termini di rafforzamento della sicurezza nelle regioni più povere. Aiutare altri paesi a costruire società democratiche stabili in paesi disciplinati dallo stato di diritto, dove i diritti umani vengono rispettati e la libertà di parola garantita, con un sistema giudiziario, una difesa territoriale e forze armate solidi, è un progetto encomiabile. Auspico che riusciremo ad attuarlo su una scala più ampia, sfruttando i fondi in maniera ancora più efficiente.</p>
    </intervention>
    <intervention id="3-392-000" speaker_id="1403" name="David Martin" is_mep="True" mode="written">
      <p sl="it">Il futuro strumento per la fornitura degli aiuti allo sviluppo dell'Unione europea deve essere adeguatamente sostenuto in termini finanziari. L'Unione europea si è impegnata per l'obiettivo collettivo di spesa dello 0,7 per cento del PIL a favore dell'APS entro il 2015. Per raggiungere tale traguardo, l'attuale livello degli aiuti europei dovrà crescere in misura significativa. Dato il valore aggiunto degli aiuti della Commissione e alla luce del nuovo ruolo svolto dalla stessa nel coordinamento delle politiche di sviluppo dell'Unione e degli Stati membri (articolo 210 del trattato sul funzionamento dell'Unione europea), la quota di aiuto pubblico allo sviluppo a titolo del bilancio dell'UE dovrebbe rimanere quantomeno stabile. Gli importi destinati annualmente al nuovo strumento di cooperazione allo sviluppo nel prossimo QFP dovrebbe aumentare significativamente in termini reali.</p>
    </intervention>
    <intervention id="3-392-250" speaker_id="96978" name="Nuno Melo" is_mep="True" mode="written">
      <p sl="pt">A quattro anni dall’entrata in vigore dello strumento per il finanziamento della cooperazione allo sviluppo (DCI), è giunto il momento di valutare come è stato utilizzato. È l’unico modo per migliorarlo e renderlo più efficace in futuro. È importante che il Parlamento abbia un’opinione in merito ai controlli su questo e sugli strumenti finanziari futuri. Nonostante la crisi economica che stiamo vivendo, è fondamentale mantenere questi strumenti di aiuto ai paesi in via di sviluppo affinché riescano, in un prossimo futuro, ad accrescere i propri livelli di ricchezza, migliorando, di conseguenza, le condizioni di vita delle popolazioni dei cosiddetti paesi emergenti.</p>
    </intervention>
    <intervention id="3-392-500" speaker_id="96670" name="Louis Michel" is_mep="True" mode="written">
      <p sl="fr">Il futuro strumento per il finanziamento della cooperazione allo sviluppo dovrà disporre di risorse finanziarie adeguate al termine previsto per gli obiettivi di sviluppo del Millennio (OSM). I paesi donatori dovrebbero rispettare l’impegno di destinare lo 0,7 per cento del proprio PIL a favore dell'aiuto pubblico allo sviluppo (APS) entro il 2015. Come ho già detto, nulla giustifica una riduzione degli aiuti. Attualmente l’aiuto pubblico allo sviluppo ammonta a più di 120 miliardi di dollari. Possiamo fare di più e fare meglio ma ciò non significa soltanto aumentare le risorse. L’inserimento del Fondo europeo di sviluppo (FES) nel bilancio dell’UE costituirebbe un notevole passo avanti, purché ciò non determini una riduzione dei livelli di finanziamento totali a livello comunitario. Sono altresì favorevole a un sostegno di bilancio maggiore – di carattere generale o specifico per singolo settore – e a un numero minore di progetti, ogni qualvolta i criteri macroeconomici e di governance lo consentano. In primo luogo, ciò renderebbe possibile mobilitare rapidamente le risorse finanziarie per ricostruire o consolidare lo Stato. In secondo luogo, si tratta dell’unica forma di aiuto che sappiamo con certezza che verrà assorbita in maniera ottimale. In ultima istanza dobbiamo, a mio avviso, garantire che questo aiuto sia più efficace.</p>
    </intervention>
    <intervention id="3-392-750" speaker_id="96999" name="Alexander Mirsky" is_mep="True" mode="written">
      <p sl="en">I principi dell’UE in base ai quali prestare assistenza ai paesi in via di sviluppo che non sono coperti dall'accordo di Cotonou o dallo strumento europeo di vicinato e partenariato sono molto importanti. Nell’ambito di questo strumento finanziario, è possibile prestare aiuti finanziari ai paesi ACP (gruppo dei paesi dell'Africa, dei Caraibi e del Pacifico) nel rinnovo della produzione dello zucchero e il sostegno finanziario è previsto per cinque programmi: sicurezza alimentare; ambiente e sviluppo sostenibile delle risorse naturali, ivi inclusa l’energia; immigrazione e concessione di asilo; ruolo delle autorità locali e delle organizzazioni non governative nei processi di sviluppo. Ho espresso un voto favorevole.</p>
    </intervention>
    <intervention id="3-393-000" speaker_id="28255" name="Andreas Mölzer" is_mep="True" mode="written">
      <p sl="de">Promuovere la prosperità nei cosiddetti paesi in via di sviluppo è una misura necessaria, soprattutto per evitare che l’Europa venga invasa da un’ondata migratoria. Al momento gestiamo la situazione attraverso una serie di programmi. L’obiettivo della presente relazione, tuttavia, è aumentare gli aiuti finanziari. È una proposta che non posso appoggiare. Considerando le attuali difficoltà finanziarie in seno all’UE, non siamo in grado di fornire questo genere di aiuti al momento. Inoltre spetta agli Stati membri e non all’Unione europea stabilire come utilizzare gli aiuti allo sviluppo.</p>
    </intervention>
    <intervention id="3-393-500" speaker_id="96981" name="Franz Obermayr" is_mep="True" mode="written">
      <p sl="de">L’idea di porgere la mano e aiutare i paesi in via di sviluppo offrendo loro anche un sostegno finanziario va decisamente accolta con favore. I principi umanitari e il desiderio di un equilibrio a livello globale costituiscono una base ragionevole per questo. L’Unione europea fornisce già aiuti nell’ambito di una serie di programmi. Ciononostante, la presente relazione prevede di istituire più strumenti, estendendo così gli aiuti allo sviluppo. In ottemperanza al principio di sussidiarietà, tuttavia, il pagamento degli aiuti dovrebbe essere una questione di competenza dei singoli Stati.</p>
    </intervention>
    <intervention id="3-394-000" speaker_id="96694" name="Rolandas Paksas" is_mep="True" mode="written">
      <p sl="lt">La cooperazione allo sviluppo è l’unica politica di azione esterna che difende i gruppi più emarginati e più vulnerabili della società. La Commissione deve impegnarsi al massimo per garantire lo stanziamento di aiuti sufficienti e appropriati a favore dello sviluppo del settore privato nazionale e delle piccole e medie imprese nei paesi a basso reddito. Va prestata particolare attenzione alla migrazione. È importante garantire che i fondi stanziati per la lotta all’immigrazione clandestina vengano impiegati per lo scopo a cui sono stati specificamente destinati. Andrebbe altresì considerato il fatto che, al momento di istituire un nuovo strumento di finanziamento solo per i paesi in via di sviluppo, si deve realizzare un’analisi completa degli obiettivi generali, delle aree prioritarie e dei risultati previsti, oltre che dello stanziamento dei fondi.</p>
    </intervention>
    <intervention id="3-394-250" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Il 2011 rappresenta un momento strategico per fare tesoro dell'esperienza acquisita durante i quattro anni di applicazione del regolamento (CE) n. 1905/2006 che istituisce uno strumento per il finanziamento della cooperazione allo sviluppo (DCI). La Commissione ha annunciato che presenterà le proprie proposte per il quadro finanziario pluriennale (QFP) post 2013 prima della pausa estiva e le proposte legislative sugli strumenti per il finanziamento dell'azione esterna entro la fine dell'anno. Obiettivo della presente relazione – che appoggio con un voto favorevole – è definire fin dal principio la posizione del Parlamento rispetto al nuovo strumento di finanziamento per la cooperazione allo sviluppo dell'UE, sulla base dell'esperienza acquisita nell'ambito dei controlli sull'attuazione del DCI negli ultimi quattro anni. Desidero sottolineare la necessità di promuovere le seguenti macro-aree: finanziamenti adeguati in base alle risorse disponibili; effetto dell’eliminazione della povertà e criteri dell’aiuto pubblico allo sviluppo (APS); programmi geografici e tematici; procedure per la programmazione degli aiuti dell’UE, con un coordinamento e una divisione dei compiti migliori; colmare le lacune democratiche, con la partecipazione del Parlamento al processo decisionale.</p>
    </intervention>
    <intervention id="3-394-500" speaker_id="36392" name="Aldo Patriciello" is_mep="True" mode="written">
      <p sl="it">Il regolamento (CE) n. 1905/2006 che istituisce uno strumento finanziario per la cooperazione allo sviluppo (DCI) è ormai in azione già da quattro anni. La Commissione a breve presenterà le sue proposte per il quadro finanziario pluriennale post-2013 (QFP) e le proposte legislative per gli strumenti di finanziamento per l'azione esterna nel corso di quest'anno. La relazione ha lo scopo di stabilire in una fase precoce la posizione del Parlamento nei confronti di un nuovo strumento finanziario.</p>
      <p sl="it">La relazione presenta le lezioni apprese concentrandosi sull'esperienza del PE con l'esercizio del controllo democratico sul DCI, una parte della relazione è dedicata alle prospettive per il futuro e infine vengono affrontati i programmi geografici e tematici sottolineando la necessità di rigorosi criteri di ammissibilità al sostegno di bilancio, con particolare attenzione l'importante ruolo che la società civile riveste per lo sviluppo e l'applicazione degli atti delegati per le decisioni che soddisfano i criteri di cui all'articolo 290 del TFUE. Affinché il PE abbia la possibilità di esercitare il controllo sulla programmazione strategica su un piano di parità con il Consiglio il mio voto a questa proposta è favorevole.</p>
    </intervention>
    <intervention id="3-394-750" speaker_id="96903" name="Paulo Rangel" is_mep="True" mode="written">
      <p sl="pt">Poiché sono già trascorsi quattro anni dall’entrata in vigore del regolamento (EC) n. 1905/2006 e la Commissione ha già annunciato che presenterà le proprie proposte per il quadro finanziario pluriennale (QFP) post 2013, è necessaria una breve analisi dei risultati raggiunti da allora e dei futuri mezzi di sviluppo.</p>
      <p sl="pt">L’aspetto più importante da sottolineare è che questa è “l'unica politica di azione esterna [ …] che non è stata elaborata per servire gli interessi dell'UE, bensì per difendere gli interessi delle popolazioni più emarginate e vulnerabili del pianeta”. Il Parlamento europeo, in quanto tale, dovrebbe assumere un ruolo di maggior rilievo, non soltanto per via dei vari modi in cui ciò conferisce legittimità democratica, ma anche per quello che può offrire in termini materiali e procedurali. Si dovrebbe evidenziare, inoltre, che l’obiettivo dovrebbe essere eliminare la povertà, con riferimento al concetto di “servizi sociali di base”, per cercare di attenuare la situazione di estrema vulnerabilità delle popolazioni più svantaggiate.</p>
    </intervention>
    <intervention id="3-395-000" speaker_id="28409" name="Raül Romeva i Rueda" is_mep="True" mode="written">
      <p sl="en">Favorevole. Il 2011 rappresenta un momento strategico per fare tesoro dell'esperienza acquisita durante i quattro anni di applicazione del regolamento (CE) n. 1905/2006 che istituisce uno strumento per il finanziamento della cooperazione allo sviluppo (DCI). La Commissione ha annunciato che presenterà le proprie proposte per il quadro finanziario pluriennale (QFP) post 2013 prima della pausa estiva e le proposte legislative sugli strumenti per il finanziamento dell'azione esterna entro la fine dell'anno. Obiettivo della presente relazione è definire fin dal principio la posizione del Parlamento rispetto al nuovo strumento di finanziamento per la cooperazione allo sviluppo dell'UE, sulla base dell'esperienza acquisita nell'ambito dei controlli sull'attuazione del DCI.</p>
    </intervention>
    <intervention id="3-396-000" speaker_id="96819" name="Licia Ronzulli" is_mep="True" mode="written">
      <p sl="it">La relazione adottata oggi si pone l'obiettivo di definire la posizione del Parlamento europeo rispetto al nuovo strumento di finanziamento per la cooperazione allo sviluppo dell'Unione europea, sulla base dell'esperienza acquisita nell'ambito dei controlli sull'attuazione del DCI. Contrariamente al Parlamento, gli Stati membri non sembrano prestare particolare attenzione al controllo della conformità delle proposte con le norme applicabili al DCI.</p>
      <p sl="it">Occorre pertanto chiarire che la cooperazione allo sviluppo è quella dimensione politica dell'azione esterna dell'Unione europea non concepita per soddisfare gli interessi europei, bensì per difendere gli interessi delle popolazioni più vulnerabili ed emarginate del pianeta, attraverso l'eliminazione della povertà e lo sviluppo umano, sociale ed economico sostenibile, in altri termini difendendo il diritto a una vita decorosa per tutti.</p>
      <p sl="it">Il Parlamento riconosce chiaramente l'importanza che assumono queste attività e chiede pertanto uno strumento che consenta all'UE di finanziare tali interventi attraverso fonti diverse dal DCI.</p>
    </intervention>
    <intervention id="3-396-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ho votato a favore della relazione Mitchell perché definisce delle direttrici corrette ed essenziali per l’adozione e il funzionamento futuri dello strumento per il finanziamento della cooperazione allo sviluppo, facendo tesoro dell’esperienza relativa al modo in cui il suddetto strumento di cooperazione allo sviluppo è stato utilizzato finora. I fondi dell’UE per la cooperazione allo sviluppo costituiscono un meccanismo reale per combattere la povertà e promuovere la democratizzazione e lo sviluppo nei paesi in via di sviluppo. In nome del trattato di Lisbona, l’UE ha accresciuto i poteri di rappresentanza internazionale ed è chiamata a fronteggiare sfide quali il cambiamento climatico, la lotta alla povertà e la promozione dello stato di diritto e dei valori democratici nei paesi in via di sviluppo. Concordo con il relatore che devono essere rafforzati la responsabilità democratica dell’intera politica di sviluppo dell’UE e il ruolo attivo che il Parlamento deve svolgere nel processo di approvazione dei fondi per gli aiuti allo sviluppo, sulla base dell’articolo 290 del trattato di Lisbona.</p>
    </intervention>
    <intervention id="3-397-000" speaker_id="4545" name="Catherine Stihler" is_mep="True" mode="written">
      <p sl="en">Appoggio la presente relazione, che ricorre alle prestazioni dello strumento, al controllo e alla promozione di un miglior uso dei fondi destinati allo sviluppo in futuro.</p>
    </intervention>
    <intervention id="3-397-500" speaker_id="96860" name="Michèle Striffler" is_mep="True" mode="written">
      <p sl="fr">Ho votato a favore della relazione Mitchell perché dobbiamo fare tesoro dell'esperienza acquisita durante i quattro anni di applicazione del regolamento (CE) n. 1905/2006 che istituisce uno strumento per il finanziamento della cooperazione allo sviluppo (DCI). In questa occasione vanno definiti in modo molto chiaro gli obiettivi e la portata degli aiuti allo sviluppo.</p>
      <p sl="fr">La migrazione è un settore che richiede la massima coerenza fra le politiche che promuovono lo sviluppo. Di conseguenza, gli aiuti allo sviluppo andrebbero utilizzati per finanziare progetti volti ad affrontare le cause più profonde delle migrazioni (lotta alla povertà) e non per aumentare i controlli alle frontiere o per combattere l’immigrazione clandestina.</p>
    </intervention>
    <intervention id="3-398-000" speaker_id="41007" name="Iva Zanicchi" is_mep="True" mode="written">
      <p sl="it">Ho espresso un voto favorevole al testo presentato dal collega on. Mitchell. Ritengo infatti che il Parlamento europeo, stando anche alle esperienze acquisite in seguito all'adozione dello strumento di cooperazione allo sviluppo nella prospettiva del nuovo strumento post 2013, debba avere la possibilità di difendere la specificità della politica di sviluppo dell'UE esercitando il controllo sulla programmazione strategica su un piano di parità con il Consiglio. È di particolare importanza, inoltre, che le decisioni sugli obiettivi generali, i settori prioritari e l'assegnazione dei fondi siano prese – in base all'articolo 290 del TFUE – mediante la procedura degli atti delegati.</p>
    </intervention>
    <intervention id="3-399-125" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo un voto favorevole alla presente relazione poiché gli emendamenti introdotti dal gruppo dell'Alleanza progressista di Socialisti e Democratici al Parlamento europeo (S&amp;D) sono stati inseriti nel testo di compromesso. Quest’ultimo affronta punti chiave quali gli orientamenti generali, i possibili miglioramenti a livello di Commissione e di Parlamento.</p>
    </intervention>
    <intervention id="3-399-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della relazione su come garantire valutazioni d'impatto indipendenti. Condivido l’opinione della relatrice secondo cui le valutazioni d’impatto (VI) rappresentano uno strumento fondamentale del processo legislativo di cui il legislatore europeo dovrebbe servirsi maggiormente in futuro. Esse mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Le valutazioni possono quindi offrire un contributo determinante in vista del miglioramento della legislazione. Tuttavia una valutazione d'impatto non può in alcun caso sostituirsi al discorso politico e al processo decisionale democraticamente legittimato del legislatore. Va sottolineato che essa contribuisce semplicemente alla preparazione tecnica del contenuto di una decisione politica. È fondamentale che le valutazioni d’impatto siano realizzate in maniera totalmente indipendente e trasparente e che le conseguenze sulle piccole e medie imprese siano tenute nella dovuta considerazione. Il Parlamento ha già la facoltà di elaborare le proprie valutazioni d'impatto e di sottoporre a un esame approfondito quelle della Commissione. Nella pratica, tuttavia, questa procedura è stata applicata solo di rado. Condivido la posizione definita nella risoluzione in base alla quale il Parlamento europeo dovrebbe usare maggiormente le competenze che gli sono state assegnate in questo campo.</p>
    </intervention>
    <intervention id="3-399-312" speaker_id="96862" name="Sophie Auconie" is_mep="True" mode="written">
      <p sl="fr">Ritengo che le valutazioni d’impatto potrebbero essere d’aiuto a coloro che preparano le decisioni politiche. Per questo motivo ho appoggiato la relazione Niebler sui cambiamenti necessari da apportare alle valutazioni d’impatto, in modo particolare per quanto concerne l’introduzione di un meccanismo indipendente. I membri del comitato interno per la valutazione d’impatto (IAB) verrebbero controllati dal Parlamento europeo e dal Consiglio e non sarebbero più soggetti alle istruzioni del Presidente della Commissione.</p>
    </intervention>
    <intervention id="3-399-375" speaker_id="96680" name="Zigmantas Balčytis" is_mep="True" mode="written">
      <p sl="lt">Ho espresso un voto favorevole alla presente relazione. Le valutazioni d’impatto (VI) rappresentano uno strumento fondamentale del processo legislativo. Esse mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Si tratta di uno strumento di cui il legislatore dovrebbe servirsi maggiormente in futuro. Le valutazioni possono quindi offrire un contributo determinante in vista del miglioramento della legislazione. Credo anch’io che sia necessario associare esperti esterni di tutti i settori d'azione nonché tutti i soggetti interessati al processo di valutazione dell'impatto, al fine di garantire l'indipendenza e l'obiettività.</p>
    </intervention>
    <intervention id="3-399-500" speaker_id="5956" name="Regina Bastos" is_mep="True" mode="written">
      <p sl="pt">Le valutazioni d’impatto (VI) rappresentano uno strumento fondamentale del processo legislativo. Il rigore prevede la raccolta di fatti concreti per le decisioni politiche nonché la garanzia che tutte le opzioni strategiche del caso vengano esaminate al momento di risolvere un problema. Le valutazioni d’impatto dovrebbero venire applicate a tutte le proposte legislative, la metodologia impiegata dovrebbe essere chiara e dovrebbero essere realizzate in totale indipendenza e trasparenza. Le VI dovrebbero altresì valutare il costo dell’inazione e le ripercussioni specifiche sulle piccole e medie imprese.</p>
      <p sl="pt">Nonostante i progressi registrati in quest’area, esiste un ulteriore margine di miglioramento per le valutazioni d’impatto realizzate dalla Commissione e dal Parlamento. La relazione in oggetto, che ho appoggiato con un voto favorevole, chiede un maggiore coinvolgimento delle commissioni del Parlamento nonché la presentazione di ragioni dettagliate nei casi in cui la Commissione decida di rinunciare alla valutazione d'impatto. In ultima istanza, essa invita le commissioni del Parlamento a servirsi maggiormente delle valutazioni d’impatto al fine di migliorare la qualità dell’azione legislativa dello stesso.</p>
    </intervention>
    <intervention id="3-400-000" speaker_id="97198" name="Mara Bizzotto" is_mep="True" mode="written">
      <p sl="it">Ho espresso voto favorevole alla presente proposta di risoluzione su come garantire valutazioni d'impatto indipendenti. La proposta sottolinea in primo luogo la necessità di tenere conto, nelle valutazioni d'impatto, delle ripercussioni normative sulle piccole e medie imprese (PMI) e di ridurre l'onere normativo a carico delle stesse. Questa attenzione per le esigenze delle PMI è stata fondamentale nel determinare il voto positivo. In secondo luogo, la proposta mette in primo piano un ulteriore aspetto di grande rilevanza, ovvero la specificità delle realtà economiche nazionali. A tutela di queste ultime, si sollecita la Commissione a consultarsi sia con i singoli Stati membri sia con i funzionari e portavoce dei vari organismi di valutazione nazionali, al fine di garantire che le peculiari esigenze individuali non vengano subordinate alle prospettive comunitarie. Infine, la proposta auspica il rafforzamento della trasparenza e dell'efficienza dei processi amministrativi dell'Unione, esortando la Commissione a rendere conto del proprio operato di fronte al Parlamento. Tenendo conto dei punti fin qui esposti, il mio voto non può che essere favorevole.</p>
    </intervention>
    <intervention id="3-401-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della presente relazione perché ritengo fondamentale continuare a migliorare il processo legislativo dell’Unione europea e questa relazione avanza delle proposte concrete per farlo sia a livello di Parlamento che di Commissione. La Commissione già da tempo realizza valutazioni d’impatto della legislazione prima di presentare proposte legislative al Parlamento europeo e al Consiglio, ma la relazione sostiene che le suddette procedure di valutazione d’impatto vadano ulteriormente migliorate in modo considerevole. Ad esempio, dovremmo rafforzare l’indipendenza del comitato interno per la valutazione d'impatto, attualmente soggetto all'autorità del Presidente della Commissione. La relazione invita, altresì, lo stesso Parlamento europeo e le relative commissioni a realizzare valutazioni d’impatto dei progetti legislativi con maggiore frequenza e a esaminare più attentamente le valutazioni d’impatto realizzate dalla Commissione, che servono spesso più a giustificare una proposta legislativa che a consentire un esame obiettivo dei fatti. Le valutazioni d’impatto preliminari delle proposte legislative dell’Unione europea sono aumentate ulteriormente in seguito all’adozione del trattato di Lisbona, che ha inserito nuove disposizioni in materia di valutazione obbligatoria dell’impatto sociale e ambientale di qualsiasi legislazione proposta.</p>
    </intervention>
    <intervention id="3-401-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Una legislazione incisiva ed efficace non richiede soltanto un buon dibattito politico e uno sforzo congiunto che conduca alla cooperazione e al consenso, bensì una base tecnica affidabile che indirizzi gli organi legislativi attraverso la valutazione del contesto e delle conseguenze delle politiche in questione. Per questa ragione in modo particolare, accolgo favorevolmente le iniziative intraprese dalle istituzioni europee volte a garantire la qualità e l’affidabilità delle valutazioni d’impatto, con la conseguente garanzia di indipendenza e di trasparenza delle stesse.</p>
    </intervention>
    <intervention id="3-402-000" speaker_id="96603" name="Nessa Childers" is_mep="True" mode="written">
      <p sl="en">Avendo già lavorato su questo settore a livello di commissione, mi sento in dovere di sottolineare che le valutazioni d’impatto non devono subire alcuna interferenza esterna e che la loro indipendenza deve essere salvaguardata a tutti i livelli.</p>
    </intervention>
    <intervention id="3-403-000" speaker_id="28493" name="Derek Roland Clark" is_mep="True" mode="written">
      <p sl="en">Ho espresso un voto contrario alla relazione Niebler sulle valutazioni d’impatto. L’UKIP (il partito per l'Indipendenza del Regno Unito) appoggia il principio delle valutazioni d’impatto, a patto che esse siano totalmente indipendenti, che abbiano un potere reale (tale per cui la Commissione debba prenderne atto) e che siano condotte a livello nazionale, per evitare inutili soluzioni “universali” che non consentirebbero ai governi nazionali di valutare l’impatto sui loro paesi in maniera sufficientemente accurata. La relazione Niebler, purtroppo, non soddisfa questi criteri.</p>
    </intervention>
    <intervention id="3-403-500" speaker_id="1892" name="Carlos Coelho" is_mep="True" mode="written">
      <p sl="pt">Uno degli obiettivi della politica dell’Unione europea dovrebbe essere quello di creare un ambiente normativo trasparente, chiaro, efficace e di qualità elevata. Abbiamo più volte criticato l’incapacità di recepire e di attuare la legislazione comunitaria in vigore, conseguenza soprattutto del fatto che i testi legislativi non sono stati preparati in maniera adeguata. Spetta quindi agli organi legislativi europei affrontare il problema. Le valutazioni d’impatto (VI) offrono un’analisi sistematica delle probabili conseguenze della legislazione a livello sanitario, di diritti fondamentali, sociale, economico e ambientale, solo per citarne alcuni, contribuendo così a snellire la burocrazia e a garantire la coerenza della politica dell’Unione europea. Esprimo un voto favorevole a questa iniziativa, che riconosce il ruolo chiave delle valutazioni d’impatto nell’ambito del processo decisionale. Esse devono essere realizzate in maniera totalmente indipendente e trasparente, devono seguire una metodologia chiara e condurre a un’analisi solida e oggettiva delle possibili conseguenze, sempre accompagnata da una valutazione del rapporto fra costi e benefici. Questo ci aiuterà a prendere decisioni in maniera ponderata e pienamente consapevole, fatto che, a sua volta, dovrebbe determinare un miglioramento qualitativo della legislazione e una maggiore correttezza nel recepire, applicare e effettuare una supervisione della stessa, nonché velocizzare il processo legislativo.</p>
    </intervention>
    <intervention id="3-404-000" speaker_id="96914" name="Anne Delvaux" is_mep="True" mode="written">
      <p sl="fr">Le valutazioni d’impatto sono strumenti particolarmente utili per migliorare la qualità delle attività legislative (proposte politiche, per esempio). Queste valutazioni d’impatto devono essere, tuttavia, degli adattati: servono indubbiamente adattamenti nuovi, in particolar modo attraverso la creazione di un meccanismo indipendente, poiché le valutazioni d’impatto proposte dalla Commissione non sempre presentano un livello di qualità costante e servono spesso più a giustificare una proposta legislativa che a consentire un esame obiettivo dei fatti.</p>
      <p sl="fr">Apprezzo che la relazione messa ai voti oggi preveda che le valutazioni d’impatto debbano essere realizzate in maniera del tutto indipendente; che prendano in considerazione una gamma più ampia di criteri (socio-economici, ambientali, eccetera) e che venga altresì garantita la massima trasparenza, soprattutto nel momento in cui si coinvolgono degli esperti. Si tratta di una questione che ritroviamo spesso in quest’Aula, ma ciò non significa che sia poco importante!</p>
    </intervention>
    <intervention id="3-405-000" speaker_id="96977" name="Diogo Feio" is_mep="True" mode="written">
      <p sl="pt">Le valutazioni d’impatto (VI) rappresentano uno strumento fondamentale del processo legislativo poiché prendono in esame le possibili conseguenze derivanti dall’applicazione di un dato strumento legislativo, favorendo così il raggiungimento di una decisione. L’indipendenza e la trasparenza sono valori che andrebbero salvaguardati in ogni democrazia, poiché garantiscono valutazioni pubbliche oggettive, decisioni proporzionali e una procedura giuridica. Per queste ragioni, nel complesso, condivido le proposte avanzate dal Parlamento in questa relazione.</p>
    </intervention>
    <intervention id="3-405-125" speaker_id="96899" name="José Manuel Fernandes" is_mep="True" mode="written">
      <p sl="pt">La presente relazione, redatta dall’onorevole Niebler, concerne il problema di garantire valutazioni d’impatto indipendenti. Le valutazioni d’impatto (VI) sono fondamentali per far sì che le decisioni che prendiamo siano quelle giuste. Senza sostituire il processo di definizione democratica dell’autorità legislativa, ne costituiscono comunque la spina dorsale.</p>
      <p sl="pt">Voto a favore della presente relazione perché condivido l’opinione della relatrice secondo cui le valutazioni d’impatto sono fondamentali affinché possiamo svolgere il nostro compito di legislatori. Meglio conosciamo un determinato settore, migliori saranno le decisioni che prenderemo in merito. Inoltre, nonostante la creazione del comitato interno per la valutazione d’impatto (IAB) – istituito dalla Commissione europea – e gli ottimi risultati già raggiunti, considero essenziale istituire una struttura autonoma di valutazione d'impatto per il Parlamento europeo.</p>
    </intervention>
    <intervention id="3-405-250" speaker_id="96706" name="João Ferreira" is_mep="True" mode="written">
      <p sl="pt">Le valutazioni d’impatto (VI) possono essere di grande aiuto al processo legislativo. Per farlo, devono analizzare le conseguenze economiche, sociali, ambientali e di sanità pubblica delle scelte politiche in programma, nonché il loro impatto sui diritti fondamentali dei cittadini nel corso del ciclo politico. La valutazione andrebbe realizzata non soltanto ex ante, ma anche ex post.</p>
      <p sl="pt">L’attuale processo relativo alle valutazioni d’impatto, tuttavia, presenta numerose lacune, come riconosce la stessa relazione. Spesso cercano semplicemente di conferire una presunta legittimità tecnica o di giustificare delle misure che derivano da valutazioni e scelte politiche che fa più comodo tenere nascoste. Restano molti interrogativi in merito alla metodologia che andrebbe usata nei vari casi. Su chi o su che cosa verrà misurato l’impatto? Qual è la portata della valutazione? Quali sono le alternative da analizzare?</p>
      <p sl="pt">Anche queste decisioni normalmente dipendono da valutazioni e scelte di natura politica, motivo per cui è essenziale garantire che le valutazioni d’impatto siano indipendenti. Nella pratica, tuttavia, è difficile, a causa del gran numero di variabili e di interessi coinvolti. La trasparenza, l’apertura, la consultazione, nonché la partecipazione e il controllo dell’opinione pubblica sulle valutazioni d’impatto e i loro risultati rivestono un’importanza capitale nel garantire, per quanto possibile, l’indipendenza e la qualità delle valutazioni stesse.</p>
    </intervention>
    <intervention id="3-405-500" speaker_id="4466" name="Ilda Figueiredo" is_mep="True" mode="written">
      <p sl="pt">Le valutazioni d’impatto (VI) possono essere di grande aiuto per migliorare il processo legislativo se le conseguenze economiche, sociali, ambientali e sanitarie di determinate scelte politiche in programma vengono esaminate nel corso dell’intero ciclo politico unitamente al loro impatto sui diritti fondamentali dei cittadini.</p>
      <p sl="pt">Per le problematiche che emergono dalle valutazioni d’impatto, tuttavia, esistono determinati criteri che adottiamo nel realizzare le stesse. Sappiamo che esistono dei criteri specifici che vanno oltre il mero rapporto fra costi e benefici; anche in questo caso, tuttavia, dobbiamo capire chi si accolla i costi e chi, invece, gode dei benefici.</p>
      <p sl="pt">Per questo motivo è fondamentale garantire che le valutazioni d’impatto siano indipendenti, compito tuttavia estremamente difficile nella pratica a causa del gran numero di variabili e di interessi coinvolti.</p>
      <p sl="pt">Alcuni specialisti e alcuni metodi impiegati per la realizzazione di determinate valutazioni saranno più indipendenti di altri. In realtà, tuttavia, le valutazioni d’impatto servono spesso più a giustificare delle decisioni che non ad affrontare effettivamente le implicazioni della legislazione che si intende adottare.</p>
    </intervention>
    <intervention id="3-406-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Le valutazioni d'impatto rappresentano uno strumento fondamentale del processo legislativo che il legislatore europeo deve sfruttare appieno in futuro. Per quanto non possano in alcun caso sostituirsi al dibattito politico o al processo decisionale democraticamente legittimato del legislatore e sebbene contribuiscano semplicemente alla preparazione delle decisioni politiche, esse richiamano l’attenzione di quest’ultimo sugli effetti potenziali delle loro politiche dal punto di vista del contenuto specialistico e li aiutano a prendere le decisioni. In questo modo possiamo contribuire in maniera significativa al miglioramento della legislazione.</p>
    </intervention>
    <intervention id="3-407-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">La relazione Niebler contribuisce notevolmente al dibattito sul miglioramento del processo legislativo dell’UE con l’obiettivo di assicurare che la nuova legislazione sia al servizio dei cittadini e che sia effettivamente necessaria. Purtroppo qualcuno ha insinuato che vengono creati dei regolamenti semplicemente per far conoscere meglio le istituzioni comunitarie o come risposta alle azioni dei lobbisti. Ciò significa che dobbiamo continuare a migliorare le procedure relative alla valutazione d’impatto dei singoli atti legislativi. Dal momento che negli ultimi anni sono stata relatrice nell’ambito della questione relativa al miglioramento della legislazione, desidero sottolineare i numerosi aspetti del problema. In prima istanza, andrebbe evidenziata la necessità di mantenere l’equilibrio istituzionale sancito dal trattato, nell’ambito del quale la Commissione europea avanza proposte legislative mentre il Parlamento e il Consiglio le adottano.</p>
      <p sl="pl">L’indipendenza delle valutazioni d'impatto è estremamente importante, ma esse non vanno sottratte al controllo democratico del Parlamento. A mio avviso, la proposta di modificare le valutazioni d’impatto in seguito all’introduzione degli emendamenti presentati dal Parlamento è molto importante e condivido anche l’opinione di quanti ritengono necessario applicare criteri uniformi per le valutazioni d’impatto in tutte le istituzioni. Allo stesso tempo, desidero richiamare l’attenzione sul fatto che l’aspetto più delicato del processo legislativo è la volontà politica di risolvere un dato problema; una valutazione d’impatto preparata come parte di un determinato progetto può soltanto fornire informazioni oggettive.</p>
    </intervention>
    <intervention id="3-408-000" speaker_id="1164" name="Bruno Gollnisch" is_mep="True" mode="written">
      <p sl="fr">Ho già avuto modo di ribadire a quest’Assemblea che è ormai giunto il momento che le valutazioni d’impatto non siano soltanto sistematiche, ma – aspetto in assoluto più importante – anche credibili. Dovremmo valutare in modo oggettivo le conseguenze di un determinato atto legislativo prima di svilupparlo ulteriormente invece di cercare di giustificarlo a ogni costo. Non spetta ai servizi, ai giudici, ai partiti, agli aguzzini della Commissione presiedere questa valutazione. Non so se le soluzioni proposte dalla relatrice siano quelle giuste. So per certo, tuttavia, che condivido la sua analisi e ritengo alcune delle sue osservazioni particolarmente pertinenti. Gli Stati membri devono, di conseguenza, essere coinvolti attivamente nelle suddette valutazioni poiché sono in una posizione migliore per poter valutare l’impatto a livello nazionale delle iniziative provenienti da Bruxelles. Queste valutazioni devono guidare le scelte e la riflessione dei parlamenti nazionali che, d’ora in poi, saranno i custodi del rispetto del principio di sussidiarietà. Le valutazioni dovrebbero portare la Commissione ad astenersi dall’intervenire qualora le sue azioni risultassero inutili, ridondanti e costose. In ultima istanza, dovremmo riuscire a individuare rapidamente le conseguenze di un determinato atto legislativo che, se attuato, porterebbe più problemi che soluzioni. Per tutte queste ragioni, sebbene nutra dei dubbi in merito alla sua realizzazione, ho votato a favore della relazione Niebler.</p>
    </intervention>
    <intervention id="3-408-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto favorevolmente la presente relazione perché le valutazioni d'impatto rappresentano uno strumento fondamentale del processo legislativo di cui il legislatore europeo dovrebbe servirsi maggiormente in futuro. I vantaggi offerti dalle valutazioni d'impatto sono evidenti. Esse mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Le valutazioni possono quindi offrire un contributo determinante in vista del miglioramento della legislazione. Tuttavia una valutazione d'impatto non può in alcun caso sostituirsi al discorso politico e al processo decisionale democraticamente legittimato del legislatore; essa contribuisce semplicemente alla preparazione del contenuto specifico di una decisione politica. Il progetto di relazione è suddiviso in quattro sezioni. Nella prima vengono presentati i requisiti generali per le valutazioni d'impatto a livello europeo. La seconda sezione è dedicata alle valutazioni d'impatto della Commissione e ne indica i possibili miglioramenti. La terza si occupa delle valutazioni d'impatto realizzate dal Parlamento europeo. Nella quarta e ultima sezione si chiede l'istituzione di una struttura autonoma di valutazione d'impatto all'interno del Parlamento europeo, che possa essere utilizzata da tutte le commissioni al fine di migliorare ulteriormente il processo legislativo e creare sinergie.</p>
    </intervention>
    <intervention id="3-409-000" speaker_id="96857" name="Cătălin Sorin Ivan" is_mep="True" mode="written">
      <p sl="en">Ho diversi motivi per appoggiare la presente risoluzione. Innanzitutto essa chiarisce che una valutazione d'impatto non può in alcun caso sostituirsi al discorso politico e al processo decisionale del legislatore, ma dovrebbe semplicemente contribuire alla preparazione tecnica delle decisioni politiche. Questo migliorerebbe senza dubbio il processo legislativo. In secondo luogo, le valutazioni d’impatto devono tenere conto di un'ampia gamma di criteri in modo da fornire al legislatore un quadro completo della situazione. Solo in questo modo il legislatore piò svolgere il proprio lavoro in modo efficiente.</p>
    </intervention>
    <intervention id="3-410-000" speaker_id="96704" name="Edvard Kožušník" is_mep="True" mode="written">
      <p sl="cs">Il processo di valutazione dell’impatto di un regolamento contribuisce in modo significativo alla diminuzione del fardello burocratico derivante dalla regolamentazione statutaria. Qualche tempo fa è stato istituito un comitato speciale per la valutazione d’impatto a livello di Commissione, responsabile della valutazione degli impatti sia ex ante che ex post. La Commissione realizza, inoltre, delle consultazioni pubbliche in merito alle proprie proposte legislative. Finora il Parlamento europeo non aveva mai avuto a disposizione un organo di valutazione d’impatto. Di conseguenza, apprezzo che la relazione chieda che vengano create le infrastrutture che consentano di valutare gli impatti delle proposte e dei piani formulati in Parlamento.</p>
      <p sl="cs">Chiedo altresì alla Commissione di concentrarsi maggiormente, al momento di realizzare le valutazioni d’impatto, sulla trasparenza dell’intero processo di valutazione, di adoperarsi di più per la sua indipendenza e di non cercare una soluzione unica a un dato problema, ma di valutare, nell’ambito delle sue proposte, più soluzioni possibili per una situazione specifica in maniera indipendente. Chiedo altresì che venga semplificato il processo relativo alle consultazioni pubbliche e che vengano prolungate le scadenze per la presentazione di proposte concrete, ivi inclusa la possibilità di presentare proposte in tutte le lingue ufficiali dell’Unione.</p>
    </intervention>
    <intervention id="3-410-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, onorevoli colleghi, ho sostenuto la relazione della collega Niebler sulla garanzia di valutazioni d'impatto indipendenti. Le valutazioni d’impatto rappresentano uno dei fondamenti della politica «Legiferare meglio», finalizzata al miglioramento e alla semplificazione della nuova legislazione e di quella già esistente. Esse, infatti, sono uno strumento adeguato per la valutazione degli effetti scaturenti dall'adozione di nuove leggi e dalla semplificazione e rifusione di leggi esistenti. Ritengo però che la loro riconosciuta utilità vada sempre attribuita sulla base del rispetto di alcuni principi imprescindibili, quali la trasparenza e l'imparzialità. Concordo, quindi, con la relatrice quando sottolinea che la Commissione ha in tempi recenti perfezionato le sue valutazioni d'impatto, ricordando però che altri miglioramenti permangono necessari. Plaudo, infine, alla scelta di creare una struttura autonoma per le valutazioni d'impatto al Parlamento europeo, attraverso cui aumentare la qualità della legislazione UE.</p>
    </intervention>
    <intervention id="3-411-000" speaker_id="1403" name="David Martin" is_mep="True" mode="written">
      <p sl="en">Ho espresso un voto favorevole alla presente relazione. Le valutazioni d'impatto rappresentano uno strumento fondamentale del processo legislativo di cui il legislatore europeo dovrebbe servirsi maggiormente in futuro. I vantaggi offerti dalle valutazioni d'impatto sono evidenti. Esse mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Le valutazioni possono quindi offrire un contributo determinante in vista del miglioramento della legislazione. Tuttavia una valutazione d'impatto non può in alcun caso sostituirsi al discorso politico e al processo decisionale democraticamente legittimato del legislatore; essa contribuisce semplicemente alla preparazione tecnica del contenuto di una decisione politica.</p>
    </intervention>
    <intervention id="3-412-000" speaker_id="23704" name="Jiří Maštálka" is_mep="True" mode="written">
      <p sl="cs">Lo strumento di valutazione d’impatto presentato dalla relatrice è un metodo eccellente per migliorare la qualità della legislazione a livello europeo. La valutazione reciproca, tuttavia, non dovrebbe considerare soltanto gli impatti finanziari, ma dovrebbe concentrarsi anche su altri aspetti, ad esempio quelli economici, ambientali e sociali. In qualità di medico desidero sottolineare, in modo particolare, l’impatto sulla salute. Non dobbiamo dimenticare nemmeno il ruolo fondamentale che svolgono gli Stati membri nell’ambito della valutazione d’impatto, dal momento che devono recepire la legislazione proposta all’interno dei propri sistemi giuridici.</p>
    </intervention>
    <intervention id="3-412-002" speaker_id="4462" name="Clemente Mastella" is_mep="True" mode="written">
      <p sl="it">Le valutazioni d'impatto rappresentano uno strumento fondamentale del processo legislativo, di cui il legislatore europeo dovrebbe servirsi maggiormente in futuro, in quanto utili a capire quali sarebbero le conseguenze delle varie possibilità di intervento. Non bisogna dimenticare che esse, però, contribuiscono semplicemente alla preparazione tecnica del contenuto di una decisione politica. Riteniamo che le valutazioni d'impatto utilizzate dalle Istituzioni europee debbano essere conformi a determinati principi. In primo luogo, esse dovrebbero essere realizzate in maniera totalmente indipendente e trasparente; dovrebbero essere applicate a tutte le categorie di proposte legislative, seguire una metodologia chiara, ed essere costantemente aggiornate sulla base degli sviluppi nell'ambito delle procedure legislative in corso. Sosteniamo, inoltre, che la Commissione europea dovrebbe informare in modo dettagliato il Parlamento Europeo nei casi in cui non ritenga fondamentale la valutazione degli effetti delle sue decisioni. Confermiamo, infine, l'importanza della creazione di una struttura autonoma che si occupi delle valutazioni d'impatto in seno al Parlamento, con l'obiettivo di accrescere ulteriormente la qualità del processo legislativo e di creare nuove sinergie.</p>
    </intervention>
    <intervention id="3-413-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Accolgo con favore la presente relazione, che condanna la parzialità della Commissione europea. È un peccato che non denunci anche il fatto che la Commissione europea ha il potere esclusivo di iniziativa legislativa.</p>
    </intervention>
    <intervention id="3-413-125" speaker_id="96978" name="Nuno Melo" is_mep="True" mode="written">
      <p sl="pt">Le valutazioni d’impatto (VI) sono estremamente importanti per il processo legislativo e andrebbero incoraggiate in futuro. I vantaggi che offrono sono enormi: mettono in guardia i legislatori sulle conseguenze che potrebbero avere le loro opzioni a loro disposizione e aiutano a rendere il processo decisionale migliore e più consapevole. Di conseguenza contribuiscono in modo significativo a raggiungere una legislazione eccellente.</p>
    </intervention>
    <intervention id="3-413-250" speaker_id="96999" name="Alexander Mirsky" is_mep="True" mode="written">
      <p sl="en">Ho analizzato la relazione con molta attenzione e ho riassunto i punti principali: (1) la portata dell’analisi (non solo un’analisi del rapporto costi-benefici, bensì un approccio integrato); (2) l’inclusione delle parti interessate appartenenti a tutti i settori di attività politica, lasciando che la metodologia adottata e il controllo della qualità finale continuino a essere di pertinenza delle istituzioni dell'Unione europea, aumentando la durata del periodo di consultazione da 8 a 12 settimane; (3) la revisione dell’approccio interistituzionale comune per le valutazioni d’impatto per incoraggiare tutte le istituzioni ad attuare una metodologia comune per le valutazioni d’impatto. Possibili miglioramenti a livello della Commissione: (1) maggior controllo da parte del Parlamento europeo e del Consiglio sul comitato interno per la valutazione d’impatto; (2) valutazioni sistematiche ex post della legislazione esistente e analisi della giurisprudenza pertinente della Corte di giustizia. Possibili miglioramenti a livello del Parlamento europeo: il fulcro consiste nella creazione di una struttura autonoma per le valutazioni d'impatto al Parlamento europeo gestita da un comitato di supervisione composto da deputati, possibilmente nominati all’inizio di ogni mandato, che faccia uso delle risorse esistenti, ma che si avvalga anche di esperti nazionali distaccati. Mi sono astenuto dalla votazione perché non mi sono chiari i criteri in base ai quali saranno nominati gli esperti del comitato consultivo né i poteri di cui disporranno. Non mi sento di appoggiare la relazione.</p>
    </intervention>
    <intervention id="3-413-375" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della presente relazione perché ritengo che le valutazioni d'impatto (VI) rappresentino uno strumento fondamentale del processo legislativo di cui il legislatore europeo dovrebbe servirsi maggiormente in futuro.</p>
      <p sl="pt">I vantaggi offerti dalle valutazioni d'impatto sono evidenti. Mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Le valutazioni possono quindi offrire un contributo determinante in vista del miglioramento della legislazione. Tuttavia una valutazione d'impatto non può in alcun caso sostituirsi al discorso politico e al processo decisionale democraticamente legittimato del legislatore; essa contribuisce semplicemente alla preparazione tecnica di una decisione politica.</p>
      <p sl="pt">La Commissione, soprattutto grazie all'istituzione del comitato interno per la valutazione d'impatto (IAB), ha migliorato la qualità delle proprie valutazioni d'impatto. Alla luce della relazione della Corte dei conti europea, tuttavia, credo che le valutazioni d’impatto della Commissione si possano migliorare. Penso anch’io che un maggior coinvolgimento delle commissioni del Parlamento europeo in questo lavoro potrebbe essere utile ai fini del miglioramento della qualità delle valutazioni d’impatto.</p>
    </intervention>
    <intervention id="3-413-500" speaker_id="36392" name="Aldo Patriciello" is_mep="True" mode="written">
      <p sl="it">Signor Presidente, le valutazioni d'impatto offrono un contributo tecnico determinante per il miglioramento della legislazione, in quanto mostrano al legislatore le varie conseguenze delle possibilità di intervento, rappresentando uno strumento fondamentale del processo legislativo europeo.</p>
      <p sl="it">Il progetto in esame suddivide queste valutazioni in quattro sezioni, la prima ritiene che le valutazioni d'impatto utilizzate dalle istituzioni europee debbano essere conformi a determinati principi e debbano essere realizzate in maniera totalmente indipendente e trasparente, la seconda riguarda le valutazioni d'impatto della Commissione e indicandone i possibili miglioramenti, la terza riguarda le valutazioni d'impatto realizzate dal Parlamento europeo, invitando le sue commissioni ad utilizzare maggiormente questo strumento per poter accrescere la qualità del processo legislativo. Infine nella quarta viene richiesta la creazione nel Parlamento di una struttura autonoma di valutazione d'impatto che possa essere utilizzata da tutte le commissioni, cosicché si venga a creare una maggiore sinergia tra esse. Per quanto affermato prima, poiché le valutazioni d'impatto non potranno in alcun modo sostituirsi al discorso politico e al processo decisionale democraticamente legittimato, ma contribuiscono solo in modo sostanziale alla preparazione tecnica del contenuto di una decisione politica, esprimo il mio voto favorevole alla proposta.</p>
    </intervention>
    <intervention id="3-414-000" speaker_id="38595" name="Rovana Plumb" is_mep="True" mode="written">
      <p sl="en">Le valutazioni d'impatto (VI) rappresentano uno strumento fondamentale del processo legislativo di cui il legislatore europeo dovrebbe servirsi maggiormente in futuro. I vantaggi offerti dalle valutazioni d'impatto sono evidenti. Mostrano infatti al legislatore quali potrebbero essere le conseguenze delle varie possibilità di intervento aiutandolo a decidere. Le valutazioni possono quindi offrire un contributo determinante in vista del miglioramento della legislazione. Tuttavia una valutazione d'impatto non può in alcun caso sostituirsi al discorso politico e al processo decisionale democraticamente legittimato del legislatore; essa contribuisce semplicemente alla preparazione tecnica del contenuto di una decisione politica. Le valutazioni d’impatto realizzate dalle istituzioni europee devono essere conformi a determinati principi. In primo luogo, esse devono essere realizzate in maniera totalmente indipendente e trasparente. Le valutazioni dovrebbero essere applicate a tutte le categorie di proposte legislative e seguire una metodologia chiara. Le possibilità di intervento esaminate dovrebbero includere anche l'astensione da qualsiasi provvedimento. Occorre tenere nella dovuta considerazione le conseguenze specifiche sulle piccole e medie imprese. Infine, le valutazioni d'impatto devono essere costantemente aggiornate sulla base degli sviluppi nell'ambito delle procedure legislative in corso. La richiesta fondamentale del Parlamento concerne la creazione di una struttura autonoma che si occupi delle valutazioni d'impatto in seno al Parlamento stesso, con l'obiettivo di accrescere ulteriormente la qualità del processo legislativo e di creare sinergie, considerando la prospettiva di un meccanismo comune a tutte le istituzioni dell'UE.</p>
    </intervention>
    <intervention id="3-414-500" speaker_id="107386" name="Phil Prendergast" is_mep="True" mode="written">
      <p sl="en">Accolgo con favore la presente relazione perché ritengo che le valutazioni d’impatto rappresentino uno strumento fondamentale del processo legislativo. Il legislatore europeo dovrebbe servirsi maggiormente di questi strumenti poiché essi possono migliorare il processo legislativo, evidenziando quali potrebbero essere le conseguenze delle varie possibilità di intervento. Il legislatore non deve temere di dire le cose come stanno al momento di analizzare i possibili impatti. Le valutazioni d’impatto non devono soltanto illustrare le alternative possibili e fornire delle raccomandazioni ai legislatori. Devono altresì prevedere l'astensione da qualsiasi provvedimento qualora questa fosse la soluzione più opportuna. La legislazione europea ha un impatto molto forte sulla vita di coloro che vivono all’interno dei confini comunitari e noi dobbiamo sfruttare ogni occasione per garantire che questa legislazione sia il più possibile corretta ed equilibrata.</p>
    </intervention>
    <intervention id="3-415-000" speaker_id="96994" name="Fiorello Provera" is_mep="True" mode="written">
      <p sl="it">Troppo spesso la legislazione europea è complessa, di difficile comprensione ed applicazione. Ecco perché, nella preparazione delle normative europee le valutazioni d'impatto possono offrire un contributo determinante in vista del miglioramento della qualità della legislazione, soprattutto in termini di un riduzione dei tempi e dei costi del processo legislativo. Sostengo questo provvedimento perché tenendo meglio in considerazione le esigenze degli Stati membri sarà possibile capire quali potrebbero essere le conseguenze (sociali, ambientali, finanziarie, economiche) di un atto normativo. È necessario, inoltre, che le valutazioni d'impatto siano totalmente indipendenti e trasparenti e aver luogo nelle prime fasi dell'elaborazione legislativa.</p>
    </intervention>
    <intervention id="3-415-500" speaker_id="96903" name="Paulo Rangel" is_mep="True" mode="written">
      <p sl="pt">L’indipendenza delle valutazioni d’impatto (VI) deve essere garantita soprattutto per l’importanza che rivestono nel processo decisionale. Di conseguenza, se da un lato non possono sostituirsi a una decisione relativa all’adozione o meno di una determinata soluzione, dall’altro possono risultare decisive nella scelta di una soluzione politica specifica rispetto ad un’altra.</p>
      <p sl="pt">È quindi fondamentale adottare qualsiasi misura in grado di rafforzare le certezze relative all’indipendenza e alla trasparenza delle valutazioni d’impatto, poiché questo contribuirà a massimizzare il ruolo svolto da questo strumento quale aiuto al processo decisionale e garanzia della qualità e dell’adeguatezza delle attività svolte dalle istituzioni dell’UE.</p>
    </intervention>
    <intervention id="3-416-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ci siamo astenuti dalla votazione. Inoltre, abbiamo presentato una risoluzione alternativa in cui abbiamo voluto chiarire il ruolo della valutazione d’impatto e degli esperti esterni nell’ambito del processo stesso di valutazione. La valutazione d’impatto può solo contribuire all’adozione di decisioni politiche, ma non deve in alcun caso sostituirsi ad esse nel quadro del processo decisionale democratico.</p>
    </intervention>
    <intervention id="3-417-000" speaker_id="96819" name="Licia Ronzulli" is_mep="True" mode="written">
      <p sl="it">Le valutazioni d'impatto rappresentano uno strumento fondamentale del processo legislativo. I vantaggi offerti sono evidenti, offrendo un contributo determinante in vista del miglioramento della legislazione. Ad ogni modo una valutazione d'impatto non può in alcun caso sostituirsi al processo decisionale democraticamente legittimato del legislatore. La relazione adottata oggi sottolinea come il Parlamento ritenga che le valutazioni d'impatto utilizzate dalle istituzioni europee debbano essere realizzate in maniera totalmente indipendente e trasparente, applicate a tutte le categorie di proposte legislative e redatte secondo una metodologia chiara. Il Parlamento chiede inoltre la creazione di una struttura autonoma che si occupi delle valutazioni d'impatto in seno al Parlamento, con l'obiettivo di accrescere ulteriormente la qualità del processo legislativo e di creare sinergie.</p>
    </intervention>
    <intervention id="3-418-000" speaker_id="4545" name="Catherine Stihler" is_mep="True" mode="written">
      <p sl="en">Accolgo con favore gli emendamenti alla presente relazione presentati a livello di commissione dal gruppo dell'Alleanza progressista di Socialisti e Democratici al Parlamento europeo (S&amp;D) che evidenziano una maggiore trasparenza all’interno del processo legislativo e promuovono una maggiore facilità di partecipazione delle PMI e delle ONG attraverso la pubblicazione di tabelle di marcia e l’estensione del periodo di consultazione. Le valutazioni d’impatto sono essenziali per l’attività del Parlamento e dovrebbero rivestire un ruolo di maggior rilievo, motivo per cui ho appoggiato la presente relazione.</p>
    </intervention>
    <intervention id="3-419-000" speaker_id="96974" name="Nuno Teixeira" is_mep="True" mode="written">
      <p sl="pt">Le valutazioni d’impatto (VI) realizzate in seno all’Unione europea vanno a vantaggio di tutti i cittadini europei, poiché contribuiscono al miglioramento della legislazione attraverso l’analisi indipendente delle misure potenziali e plausibili a livello europeo. La relatrice evidenzia la necessità di analizzare in modo più approfondito ed efficiente le conseguenze economiche, sociali, ambientali e sulla sanità pubblica delle scelte politiche dell’Unione. Le valutazioni d’impatto svolgono un ruolo chiave in tutto il ciclo di sviluppo di una politica e sono necessarie ai fini di una legislazione di alta qualità, oltre che per il corretto recepimento e per l’applicazione della stessa.</p>
      <p sl="pt">Appoggio, di conseguenza, i criteri che il Parlamento ha proposto di prendere in considerazione al momento di realizzare una valutazione d’impatto. A questo proposito, desidero sottolineare che le suddette valutazioni d’impatto devono essere realizzate il prima possibile, per ridurre al minimo i potenziali effetti negativi e per prendere in considerazione il maggior numero possibile di parti interessate a livello istituzionale, economico e della società civile.</p>
      <p sl="pt">Esse, tuttavia, non si dovrebbero realizzare solamente prima dell'adozione di un atto legislativo (ex ante) ma anche dopo l’adozione di quest’ultimo (ex post). Le valutazioni d’impatto devono essere indipendenti e si devono realizzare in modo trasparente e oggettivo. Dovrebbero corredare le proposte legislative e seguire un sistema e una metodologia comuni in seno al Parlamento europeo.</p>
    </intervention>
    <intervention id="3-420-000" speaker_id="97016" name="Angelika Werthmann" is_mep="True" mode="written">
      <p sl="de">Le valutazioni d’impatto sono un prezioso strumento legislativo; contribuiscono alla preparazione tecnica delle decisioni politiche e, di conseguenza, anche al miglioramento della legislazione. La trasparenza, uno standard qualitativo uniforme e l’illustrazione dei vantaggi e degli svantaggi di un numero sufficiente di opzioni d’intervento sono fondamentali ai fini dell’affidabilità delle valutazioni d’impatto. Per questa ragione ho votato a favore della proposta alternativa presentata dal gruppo Verde/Alleanza libera europea.</p>
    </intervention>
    <intervention id="3-421-250" speaker_id="96976" name="Luís Paulo Alves" is_mep="True" mode="written">
      <p sl="pt">Accolgo favorevolmente la relazione dell’onorevole Wallis, tuttavia credo che un eventuale sistema opzionale potrebbe essere vantaggioso per i consumatori e le piccole e medie imprese nel caso in cui la Commissione presentasse dati concreti indicanti la necessità di progredire ulteriormente, al fine di garantire la trasparenza della consultazione effettuata dalla Commissione.</p>
    </intervention>
    <intervention id="3-421-500" speaker_id="28276" name="Laima Liucija Andrikienė" is_mep="True" mode="written">
      <p sl="en">Ho votato a favore della risoluzione sul Libro verde della Commissione relativo alle opzioni possibili in vista di un diritto europeo dei contratti per i consumatori e le imprese. Il diritto dei contratti determina e organizza le transazioni nell’ambito del mercato interno e le sue potenzialità sia nell'ostacolare sia nell'agevolare tali transazioni sono pertanto ovvie. Scegliere le giuste prospettive per il futuro nel settore del diritto dei contratti può offrire un contributo importante per migliorare il funzionamento del mercato interno e dispiegare le sue piene potenzialità per le imprese, in particolare le PMI, e i consumatori. I potenziali vantaggi del diritto europeo dei contratti per il mercato interno sono da diversi anni oggetto di discussione; il Parlamento si è infatti pronunciato per la prima volta sulla questione nel 1989 e con la risoluzione adottata oggi mira a rispondere al recente Libro verde della Commissione sul diritto europeo dei contratti e a definire le priorità del Parlamento in questo campo. Appoggio la tesi del relatore secondo la quale andrebbe privilegiata la scelta di mettere a punto uno strumento opzionale per il diritto europeo dei contratti mediante un regolamento. Tale opzione potrebbe essere completata da un pacchetto di strumenti per la Commissione e il legislatore da attuarsi mediante un accordo interistituzionale.</p>
    </intervention>
    <intervention id="3-422-000" speaker_id="96702" name="Elena Oana Antonescu" is_mep="True" mode="written">
      <p sl="ro">Gli ostacoli più palesi con i quali si confrontano consumatori e PMI nel contesto del mercato unico europeo riguardano la complessità delle relazioni contrattuali, i termini e le condizioni squilibrate dei contratti, l'informazione carente e insufficiente, le procedure lunghe, le barriere linguistiche, i diversi sistemi di tassazione, l'affidabilità dei commercianti on-line, la composizione demografica della popolazione dei singoli Stati membri, i problemi attinenti alla riservatezza dei dati, al trattamento delle denunce, ai diritti di proprietà intellettuale. Il diritto europeo dei contratti stabilisce e regola le transazioni del mercato interno e mira a risolvere i problemi, causati da diverse ragioni, legati al mercato unico, incluse le differenze a livello di legislazione in materia di contratti</p>
      <p sl="ro">È perciò essenziale istituire un regime coerente in materia di diritto europeo dei contratti per realizzare a pieno il potenziale del mercato interno e contribuire così al raggiungimento degli obiettivi della strategia Europa 2020. Scegliere le giuste prospettive per il futuro nel settore del diritto dei contratti può offrire un contributo importante per migliorare il funzionamento del mercato interno e liberare completamente il suo potenziale per le imprese, in particolare le PMI, e i consumatori. Per queste ragioni ho votato a favore della relazione.</p>
    </intervention>
    <intervention id="3-422-125" speaker_id="96862" name="Sophie Auconie" is_mep="True" mode="written">
      <p sl="fr">Da anni si discute ampiamente dei potenziali vantaggi rappresentati dal diritto europeo dei contratti per il mercato unico. A questo proposito, occorre favorire l’introduzione di uno strumento opzionale mediante regolamento in modo che tale sistema parallelo non ostacoli i sistemi nazionali. Accolgo pertanto favorevolmente la posizione espressa dall’onorevole Wallis nella sua relazione.</p>
    </intervention>
    <intervention id="3-422-250" speaker_id="96680" name="Zigmantas Balčytis" is_mep="True" mode="written">
      <p sl="lt">Ho inteso appoggiare la relazione con un voto positivo. Sulla scia della crisi finanziaria globale, è di fondamentale importanza sfruttare le piene potenzialità del mercato interno e contribuire così al raggiungimento degli obiettivi chiave della strategia Europa 2020. Ad oggi, il mercato unico continua a essere frammentato a causa di molteplici fattori, tra i quali la mancata applicazione della legge vigente in materia. I consumatori non hanno fiducia nel commercio transfrontaliero e le imprese affrontano considerevoli difficoltà di carattere amministrativo e giuridico nel momento in cui decidono di espandere la propria attività negli altri Stati membri dell’UE. Le divergenze in materia di diritto contrattuale a livello nazionale generano costi di transazione aggiuntivi, incertezza giuridica per le imprese e mancanza di fiducia nel mercato interno da parte dei consumatori. È in parte per queste ragioni che i consumatori e le imprese con risorse limitate, in particolare le piccole e medie imprese (PMI), evitano le transazioni transfrontaliere, fattore che ostacola così la realizzazione di un mercato interno competitivo. Condivido l’invito all’azione e la proposta di misure a favore di un’armonizzazione delle pratiche di diritto contrattuale a livello dell’UE lanciato dall’onorevole Wallis nella sua relazione; ciò assicurerebbe infatti condizioni di parità ed equità ai partecipanti al mercato.</p>
    </intervention>
    <intervention id="3-422-500" speaker_id="5956" name="Regina Bastos" is_mep="True" mode="written">
      <p sl="pt">I contratti rappresentano la congiunzione fondamentale nelle relazioni tra imprese e consumatori. Il mercato unico dell’Unione europea si fonda su molteplici tipologie di contratto regolate da diverse legislazioni nazionali. Tali differenze in materia di diritto contrattuale scoraggiano le imprese, in particolare le PMI, dall'intraprendere scambi a livello transfrontaliero, impedendo loro la possibilità di accedere alle nuove opportunità e ai profitti offerti dal mercato interno. I consumatori risultano inoltre svantaggiati da un’offerta limitata, prezzi elevati e qualità inferiore generati dalla scarsa concorrenza transfrontaliera. Occorre notare che solo l’8per cento dei consumatori effettua acquisti on-line di prodotti provenienti da altri Stati membri. Ho pertanto votato a favore della relazione in quanto sostiene la necessità di uno strumento opzionale per il diritto dei contratti a livello europeo mediante regolamento.</p>
      <p sl="pt">Nel quadro di una legislazione comune in materia di diritto europeo dei contratti, i consumatori godranno di una migliore protezione e di una maggiore sicurezza a livello dei bonifici transfrontalieri, mentre le imprese, in particolare le PMI, potranno stipulare contratti in maniera più semplice e meno costosa.</p>
    </intervention>
    <intervention id="3-422-750" speaker_id="38610" name="Slavi Binev" is_mep="True" mode="written">
      <p sl="bg">Ho votato a sfavore della relazione dell’onorevole Wallis in quanto lo strumento opzionale previsto, basato su un regolamento, segna fondamentalmente il primo passo verso l’armonizzazione del diritto contrattuale negli Stati membri. Alla luce delle diverse modalità che regolano le relazioni contrattuali negli Stati membri, considero tale armonizzazione, anche solo in misura limitata, inconcepibile al momento attuale. Ad esempio, l’effetto del diritto reale non è contemplato nel diritto tedesco. Oltre a ciò, l’armonizzazione del diritto contrattuale non eviterebbe le discrepanze in altri settori che influenzano il commercio transnazionale nell’ambito dell’UE. Non esiste infatti alcuna prova certa del fatto che siano proprio tali differenze giuridiche a impedire il completamento delle transazioni con le imprese e i consumatori stranieri. Ad oggi, i contratti con una controparte straniera sono stipulati sulla base del diritto privato internazionale e, a livello dell’Unione, sulla base del regolamento (CE) n. 593/2008; l’introduzione di uno strumento aggiuntivo creerebbe pertanto solo confusione. Per quanto riguarda le relazioni contrattuali prive di una controparte straniera, credo che ogni Stato membro debba continuare a applicare la legislazione nazionale, secondo la propria tradizione giuridica e le pratiche consolidate.</p>
    </intervention>
    <intervention id="3-423-000" speaker_id="97198" name="Mara Bizzotto" is_mep="True" mode="written">
      <p sl="it">Voto contro una relazione che, proponendo uno strumento giuridico opzionale in materia di diritto contrattuale, di fatto pone le basi per un futuro diritto civile europeo, al di sopra delle normative civili nazionali. Questo significherebbe la fine delle tradizioni giuridiche nazionali e delle normative che ogni Stato si è dato da sé in materie tanto sensibili come quelle civilistico-contrattualistiche. Ad ogni modo, inoltre, se l'obiettivo dell'introduzione di uno strumento opzionale è quello di facilitare gli interscambi commerciali tenendo in debito conto le esigenze dei consumatori e delle imprese, basti ricordare che le normative già esistenti a livello europeo possono già ora soddisfare le richieste dei vari soggetti interessati. L'obiettivo reale della relazione, dunque, pare essere quello più ambizioso della creazione di un codice civile europeo, che non può trovarmi d’accordo.</p>
    </intervention>
    <intervention id="3-424-000" speaker_id="29074" name="Vito Bonsignore" is_mep="True" mode="written">
      <p sl="it">Mi congratulo per il lavoro svolto dalla relatrice cui ho dato un voto positivo. Questa relazione risponde alle esigenze dei consumatori e delle PMI che, a differenza di altri soggetti che rappresentano realtà economiche più grandi, trovano evidenti problemi ad accedere al mercato interno perché devono affrontare enormi costi. Come diretta conseguenza sia le PMI che i consumatori tendono a compiere le loro transazioni all'interno del mercato nazionale, spesso molto meno concorrenziale e non accedendo, quindi, al mercato transfrontaliero che spesso offre un prodotto con un costo fino al 10per cento in meno dell'offerta nazionale. Le differenze a livello di diritto dei contratti devono essere ovviate e la creazione di uno strumento opzionale per il diritto europeo dei contratti mediante regolamento, che non si andrebbe a sostituire ma, si affiancherebbe al diritto contrattuale dei singoli Stati, è un’ottima soluzione che permetterebbe alle parti la libera scelta dello strumento di diritto più confacente alle loro esigenze.</p>
    </intervention>
    <intervention id="3-425-000" speaker_id="96798" name="John Bufton" is_mep="True" mode="written">
      <p sl="en">Ho votato contro l’introduzione di un diritto contrattuale dell’UE in quanto credo che Bruxelles non debba realizzare una nuova legislazione laddove ne esiste già una nazionale. La creazione di un diritto dei contratti europeo e la possibilità da parte delle imprese di poter scegliere tra la legislazione nazionale e quella europea confonderebbe il sistema e darebbe luogo a sovrapposizioni in termini legislativi che potrebbero sfociare in maggiori costi a livello dei tribunali. È probabile che il diritto contrattuale europeo favorisca una politica sociale e occupazionale dell’UE, quale la direttiva sull’orario di lavoro, che si è dimostrata estremamente impopolare, causando inoltre alcuni inconvenienti nel Regno Unito per una serie di industrie e servizi. È inoltre molto probabile che tale legislazione, che per il momento costituisce uno strumento opzionale (“opt-in”) a carattere volontario, possa successivamente diventare obbligatoria.</p>
    </intervention>
    <intervention id="3-425-500" speaker_id="96849" name="Alain Cadec" is_mep="True" mode="written">
      <p sl="fr">La relazione presentata dall’onorevole Wallis fissa obiettivi ambiziosi in merito alle possibili misure da adottare allo scopo di realizzare un diritto europeo dei contratti per consumatori e imprese. Le questioni in gioco sono di cruciale importanza in quanto riguardano il miglioramento del mercato interno grazie a un maggiore coinvolgimento delle imprese e dei consumatori. Da un lato, occorre liberarsi delle differenze a livello di diritto contrattuale al fine di eliminare gli ostacoli affrontati dalle imprese, dall’altro, è necessario garantire un alto livello di protezione ai consumatori europei.</p>
    </intervention>
    <intervention id="3-425-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">In considerazione del forte impatto del diritto dei contratti sulle operazioni finanziarie, e di conseguenza sul mercato interno, accolgo favorevolmente gli sforzi compiuti dalla Commissione e dal Parlamento europeo al fine di armonizzare i loro parametri nell’ambito dell’Unione europea e di adattarli al mercato unico. Il mio voto è quindi a favore della relazione presentata sulla questione in esame.</p>
    </intervention>
    <intervention id="3-426-000" speaker_id="96603" name="Nessa Childers" is_mep="True" mode="written">
      <p sl="en">Molti fatti recenti hanno dimostrato l’importanza che riveste la fiducia dei consumatori e ciò deriva in parte dalle leggi nazionali che si occupano della tutela dei consumatori nell’ambito del mercato. Per questo motivo, è assolutamente necessario che tale questione venga affrontata a livello europeo.</p>
    </intervention>
    <intervention id="3-426-500" speaker_id="4347" name="Christine De Veyrac" is_mep="True" mode="written">
      <p sl="fr">La relazione Wallis è un passo importante ai fini dell’attuazione dell’Atto per il mercato unico e desidero esprimere la mia soddisfazione per la sua adozione. In un momento in cui le differenze nelle legislazioni nazionali limitano ancora fortemente le transazioni commerciali transfrontaliere, specialmente per le PMI, l’introduzione di un quadro europeo in materia di diritto dei contratti rappresenta un passo avanti concreto che occorre appoggiare. La regolamentazione dei contratti tra imprese e tra impresa e consumatore, così come l’adozione di uno strumento opzionale completato da un pacchetto di strumenti, potrebbe garantire una più efficace protezione dei consumatori in Europa.</p>
    </intervention>
    <intervention id="3-427-000" speaker_id="96977" name="Diogo Feio" is_mep="True" mode="written">
      <p sl="pt">Ritengo che la realizzazione di un diritto europeo dei contratti, che si discute da tempo in seno alle istituzioni, potrebbe portare a una serie di benefici per le imprese, i consumatori e il buon funzionamento del mercato interno. Per questo siamo attenti al potenziale legato alla creazione di un corpus giuridico comune costituito da standard e principi generali applicabili al diritto contrattuale, in termini di aumento delle transazioni commerciali transfrontaliere, regolamentazione del commercio elettronico e miglioramento dell’accesso ai prodotti da parte dei consumatori. In linea con la posizione del relatore, credo che la realizzazione di uno strumento opzionale per il diritto europeo dei contratti che affianchi la legislazione nazionale, senza sostituirla, rappresenti una scelta appropriata.</p>
    </intervention>
    <intervention id="3-427-125" speaker_id="96899" name="José Manuel Fernandes" is_mep="True" mode="written">
      <p sl="pt">La relazione dell’onorevole Wallis riguarda le opzioni possibili in vista di un diritto europeo dei contratti per i consumatori e le imprese. Un’opzione adeguata in termini di diritto contrattuale europeo potrebbe giovare al mercato interno, alle piccole e medie imprese e ai consumatori. Il Parlamento europeo si occupa della questione dal 1989, cosa che ha spinto la Commissione a presentare un piano d’azione nel 2003 e una proposta di direttiva sui diritti dei consumatori nel 2008; la Commissione ha inoltre elaborato due relazioni sullo stato di avanzamento dei lavori in questo settore e ha ora nuovamente proposto, in un Libro verde, una serie di misure alle quali la relazione dell’onorevole Wallis cerca di rispondere.</p>
      <p sl="pt">Considerando che le proposte presentate a seguito di dieci anni di studi contribuiranno a risolvere i punti deboli individuati e essenzialmente relativi ai contratti, e data la necessità di promuovere il mercato interno rimuovendone le barriere, intendo sostenere con voto positivo questa relazione la quale introduce uno strumento opzionale, eventualmente completato da un pacchetto di strumenti, al fine di risolvere il problema in materia di contratti.</p>
    </intervention>
    <intervention id="3-427-250" speaker_id="96706" name="João Ferreira" is_mep="True" mode="written">
      <p sl="pt">Per mezzo di parole retoriche, la relazione tenta di presentarsi quale possibile soluzione in difesa dei consumatori e delle piccole e medie imprese (PMI), nascondendo, tuttavia, pericoli per entrambe le parti. La posizione del relatore è spiccatamente neoliberale e ciò si evince chiaramente dall’enfasi posta sull’abbattimento delle “barriere che ostacolano le potenziali operazioni transfrontaliere nel mercato interno” e dalla convinzione “che il progetto relativo al diritto europeo dei contratti, unitamente ad altre misure, possa rivelarsi utile ai fini della piena realizzazione del potenziale del mercato interno stesso”. Le liberalizzazioni e l’allargamento del mercato interno che hanno interessato l’Unione europea dimostrano che sono soprattutto le grandi imprese a trarne beneficio. Le attuali dinamiche rivelano che le proposte per l’armonizzazione dei contratti − in questa fase ancora opzionale − saranno attuate ponendo i medesimi interessi in primo piano.</p>
      <p sl="pt">Tali riserve sono confermate da alcune affermazioni contenute nella relazione, come quella in merito allo strumento opzionale che “deve offrire un livello di tutela dei consumatori molto elevato, al fine di fornire loro quella protezione di cui godrebbero ai sensi del diritto nazionale”. Ciò evidenzia inoltre che lo strumento proposto a livello europeo, ovvero il medesimo per tutti i contratti nell’Unione europea, è definito in termini alquanto generali.</p>
    </intervention>
    <intervention id="3-427-500" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione chiaramente neoliberale ha a cuore gli interessi delle imprese, in particolare delle grandi imprese, poiché in un mercato interno totalmente liberalizzato sono soprattutto le parti più forti a ottenere i maggiori guadagni, a dispetto della propaganda sulla difesa delle piccole e medie imprese e dei consumatori. Si tratta quindi di un tentativo di indorare la pillola nascondendo agli elettori i reali pericoli. Per questo motivo, dichiariamo voto contrario alla relazione dell’onorevole Wallis.</p>
      <p sl="pt">La relazione sostiene inoltre uno strumento a livello dell’UE, seppur opzionale, uguale per tutti i contratti nell’Unione europea e definito in termini piuttosto vaghi.</p>
      <p sl="pt">Vengono di seguito riportate alcune affermazioni contenute nella relazione:</p>
      <p sl="pt">“È favorevole ai provvedimenti volti ad abbattere le varie barriere che ostacolano le potenziali operazioni transfrontaliere nel mercato interno, e ritiene che il progetto relativo al diritto europeo dei contratti, unitamente ad altre misure, possa rivelarsi utile ai fini della piena realizzazione del potenziale del mercato interno stesso”;</p>
      <p sl="pt">“Ritiene che lo strumento dovrebbe disciplinare sia i contratti tra imprese che i contratti tra imprese e consumatori; sottolinea che lo strumento opzionale deve offrire un livello di tutela dei consumatori molto elevato, al fine di fornire loro quella protezione di cui godrebbero ai sensi del diritto nazionale; auspica ulteriori spiegazioni quanto alle modalità per conseguire ciò.”</p>
    </intervention>
    <intervention id="3-428-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Il diritto dei contratti determina e organizza le operazioni nel mercato unico. La scelta di giuste prospettive per il futuro nel settore del diritto dei contratti può contribuire in maniera decisiva a migliorare il funzionamento del mercato unico e a dispiegare le sue piene potenzialità per le imprese, in particolare le PMI, e per i consumatori. Senza dimenticare che qualsiasi iniziativa in materia di diritto contrattuale dovrà rispondere chiaramente alle esigenze e ai problemi reali di imprese e consumatori, ritengo che ogni ragionamento in questo settore debba fondarsi su prove concrete circa la situazione vigente nell’ambito del diritto dei contratti e sulle eventuali difficoltà incontrate da imprese e consumatori, specialmente nelle transazioni transfrontaliere. La partecipazione ampia e bilanciata dei soggetti interessati è altresì di cruciale importanza e sarà particolarmente decisiva durante la procedura legislativa, la cui inclusività e trasparenza dovranno essere garantite con tutti i mezzi a disposizione. Occorre una valutazione d'impatto variata, che sia in grado di esplorare un ampio ventaglio di opzioni possibili e sia incentrata sulle questioni pratiche essenziali per il funzionamento di uno strumento opzionale.</p>
    </intervention>
    <intervention id="3-429-000" speaker_id="1164" name="Bruno Gollnisch" is_mep="True" mode="written">
      <p sl="fr">La proposta dell’onorevole Wallis rappresenta essenzialmente la creazione di un 28º sistema giuridico che in linea teorica dovrebbe affiancare le normative nazionali, ma che nella pratica le sostituirebbe. Parole quali “armonizzazione” e “standardizzazione” normativa sono ormai temute nel contesto politico europeo. Questo nuovo diritto europeo dei contratti dovrebbe eliminare gli ostacoli al commercio transfrontaliero causati dalle differenze tra i vari sistemi giuridici nazionali; tuttavia, niente di ciò che è contenuto nella relazione dell’onorevole Wallis dimostra l’esistenza oggettiva di tali ostacoli e quindi un reale problema a cui porre rimedio. Di conseguenza nulla, fuorchè la volontà di avviare un nuovo metodo per l’imposizione di una normativa sovranazionale, giustifica questa posizione. Si corre inoltre il rischio che tale normativa venga utilizzata per aggirare le disposizioni nazionali in materia di tutela, in particolar modo quelle concernenti i diritti dei consumatori. In ragione di ciò, ho espresso voto contrario alla relazione.</p>
    </intervention>
    <intervention id="3-429-500" speaker_id="96693" name="Juozas Juozas Imbrasas" is_mep="True" mode="written">
      <p sl="lt">Mi sono astenuto dal voto poiché, in base alla relazione, la complessità delle relazioni contrattuali sembra essere uno degli ostacoli più palesi con cui si confrontano consumatori e PMI nel contesto del mercato unico europeo. Da qui la proposta di realizzare un diritto europeo dei contratti che comporterebbe vantaggi per i consumatori, contribuendo inoltre a garantire la crescita delle transazioni commerciali transfrontaliere. Secondo il relatore, tutte le parti − nelle transazioni tra imprese ('business to business', B2B) o tra imprese e consumatori ('business to consumer' B2C) − dovrebbero essere libere di poter scegliere lo strumento opzionale quale alternativa al diritto nazionale o internazionale (“opt-in”). È necessaria maggiore attenzione per garantire che lo strumento opzionale offra protezione ai consumatori e alle piccole imprese, vista la loro posizione di partner commerciali più deboli, e che sia evitata confusione al momento di scegliere la legge. Mi sono astenuto dal voto in quanto l’Unione europea ha di recente adottato il regolamento Roma I che disciplina il medesimo settore e difende i diritti dei consumatori; al contrario, la proposta in questione concerne essenzialmente la situazione britannica e causerebbe solamente confusione nonché un aumento di burocrazia.</p>
    </intervention>
    <intervention id="3-430-000" speaker_id="96704" name="Edvard Kožušník" is_mep="True" mode="written">
      <p sl="cs">Non appoggio la proposta sulla realizzazione di uno strumento giuridico completamente nuovo sotto forma di un diritto europeo dei contratti. L’introduzione di un simile strumento è il primo passo verso un codice civile paneuropeo che finirebbe poco a poco per sostituire il diritto contrattuale dei singoli Stati membri. Benché l’idea proposta si riferisca a un utilizzo volontario, si evince chiaramente che tale carattere opzionale rappresenta solo il preludio alla successiva applicazione obbligatoria nell’ambito delle relazioni contrattuali transfrontaliere. La creazione di un simile strumento comporterebbe l’introduzione di una modalità completamente nuova di normativa sovranazionale, al confine tra il diritto dell’Unione europea e il diritto privato e commerciale internazionale, senza tralasciare il fatto che il mandato per la realizzazione di un diritto europeo dei contratti per consumatori e imprese non trova sufficiente sostegno nel diritto primario dell’Unione europea. Non dovremmo pertanto discostarci da uno strumento standard il quale trova sufficiente sostegno giuridico nel diritto primario sotto forma di un’armonizzazione.</p>
    </intervention>
    <intervention id="3-430-500" speaker_id="105849" name="Agnès Le Brun" is_mep="True" mode="written">
      <p sl="fr">Nella realizzazione del mercato comune, non dovremmo limitarci solo all’eliminazione degli ostacoli evidenti tra gli Stati membri dell’Unione. Per poter beneficiare dei vantaggi di un effettivo mercato integrato, è altresì necessario affrontare le cause indirette che soffocano le aspirazioni transfrontaliere dei nostri concittadini. Oltre a una serie di difficoltà di carattere amministrativo, gli imprenditori europei devono scontrarsi troppo spesso con le norme contrattuali vigenti negli Stati membri che differiscono molto fra loro. Questi ostacoli sono difficili da sormontare in particolare per le PMI le quali, tuttavia, rappresentano lo strumento più efficace per stimolare la crescita. Per questo motivo la Commissione europea ha pubblicato un Libro verde sulla questione, avviando un’ampia consultazione pubblica. Ho inteso sostenere con voto positivo la presente risoluzione in quanto, grazie a un approccio basato sul buon senso, propone uno strumento coesistente con la legislazione nazionale allo scopo di incoraggiare il commercio transfrontaliero. Questo eventuale “contratto europeo” avrebbe carattere opzionale, verrebbe completato da un pacchetto di strumenti per definirne l’impiego e avrebbe il fine di favorire una maggiore protezione dei consumatori.</p>
    </intervention>
    <intervention id="3-431-000" speaker_id="1403" name="David Martin" is_mep="True" mode="written">
      <p sl="en">Ho espresso voto contrario alla relazione.</p>
    </intervention>
    <intervention id="3-431-500" speaker_id="4462" name="Clemente Mastella" is_mep="True" mode="written">
      <p sl="it">Le differenze esistenti a livello di diritto contrattuale europeo finiscono con lo scoraggiare le imprese dall'intraprendere scambi a livello transfrontaliero e impediscono loro di beneficiare delle opportunità e dei profitti offerti dal mercato interno. Di conseguenza anche i consumatori risultano svantaggiati dalla limitata offerta di prodotti, da prezzi più elevati e da una qualità inferiore per la scarsa concorrenza transfrontaliera. A questo proposito siamo dell'idea di introdurre alcune novità, quali: i contratti tra imprese e quelli tra imprese e consumatori disciplinati da uno strumento opzionale che amplierà le loro scelte; l'introduzione di un meccanismo di controllo e di riesame per garantire che lo strumento opzionale risponda alle esigenze del mercato e agli sviluppi sul piano giuridico ed economico. Obiettivi chiave dovranno essere la semplicità e l'utilizzo immediato; bisognerà dare priorità alle disposizioni relative alla vendita di beni, come pure ai contratti di servizio. Infine, l'introduzione di un sistema di marchio di fiducia garantirebbe una maggiore tutela degli stessi consumatori. Scegliere le giuste prospettive per il futuro nel settore del diritto dei contratti potrà offrire un contributo importante per migliorare il funzionamento del mercato interno stesso e delle sue piene potenzialità non solo per le imprese ma anche per i consumatori.</p>
    </intervention>
    <intervention id="3-431-750" speaker_id="photo_generic" name="Miguel Portas" is_mep="True" mode="written">
      <p sl="pt">Benché si debba fare ancora molto in materia di PMI e diritti dei consumatori, la relazione rappresenta un primo passo per facilitare gli scambi commerciali transfrontalieri tra le piccole e medie imprese.</p>
    </intervention>
    <intervention id="3-432-000" speaker_id="2173" name="Arlene McCarthy" is_mep="True" mode="written">
      <p sl="en">I deputati laburisti del Parlamento auspicano misure intese a potenziare il mercato unico e facilitare le transazioni transfrontaliere per i consumatori e le piccole imprese. I rappresentanti dei consumatori e delle imprese, tuttavia, si sono trovati d’accordo nel rigettare la proposta dell’onorevole Wallis sulla realizzazione di uno strumento opzionale in materia di diritto dei contratti, sostenendo che le norme del diritto contrattuale nazionale non influenzano la tendenza dei consumatori a effettuare acquisti da un altro Stato membro. Esistono infatti altri ostacoli reali al commercio transfrontaliero, quali le differenze di carattere amministrativo e culturale e la mancanza di efficaci strumenti di ricorso per i consumatori. L’onorevole Wallis non è stata in grado di fornire una prova inequivocabile che giustifichi la necessità di uno strumento opzionale e una simile proposta potrebbe persino minare gli attuali diritti dei consumatori.</p>
      <p sl="en">Occorre tempo per valutare le sette opzioni contenute nel Libro verde e formulare una decisione sulla base di dati probanti e di una chiara valutazione d’impatto. Analogamente, non si può accettare l’approccio basato sul pacchetto di strumenti del gruppo dei Conservatori e Riformisti europei senza prove sufficienti e valutazioni d’impatto che ne dimostrino l’assoluta efficacia per la tutela dei consumatori e il sostegno alle imprese. È importante prendere la decisione giusta per i consumatori e le imprese e assicurare attente valutazioni in merito a qualsiasi modifica a livello normativo che possa in qualche modo ripercuotersi sui loro diritti. Lo dobbiamo ai nostri consumatori e alle nostre imprese.</p>
    </intervention>
    <intervention id="3-432-250" speaker_id="96978" name="Nuno Melo" is_mep="True" mode="written">
      <p sl="pt">Il diritto dei contratti determina e organizza le transazioni nel mercato interno e le sue potenzialità sia nell'ostacolare che nell'agevolare tali transazioni sono pertanto evidenti. Scegliere le giuste prospettive per il futuro nel settore del diritto dei contratti può offrire un contributo importante al fine di migliorare il funzionamento del mercato interno e liberare il suo pieno potenziale per le imprese, in particolare le PMI, e i consumatori.</p>
      <p sl="pt">Va osservato che il Parlamento, in varie risoluzioni sulla questione, ha più volte riconosciuto i vantaggi offerti da un migliore quadro in materia di diritto contrattuale per il mercato interno; ha inoltre nuovamente valutato in maniera positiva l'idea di un quadro comune di riferimento e ha insistito sul suo stretto coinvolgimento così come quello dei soggetti interessati.</p>
    </intervention>
    <intervention id="3-432-500" speaker_id="96999" name="Alexander Mirsky" is_mep="True" mode="written">
      <p sl="en">Il 1 luglio 2010, la Commissione ha presentato un Libro verde sulle opzioni possibili in vista di un diritto europeo dei contratti per i consumatori e le imprese. Le opzioni includono scelte non vincolanti, un regime di adesione volontaria (“opt-in”), definito il “28º regime”, l’improbabile approssimazione del diritto sostanziale nazionale (dovuta alle resistenze da parte del Consiglio e all’impossibilità di fondere le varie tradizioni giuridiche nazionali nel giro di una notte) e la possibilità di creare un vero e proprio codice civile europeo. Sostengo fortemente la relazione, in particolare nel contesto delle violazioni dei diritti umani nella Repubblica di Lettonia, e per queste ragioni ho espresso un voto favorevole.</p>
    </intervention>
    <intervention id="3-433-000" speaker_id="28255" name="Andreas Mölzer" is_mep="True" mode="written">
      <p sl="de">Un diritto europeo dei contratti dovrebbe assicurare il buon funzionamento del mercato interno e questa relazione richiama l’attenzione in particolare sui potenziali vantaggi per le PMI e i consumatori. È dal 1989 che si profondono sforzi in tal senso per trovare un quadro giuridico comune. Nel 2008, la Commissione europea ha presentato una proposta di direttiva sui diritti dei consumatori. È di gran lunga più importante per i consumatori europei che la tutela nei loro confronti sia migliorata a livello dell’UE. Ciò non dovrebbe significare azioni restrittive, come quelle intraprese al tempo in cui si mandavano i conti in rosso, ma al contrario misure volte a combattere le pratiche commerciali disoneste, la frode, ecc.</p>
      <p sl="de">Il fatto che un diritto europeo dei contratti possa migliorare l’accesso ai mercati da parte delle piccole imprese resta tuttavia da appurare. Secondo le ricerche condotte in questo campo, sono infatti principalmente gli esercizi al dettaglio di medie e grandi dimensioni a essere coinvolti nel commercio transfrontaliero a causa della complessità burocratica e dei costi. I problemi esistenti legati agli acquisti transfrontalieri on-line perdureranno ancora per un certo periodo di tempo. Rimangono inoltre alcune perplessità legate alla reale necessità di una standardizzazione. In situazioni dubbie come questa, sostengo il principio di sussidiarietà ed è per tale ragione che il mio voto è contrario alla relazione dell’onorevole Wallis.</p>
    </intervention>
    <intervention id="3-433-250" speaker_id="96981" name="Franz Obermayr" is_mep="True" mode="written">
      <p sl="de">Un’Europa che appartiene ai cittadini può funzionare solo se costituita da diverse patrie e fondata sul principio di sussidiarietà e sulla sovranità. La realizzazione di un diritto contrattuale europeo è apparsa fino ad oggi superflua e, in simili situazioni, si applica il principio generale secondo cui qualsiasi disposizione che non risulti strettamente necessaria dovrebbe essere tralasciata. Credo inoltre che questa relazione rappresenti una tattica diversiva volta a distogliere l’attenzione dalla necessità di occuparsi di questioni ben più importanti, vale a dire la tutela dei consumatori a livello dell’UE, al fine di migliorarle. Per tali motivi, ho deciso di dichiarare voto contrario alla relazione Wallis.</p>
    </intervention>
    <intervention id="3-433-312" speaker_id="96694" name="Rolandas Paksas" is_mep="True" mode="written">
      <p sl="lt">Occorre applicare un regime unificato in materia di diritto contrattuale a livello dell’Unione europea; tale regime sarebbe principalmente in grado di eliminare gli ostacoli che consumatori e PMI si trovano spesso a affrontare nell’ambito del mercato interno e dovuti alla complessità delle relazioni contrattuali. Un comune diritto europeo dei contratti garantirebbe inoltre maggiori scambi commerciali transfrontalieri nel mercato interno. Il vigente regolamento Roma I rappresenta un adeguato strumento normativo che assicura un elevato livello di protezione nei confronti della parte contraente più debole. Le disposizioni di tale regolamento proteggono i consumatori nel momento in cui si rivalgono nei confronti di imprese di altri Stati membri con le quali hanno sottoscritto un contratto. Considerando che l’Unione europea detiene già un buon sistema normativo in questo settore, non appoggio la presente risoluzione relativa alle opzioni possibili in vista di un diritto europeo dei contratti per i consumatori e le imprese; tale risoluzione suggerisce infatti l’adozione di un nuovo regolamento, il quale prevede uno strumento opzionale alternativo da applicare alle transazioni tra imprese e tra consumatori e imprese. Va ricordato che il nuovo regolamento causerebbe molta confusione e una mancanza di chiarezza in questo settore. La sua attuazione richiederebbe inoltre maggiori finanziamenti e un aumento della complessità a livello burocratico.</p>
    </intervention>
    <intervention id="3-433-375" speaker_id="97197" name="Alfredo Pallone" is_mep="True" mode="written">
      <p sl="it">Le diversità dei diritti contrattuali negli Stati membri creano dei problemi strutturali che scoraggiano le imprese ed i consumatori. La proposta di risoluzione della collega Wallis va a favore della creazione di uno strumento opzionale per il diritto europeo dei contratti per consumatori e imprese attraverso un regolamento generico, per questo ho votato a favore del testo. Inoltre ciò non andrebbe a sostituire il diritto contrattuale degli Stati membri ma sarebbe solo d'appoggio per una migliore scelta del modello contrattuale tra le parti grazie ad esempi basati su principi generali, definizioni e norme modello sia per contratti commerciali che per i contratti dei consumatori, senza andare contro il principio di sussidiarietà e di proporzionalità.</p>
    </intervention>
    <intervention id="3-433-500" speaker_id="96900" name="Georgios Papanikolaou" is_mep="True" mode="written">
      <p sl="el">Ho espresso voto favorevole nei confronti della relazione sulla creazione di un diritto europeo dei contratti per i consumatori e le imprese, il quale contribuirà a facilitare le transazioni transfrontaliere e a rafforzare il mercato interno, specialmente per le piccole e medie imprese e per i consumatori. Le differenze tra i vari Stati membri a livello di diritto contrattuale limitano la spinta delle PMI a intraprendere scambi commerciali transfrontalieri. Occorre adottare una procedura flessibile in grado di offrire sicurezza alle piccole e medie imprese così come ai consumatori, contribuendo altresì a proteggere i diritti delle parti interessate. Per questo motivo, la creazione di uno strumento opzionale che, insieme alle norme nazionali, rappresenti uno standard per le PMI ampliando così le opzioni a disposizione delle parti, è la strategia giusta.</p>
    </intervention>
    <intervention id="3-433-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho dato il mio supporto con voto positivo alla relazione sulle opzioni possibili in vista di un diritto europeo dei contratti per i consumatori e le imprese. Il diritto dei contratti determina e organizza le transazioni in seno al mercato interno e le sue potenzialità sia nell'ostacolare che nell'agevolare tali transazioni sono pertanto ovvie.</p>
      <p sl="pt">Scegliere le giuste prospettive per il futuro nel settore del diritto dei contratti può offrire un contributo importante per migliorare il funzionamento del mercato interno e dispiegare le sue piene potenzialità per le imprese, in particolare le PMI, e i consumatori. Desidero evidenziare la necessità di una partecipazione ampia e bilanciata delle parti interessate; quest'ultima è già assicurata dall’attuale metodo di lavoro della Commissione, che vede il coinvolgimento di un esperto e un gruppo di soggetti interessati. Poiché tale processo non ha ancora superato la fase della consultazione, è tuttavia importante garantire che la procedura legislativa vera e propria non sia, per il momento, avviata. La partecipazione dei soggetti interessati sarà particolarmente essenziale durante la procedura legislativa, la cui inclusività e trasparenza dovranno essere garantite con tutti i mezzi a disposizione.</p>
    </intervention>
    <intervention id="3-433-875" speaker_id="107386" name="Phil Prendergast" is_mep="True" mode="written">
      <p sl="en">L’Unione europea non può sostenere di essere un mercato unico quando esistono ancora diversi ostacoli al commercio. I costi considerevoli connessi agli scambi commerciali transfrontalieri rappresentano una vera e propria barriera. Tra spese legali, spese di traduzione e spese di attuazione, accedere al mercato e-commerce di un solo Stato membro potrebbe costare fino a 15 000 euro per una piccola impresa. Secondo il Flash Eurobarometro del 2008, questo ostacolo desta grandi preoccupazioni per il 60per cento dei rivenditori. Se le disposizioni di legge che disciplinano le transazioni con i consumatori fossero armonizzate in tutta l'Unione, le PMI e i consumatori ne trarrebbero vantaggi. L’eliminazione di questi ostacoli spingerebbe un numero maggiore di PMI a sfruttare il potenziale dell’e-commerce e credo che le PMI siano cruciali per la ripresa economica di molti Stati membri. Il rilancio dell’economia irlandese è trainato dalle esportazioni e, per questo, l’eliminazione degli ostacoli all’accesso al mercato dell’UE è di cruciale importanza. Le conclusioni e le raccomandazioni della relazione rivelano inoltre gli enormi vantaggi potenziali per i consumatori, i quali, se gli scambi commerciali transfrontalieri aumentassero, beneficerebbero di una più ampia scelta di prodotti e di prezzi più competitivi.</p>
    </intervention>
    <intervention id="3-433-937" speaker_id="96903" name="Paulo Rangel" is_mep="True" mode="written">
      <p sl="pt">Una delle questioni più controverse in materia di diritto dell’Unione europea riguarda l’armonizzazione del diritto dei contratti. Da un lato, sembra esistere la necessità di una maggiore coerenza interna, in modo che le aziende possano beneficiare del potenziale del mercato comune senza temere eventuali soluzioni inaspettate di un dato ordinamento giuridico estero e per le quali non si sono prese le dovute misure, cosa che ha finora rappresentato un problema reale. Dall’altro lato, gli Stati membri mostrano una certa resistenza a rinunciare alle proprie soluzioni giuridiche e ciò non stupisce dato che queste ultime si sono sviluppate nel corso dei secoli e sono pertanto ampiamente conosciute dai rispettivi cittadini.</p>
      <p sl="pt">Per questo, nel Libro verde del 1 luglio 2010, la Commissione ha presentato diverse soluzioni per modelli normativi che spaziano da semplici strumenti non vincolanti a un codice civile europeo. Tra le varie ipotesi, il Parlamento europeo è a favore della realizzazione di uno strumento opzionale sotto forma di regolamento che innanzitutto disciplini le operazioni transfrontaliere e che possa poi essere potenzialmente impiegato per i contratti interni, sebbene in maniera opzionale. Trovo tale soluzione ragionevole ed è per questo motivo che ho espresso un voto favorevole.</p>
    </intervention>
    <intervention id="3-434-000" speaker_id="28409" name="Raül Romeva i Rueda" is_mep="True" mode="written">
      <p sl="en">Mi esprimo a favore della relazione in quanto mira a rispondere al recente Libro verde della Commissione sul diritto europeo dei contratti, esponendo le priorità del Parlamento in questo campo. I potenziali vantaggi del diritto europeo dei contratti per il mercato interno si discutono da anni a livello interistituzionale e con il grande pubblico e il Parlamento si è pronunciato per la prima volta sulla questione nel 1989. La Commissione ha ampliato il dibattito pubblicando la sua comunicazione del 2001, la quale si concentra sugli eventuali problemi che le divergenze sul piano del diritto contrattuale potrebbero comportare nel mercato interno e sulle possibili opzioni di intervento. Alla luce delle risposte a tale consultazione, nel 2003 la Commissione ha pubblicato un piano d'azione nel quale, tra l'altro, propone la definizione di un quadro comune di riferimento che contenga definizioni, principi comuni e norme tipo allo scopo di migliorare la qualità e la coerenza del diritto europeo dei contratti. In una successiva comunicazione del 2004, la Commissione ha esposto il seguito dato al piano d'azione, proponendo di rivedere l'acquis dell'Unione in materia e nel 2008 ha presentato una proposta di direttiva sui diritti dei consumatori.</p>
    </intervention>
    <intervention id="3-434-500" speaker_id="99416" name="Nikolaos Salavrakos" is_mep="True" mode="written">
      <p sl="el">È necessario migliorare il funzionamento del mercato interno e considerare ogni possibilità che possa giovare alle imprese, in particolare le PMI, e ai consumatori. In questo contesto, la relazione dell’onorevole Wallis rappresenta un passo nella giusta direzione: si riferisce infatti all’impatto negativo che le differenze a livello di diritto contrattuale nell’ambito del mercato interno esercitano su consumatori e imprese, così come ai vantaggi offerti al mercato interno da un migliore quadro in materia di diritto contrattuale. Per ottenere tutto ciò, si deve realizzare un atto legislativo chiaro, flessibile e di facile utilizzo che, dove possibile, sia vincolante nei confronti degli Stati membri e che faciliti e offra sicurezza ai contraenti da un punto di vista normativo, senza interferire con le norme nazionali e senza svantaggiare le parti finanziariamente più deboli.</p>
    </intervention>
    <intervention id="3-435-000" speaker_id="4545" name="Catherine Stihler" is_mep="True" mode="written">
      <p sl="en">Vorrei esprimere il mio disappunto per l’approvazione della relazione da parte del Parlamento. Non ho potuto darle il mio sostegno in quanto, in risposta al Libro verde della Commissione, esclude troppe opzioni relative a un diritto europeo dei contratti e trascura il dovere di richiedere una valutazione di impatto sui costi totali e sulle implicazioni di ogni opzione della Commissione.</p>
    </intervention>
    <intervention id="3-436-000" speaker_id="29579" name="Marc Tarabella" is_mep="True" mode="written">
      <p sl="fr">Per il momento non esiste alcun diritto europeo dei contratti, benché da oltre vent’anni, nell’ambito delle istituzioni europee, se ne discuta la possibile realizzazione. La Commissione intende ora proporre, mediante regolamento, l’introduzione di uno strumento opzionale, comunemente definito il “28º sistema giuridico”, che potrebbe disciplinare i contratti transfrontalieri.</p>
      <p sl="fr">Benché l’intenzione di semplificare il diritto contrattuale e di espandere il commercio transfrontaliero sia lodevole, rimangono forti dubbi in merito alla pertinenza di un simile approccio: vi è certamente un alto rischio che le norme nazionali, le quali garantiscono la massima protezione nei confronti dei consumatori, vengano scavalcate. Per questa ragione, ho deciso di astenermi dalla votazione della relazione di iniziativa, in attesa della proposta di regolamento della Commissione sulla questione.</p>
    </intervention>
    <intervention id="3-437-000" speaker_id="96974" name="Nuno Teixeira" is_mep="True" mode="written">
      <p sl="pt">Una delle conseguenze dell’attuazione del mercato interno è l’aumento del numero dei consumatori potenziali dell’Unione europea. Fino ad oggi, tuttavia, non vi è stata alcuna armonizzazione a livello europeo delle norme in materia di contratti per i consumatori e le imprese. Ciò comporta la presenza costante di ostacoli alla piena attuazione del mercato interno a causa delle differenze normative a livello nazionale e della frammentazione dello stesso diritto dei consumatori.</p>
      <p sl="pt">La relazione propone di esaminare la fattibilità di uno strumento opzionale in questo settore − formalizzato da un regolamento e completato da un pacchetto di strumenti − in grado di assicurare certezza e sicurezza giuridica. Un simile strumento consentirebbe un migliore funzionamento del mercato unico e si tradurrebbe in vantaggi per le imprese, i consumatori e i sistemi giuridici degli stessi Stati membri.</p>
      <p sl="pt">Per queste ragioni, mi sono espresso a favore della relazione e sostengo una proposta da parte della Commissione europea sulla questione; è inoltre auspicabile che in futuro si arrivi a un coinvolgimento dello stesso Parlamento europeo così come dei soggetti economici e della società civile.</p>
    </intervention>
    <intervention id="3-437-500" speaker_id="96773" name="Rafał Trzaskowski" is_mep="True" mode="written">
      <p sl="pl">L’esistenza di 27 ordinamenti giuridici differenti rappresenta uno dei maggiori ostacoli che gli imprenditori e i consumatori dell’Unione europea desiderosi di approfittare dei vantaggi del mercato interno debbono affrontare. I lavori in corso per la creazione di un diritto europeo dei contratti alternativo mi riempie di ottimismo, in particolare nel contesto dell’agenda digitale dell’Unione europea e del potenziale dell’e-commerce per il mercato unico.</p>
    </intervention>
    <intervention id="3-438-000" speaker_id="97016" name="Angelika Werthmann" is_mep="True" mode="written">
      <p sl="de">Il relatore è a favore di uno strumento opzionale. Le organizzazioni per la tutela dei consumatori hanno già espresso il loro scetticismo in merito all’approccio dell’Unione sulla questione. Da un lato, mettono in discussione il nesso di causalità con la base per un diritto contrattuale futuro, temendo anche, fattore più importante, una maggiore complessità della situazione giuridica. L’introduzione di un pacchetto di strumenti è al momento l’opzione favorita in quanto sarebbe in grado di rispondere alle necessità attuali e alle disposizioni specifiche relative alle più comuni tipologie di contratto, fornendo inoltre un reale aiuto ai consumatori.</p>
    </intervention>
    <intervention id="3-439-000" speaker_id="41007" name="Iva Zanicchi" is_mep="True" mode="written">
      <p sl="it">Ho espresso un voto favorevole al testo presentato dall'on. Wallis. I problemi derivanti dalla diversità dei diritti dei contratti degli Stati membri molto spesso scoraggiano le imprese, specie le PMI, dall'intraprendere scambi a livello transfrontaliero, impedendo di fatto di sfruttare le opportunità offerte dal mercato interno. Il testo votato quest'oggi mira alla creazione di uno strumento opzionale per il diritto europeo dei contratti mediante regolamento: tale strumento opzionale andrebbe così ad affiancarsi al diritto contrattuale degli Stati membri, offrendo un mezzo alternativo e di libera scelta per le parti contraenti.</p>
    </intervention>
    <intervention id="3-440-000" speaker_id="28301" name="Tadeusz Zwiefka" is_mep="True" mode="written">
      <p sl="pl">Il sessanta percento delle transazioni on-line all’interno dell’Unione europea ha un esito negativo e ciò è causato principalmente dal timore delle parti coinvolte nei confronti dei sistemi giuridici di altri Stati membri a loro pressoché sconosciuti. In questa situazione, molti cittadini dell’UE sono privati dell’opportunità di trarre vantaggi dal mercato elettronico. A questo proposito, le differenze esistenti tra gli ordinamenti giuridici degli Stati membri costituiscono un ostacolo al buon funzionamento del mercato dell’Unione europea. Condivido pertanto l’idea che uno strumento opzionale, o un “28º ordinamento giuridico”, rappresenti una buona opportunità per contribuire a liberare il potenziale del mercato europeo nel settore dell’e-commerce ed espandere il mercato per gli imprenditori, garantendo nel contempo ai consumatori un accesso equo a beni e servizi.</p>
    </intervention>
    <intervention id="3-441-250" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo voto favorevole alla presente relazione, poiché include una serie di preoccupazioni evidenziate dal gruppo dell’Alleanza progressista di Socialisti e Democratici al Parlamento europeo (S&amp;D), riconoscendo i limiti del prodotto interno lordo (PIL) e la necessità di comprendere indicatori supplementari per la misurazione del progresso economico e sociale a medio e lungo termine. Desidero inoltre richiamare l’attenzione sullo sviluppo di indicatori chiari e misurabili che prendano in considerazione i cambiamenti climatici, la biodiversità, un utilizzo efficiente delle risorse e l’inclusione sociale, il che può contribuire a creare una società più inclusiva basata sulla conoscenza e a ridurre le emissioni di CO2 .</p>
    </intervention>
    <intervention id="3-441-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della presente risoluzione su “Non solo PIL - Misurare il progresso in un mondo in cambiamento”. Il prodotto interno lordo (PIL) è un indicatore dell’attività economica dei mercati diventato un parametro standard usato dai responsabili politici di tutto il mondo. Occorre evidenziare che questo è una misura della produzione e non riflette la sostenibilità ambientale, l’uso efficiente delle risorse, l’inclusione sociale o il progresso sociale in generale. Il PIL può inoltre essere ingannevole, intendendo con questo che le misure di riparazione a seguito di eventi quali incidenti e catastrofi naturali sono considerate un beneficio anziché un costo. Per questo accolgo con favore la disposizione prevista nella risoluzione secondo cui bisogna sviluppare indicatori supplementari per la misurazione del progresso economico e sociale a medio e lungo termine e fornire indicatori chiari e misurabili che prendano in considerazione i cambiamenti climatici, la biodiversità, l’efficienza energetica e l’inclusione sociale. È inoltre necessario sviluppare indicatori che riflettano in modo più accurato la prospettiva a livello di nucleo familiare: reddito, consumi e ricchezza ed è quindi importante introdurre uno strumento in grado di integrare il PIL, da elaborare in modo tale che possa avere un uso pratico e si basi su indicatori chiaramente definiti e dati di alta qualità.</p>
    </intervention>
    <intervention id="3-442-000" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, ideato negli anni '30, il PIL è la più conosciuta unità di misura dell'attività macroeconomica, utilizzata dai responsabili politici durante i dibattiti, come indicatore di crescita del proprio paese. Attualmente, alla luce della sempre più stretta interdipendenza tra problematiche economiche, sociali ed ambientali, il PIL comincia a presentare numerosi punti deboli in quanto non registra fattori sociali importanti come il benessere, l'inclusione sociale, i cambiamenti climatici oppure l'efficienza delle risorse. Pertanto, in un contesto in cui la correlazione tra una serie di attività non di mercato e il PIL non è più automatica, è necessario elaborare indicatori supplementari chiari e misurabili a medio e lungo termine, che garantiscano la comparabilità tra paesi e regioni e che possano essere utilizzati per elaborare proiezioni sui futuri sviluppi e per definire politiche mirate.</p>
    </intervention>
    <intervention id="3-443-000" speaker_id="96702" name="Elena Oana Antonescu" is_mep="True" mode="written">
      <p sl="ro">Desidero appoggiare l’adozione di un’unità di misura chiaramente definita, che vada oltre il prodotto interno lordo (PIL), ovvero lo completi nel contesto del processo decisionale e della valutazione. Il PIL è un indicatore dell’attività economica dei mercati diventato un parametro usato dai responsabili politici. L’esigenza di migliorare dati e indicatori che completino il PIL come indicatore dell’intero sviluppo sociale è sempre più riconosciuta da tutte le istituzioni internazionali. La presente relazione evidenzia la necessità di misurare la qualità di vita nelle società. Nel raggiungimento e mantenimento di quest’ultima sono coinvolti fattori importanti quali la salute, l’istruzione, la cultura, l’occupazione, gli alloggi e le condizioni dell’ambiente. Appoggio pienamente l’istituzione di un solido quadro giuridico per i conti economici ambientali europei e sostengo la necessità di elaborare statistiche affidabili e armonizzate.</p>
    </intervention>
    <intervention id="3-444-000" speaker_id="97228" name="Pino Arlacchi" is_mep="True" mode="written">
      <p sl="en">Ho espresso voto favorevole alla presente relazione, poiché sottolinea l’importanza di concordare un approccio sistemico per la definizione di un sistema “non solo PIL” coerente che contribuisca a migliorare l’analisi politica. Il prodotto interno lordo (PIL) è un indicatore dell’attività economica dei mercati diventato un parametro standard usato dai responsabili politici di tutto il mondo, ma questo è solo una misura della produzione e non riflette la sostenibilità ambientale, l’uso efficiente delle risorse, l’inclusione sociale o il progresso sociale in generale e può essere pertanto ingannevole.</p>
      <p sl="en">Occorre misurare la qualità di vita nelle società e considerare che, nel raggiungimento e mantenimento di quest’ultima, sono coinvolti fattori importanti e generalmente riconosciuti quali la salute, l’istruzione, la cultura, l’occupazione, gli alloggi e le condizioni dell’ambiente, eccetera. Per questo è necessario prestare la massima attenzione alla presente relazione secondo la quale si deve dare maggiore rilievo agli indicatori atti a misurare tali fattori.</p>
    </intervention>
    <intervention id="3-444-250" speaker_id="96862" name="Sophie Auconie" is_mep="True" mode="written">
      <p sl="fr">Come dimostrato dalla commissione Stieglitz in Francia nel 2008-2009, occorre pensare a nuovi indicatori di sviluppo da aggiungere al prodotto interno lordo (PIL). Sebbene sia stato sino ad ora un punto di riferimento essenziale e nonostante implichi possibili errori di valutazione (ad esempio la ricostruzione che segue le catastrofi naturali è percepita come un progresso economico), il PIL da solo non basta più. Ho votato a favore della relazione presentata dall’onorevole Rosbach, poiché invita la Commissione a continuare la propria ricerca in questo settore, sfidando la riluttanza dei conservatori che ritengono che solo il PIL sia affidabile e le illusioni di una parte della sinistra che vorrebbe che noi misurassimo in modo preciso … evviva! Il lavoro svolto dalla Commissione dovrà essere monitorato da vicino, in quanto può condurre a uno sviluppo importante: un nuovo e più appropriato metodo per calcolare lo stanziamento dei fondi europei alle regioni (politica regionale). Questi, sino ad ora, sono stati concessi alle regioni interessate sulla base del PIL pro capite.</p>
    </intervention>
    <intervention id="3-444-500" speaker_id="96680" name="Zigmantas Balčytis" is_mep="True" mode="written">
      <p sl="lt">Il prodotto interno lordo (PIL) è un indicatore dell’attività economica dei mercati, diventato un parametro standard usato dai responsabili politici di tutto il mondo ed è meglio conosciuto come un’unità di misura dell’attività macroeconomica. Il PIL non riflette l’attuale sostenibilità ambientale, l’efficienza delle risorse, l’inclusione sociale o il progresso sociale in generale. Condivido la proposta della Commissione di sviluppare indicatori supplementari per la misurazione del progresso economico e sociale a medio e lungo termine ed elaborare indicatori chiari e misurabili che forniscano informazioni sui cambiamenti climatici, la biodiversità, l’efficienza delle risorse e l’inclusione sociale.</p>
    </intervention>
    <intervention id="3-444-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Per molti anni il prodotto interno lordo (PIL) è stato l’indice principale per la valutazione economica, ma le sue carenze sono sempre più evidenti quando si tratta di valutare il progresso sociale e ambientale. Da qui l’importanza della presente risoluzione che insiste sulla necessità per l’Unione europea di adottare altri indicatori complementari rispetto al PIL, affinché fattori quali i cambiamenti climatici, la biodiversità o anche l’integrazione sociale siano presi in considerazione in modo più adeguato: sono sfide politiche importanti che mi stanno particolarmente a cuore. Ho votato a favore della presente relazione, poiché definire e attuare una nuova serie di indicatori costituisce una sfida considerevole per misurare la qualità della vita dei cittadini europei in modo più accurato e migliorare le risposte politiche che non possono essere concepite solo sulla base del PIL. A mio avviso, tale iniziativa rappresenta il primo incoraggiante passo avanti per tenere maggiormente in considerazione le questioni sociali e ambientali nelle politiche pubbliche europee. Per essere pienamente utile ed efficace, però, a questa deve seguire realmente l’introduzione di un nuovo insieme di indicatori, da utilizzare a livello politico in modo effettivo e coerente, così da non trasformarli in un stratagemmi, quanto piuttosto in veri strumenti che aiutino il processo decisionale.</p>
    </intervention>
    <intervention id="3-445-000" speaker_id="4746" name="Sergio Berlato" is_mep="True" mode="written">
      <p sl="it">Il prodotto interno lordo, ideato negli anni '30 e conosciuto come la più affermata unità di misura dell'attività macroeconomica, è considerato un indicatore globale dell'intero sviluppo sociale e del progresso in generale. Una serie di iniziative internazionali ha evidenziato l'ampio consenso da parte dei decisori politici, degli esperti economici e ambientali e della società civile in merito all'elaborazione di indicatori per completare il PIL, al fine di sostenere il processo decisionale mediante informazioni più complete. Infatti, il PIL non costituisce una base affidabile per il dibattito politico: non misura né la sostenibilità ambientale né l'inclusione sociale. Nel dibattito politico e scientifico in corso da anni, a mio avviso, il problema riguarda piuttosto come realizzare questo approccio attraverso indicatori chiaramente definiti e quantificabili. A livello di Unione europea e di Stati membri sono state avviate numerose iniziative per colmare le lacune in questi ambiti, ma resta difficile individuare un metodo coerente. Pertanto, nonostante riconosca l'importanza di adottare un'unità di misura chiaramente definita del PIL, sollecito la Commissione a presentare innanzitutto una strategia graduale che illustri come applicare il nuovo approccio "Non solo PIL" nello svolgimento quotidiano del lavoro dei responsabili politici.</p>
    </intervention>
    <intervention id="3-445-500" speaker_id="38610" name="Slavi Binev" is_mep="True" mode="written">
      <p sl="bg">Accolgo con favore la relazione presentata dall’onorevole Rosbach, poiché definisce chiaramente il prodotto interno lordo (PIL) come un indicatore dell’attività economica del mercato e della produzione nel paese in questione, ma che non misura la sostenibilità ambientale, l’efficienza delle risorse, l’inclusione sociale e il progresso sociale. Un PIL elevato, anche se calcolato pro capite, può essere ingannevole, non essendo distribuito in modo uniforme tra la popolazione: per questo il PIL non costituisce un buon indicatore della qualità di vita nelle società. Per poter affrontare i problemi attuali e futuri, occorre sviluppare nuovi indicatori che completino e perfezionino ulteriormente il PIL. Questo ci permetterà non solo di definire in modo più accurato la qualità della vita, ma tali indicatori forniranno una base di conoscenza più affidabile che consentirà una migliore analisi delle politiche nei diversi settori.</p>
    </intervention>
    <intervention id="3-446-000" speaker_id="97198" name="Mara Bizzotto" is_mep="True" mode="written">
      <p sl="it">La relazione della collega Rosbach analizza in modo critico la comunicazione della Commissione "Non solo PIL - Misurare il progresso in un mondo in cambiamento". Se è importante e non controverso l'obiettivo della Commissione - cioè adottare un'unità di misura che vada oltre il PIL per avere una visione più completa dello sviluppo e del progresso di un paese includendo anche ad esempio la sostenibilità ambientale e l'inclusione sociale - la relatrice mette in discussione la strategia che la Commissione propone per raggiungerlo. Le iniziative suggerite, infatti, non sono integrate in una strategia graduale e pragmatica che indichi come si debba utilizzare il nuovo approccio "Non solo PIL". È una prospettiva che condivido: ho dunque espresso un voto favorevole alla relazione della collega Rosbach.</p>
    </intervention>
    <intervention id="3-447-000" speaker_id="29074" name="Vito Bonsignore" is_mep="True" mode="written">
      <p sl="it">Ho votato a favore di questa relazione perché ritengo che, solo attraverso buoni strumenti, si possa avere una visione realistica della situazione, quindi lavorare al meglio per poterla, se del caso, modificare. Il PIL: Prodotto Interno Lordo, é uno strumento ideato per indicare il valore aggiunto aggregato di tutte le attività economiche, che si basano sul denaro. È di facile intuizione comprendere come un indicatore di ricchezza tarato su parametri datati, oggi, nel 2011 risulta essere anacronistico.</p>
      <p sl="it">Ritengo sia opportuno introdurre nuove misure di valutazione del PIL, quali la sostenibilità ambientale o l'inclusione sociale al fine di ottenere, dall'insieme dei dati costituenti il PIL, una fotografia più autentica del Paese o della Regione al quale esso si riferisce. Adeguarsi ai tempi significa prendere in considerazione tutte le variabili importanti, senza per questo cadere in un sistema troppo artificioso, ovvero di difficile applicazione. Credo che, inserendo degli indicatori chiari e definiti il lavoro possa essere svolto nel migliore dei modi.</p>
    </intervention>
    <intervention id="3-447-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Sebbene il prodotto interno lordo (PIL) sia una misura della produzione utile per l’attività economica dei mercati, non prende in considerazione la sostenibilità dello sviluppo dimostrato o gli aspetti ambientali e sociali, eccetera. Accolgo quindi con favore l’iniziativa “Non solo PIL - Misurare il progresso in un mondo in cambiamento” che intende incoraggiare e sensibilizzare l’uso di altri indicatori complementari rispetto al PIL nel valutare e discutere la politica. Ritengo che questo sistema di misurazione basato sulla dimostrazione di vari parametri di studio condurrà a decisioni politiche più adatte alle necessità della società e dell’economia in generale.</p>
    </intervention>
    <intervention id="3-448-000" speaker_id="96603" name="Nessa Childers" is_mep="True" mode="written">
      <p sl="en">Mentre gli esponenti del mondo accademico discuteranno sul migliore modo possibile per misurare il progresso, noi, in quanto legislatori europei, dobbiamo essere sicuri del metodo che scegliamo e garantire che questo non ceda alle polemiche sia oggi che in futuro.</p>
    </intervention>
    <intervention id="3-449-000" speaker_id="96775" name="Lara Comi" is_mep="True" mode="written">
      <p sl="it">La letteratura economica si interroga ormai da anni sull'opportunità o meno di continuare ad utilizzare il tasso di crescita del PIL come misura del progresso realizzato da un'area geografica in un determinato periodo di tempo. Io trovo che, al momento, non vi sia un indicatore che abbia lo stesso grado di sintesi e di completezza. Non possiamo presentare ai nostri cittadini, immersi nei loro problemi quotidiani, una cartella clinica per descrivere lo stato di salute dell'economia. Allo stesso tempo, non si può neanche insistere esclusivamente con misure strettamente economiche, non sempre in grado di cogliere i fenomeni sociali.</p>
      <p sl="it">Concordo, dunque, con l'obiettivo generale della relazione: uniamo i nostri sforzi a quelli della comunità accademica internazionale e cerchiamo di superare il PIL. Ci sono decine di esempi in tutto il mondo, dall'Indice di sviluppo umano del programma di sviluppo delle Nazioni Unite, alla felicità nazionale lorda del Regno del Bhutan. È necessario individuare degli obiettivi prioritari e misurare il loro raggiungimento in maniera rigorosa, puntuale e non suscettibile di distorsioni in base ad interessi di parte. Ricordiamoci che non conta quanti orologi abbiamo, ma come trascorriamo il nostro tempo.</p>
    </intervention>
    <intervention id="3-449-250" speaker_id="96856" name="George Sabin Cutaş" is_mep="True" mode="written">
      <p sl="ro">Ho espresso voto favorevole alla presente relazione, in quanto, a mio avviso, occorre elaborare indicatori che completino il prodotto interno lordo (PIL) e ci aiutino a misurare fattori quali i cambiamenti climatici, la biodiversità o l’efficienza delle risorse.</p>
      <p sl="ro">Come espresso molto bene da Joseph Stiglitz, il PIL non è solamente uno strumento insufficiente per riflettere il benessere dei cittadini, ma si limita anche a misurare l’attività economica dei mercati. Mi auguro che l’esecutivo europeo elabori proposte specifiche per introdurre indicatori supplementari, più ampi e sostenibili per ovviare alle attuali carenze.</p>
    </intervention>
    <intervention id="3-449-375" speaker_id="1746" name="Luigi Ciriaco De Mita" is_mep="True" mode="written">
      <p sl="it">Signor Presidente, onorevoli colleghi, gli indicatori rappresentano una modalità di lettura sintetica di un determinato fenomeno. Fenomeni semplici possono essere letti attraverso indicatori semplici, mentre per la lettura di fenomeni complessi occorrono indicatori complessi. Il PIL rappresenta un indicatore semplice, mentre lo sviluppo è un fenomeno compelsso. Infatti, lo sviluppo economico di un territorio ha diversi profili che non sono contenuti nel PIL, il quale peraltro fotografa un dato momento, mentre altri elementi di lettura vengono totalmente tralasciati, quali gli investimenti in infrastrutture immateriali, tra cui la conoscenza (persone, processi, prodotti, solo per citarne alcuni), o gli investimenti in infrastrutture materiali, tra cui le reti di comunicazione e trasporto (reti ICT, reti viarie e ferroviarie, per citarne alcune). Inoltre, il PIL non è adeguato neppure per l´individuazioni delle Regioni assistite dalla politica regionale di coesione dell´UE. È per questi motivi che è da salutare con favore lo sforzo della Commissione europea di andare oltre il PIL e creare un set di dati e indicatori che migliori la capacità di lettura dei fenomeni e contribuisca a definire meglio politiche e riparti finanziari. La relazione che abbiamo approvato mi pare vada in tale direzione.</p>
    </intervention>
    <intervention id="3-449-687" speaker_id="1289" name="Proinsias De Rossa" is_mep="True" mode="written">
      <p sl="en">Il prodotto interno lordo (PIL) rappresenta il valore aggiunto aggregato di tutte le attività economiche basate sul denaro ed è la più conosciuta e utilizzata unità di misura dell’attività macroeconomica. Il PIL è infatti diventato il principale indicatore dell’intero sviluppo sociale e del progresso in generale, ma esiste una crescente consapevolezza della sua inadeguatezza come indicatore del progresso sociale, dell’inclusione sociale, della sostenibilità ambientale e dell’efficienza delle risorse. Sostengo la presente relazione, che chiede lo sviluppo di indicatori chiari e misurabili che prendano in considerazione i cambiamenti climatici, la biodiversità, l’efficienza delle risorse e l’inclusione sociale, evidenziando al contempo la necessità di misurare la qualità di vita nelle società, tenendo conto che nel raggiungimento e mantenimento di quest’ultima sono coinvolti fattori importanti e generalmente riconosciuti quali la salute, l’istruzione, la cultura, l’occupazione, gli alloggi e le condizioni dell’ambiente. La relazione appoggia pienamente l’istituzione di un solido quadro giuridico per i conti economici ambientali europei quale passo positivo nell’ambito del processo “Non solo PIL” e accoglie con favore l’iniziativa della Commissione di presentare un indice sulla pressione ambientale, da proporre insieme al PIL.</p>
    </intervention>
    <intervention id="3-450-000" speaker_id="96977" name="Diogo Feio" is_mep="True" mode="written">
      <p sl="pt">Nonostante i costrutti più o meno sentimentali che possiamo formulare, la verità è che solo analizzando il prodotto interno lordo (PIL) è possibile ottenere un’immagine affidabile dello stato di sviluppo e di progresso delle società. Per questo il PIL è e deve continuare ad essere il principale indicatore economico da prendere in considerazione, ma occorre integrarlo, se del caso, con altri indicatori da studiare e introdurre in modo graduale.</p>
    </intervention>
    <intervention id="3-450-250" speaker_id="96899" name="José Manuel Fernandes" is_mep="True" mode="written">
      <p sl="pt">Nel 2007, il Parlamento europeo insieme alla Commissione, al Club di Roma, al Fondo mondiale per la natura (WWF) e all’Organizzazione per la cooperazione e lo sviluppo economici (OCSE) ha organizzato una conferenza sul tema “Non solo PIL”, in occasione della quale si è espressa la necessità di sviluppare altri indicatori complementari rispetto al prodotto interno lordo (PIL). La relazione presentata dall’onorevole Rosbach si basa su una comunicazione della Commissione del 28 settembre 2009 intitolata “Non solo PIL - Misurare il progresso in un mondo in cambiamento” e riflette la necessità di fornire a politici e ricercatori dati più completi.</p>
      <p sl="pt">Negli ultimi decenni, il PIL è stato l’unità di misura più utilizzata dell’attività macroeconomica e di recente ha iniziato anche ad essere impiegato come indicatore dello sviluppo sociale. Diversi sociologi hanno osservato che ciò non rappresenta il migliore indicatore, in quanto non tiene conto di aspetti come la sostenibilità o l’integrazione sociale. Condividendo la posizione della relatrice, ho votato a favore della presente relazione, ma ritengo che la proposta possa e debba essere migliorata, presentando una strategia più globale e graduale.</p>
    </intervention>
    <intervention id="3-450-500" speaker_id="96706" name="João Ferreira" is_mep="True" mode="written">
      <p sl="pt">Gli orientamenti e le politiche neoliberali attuate dall’Unione europea hanno messo a repentaglio il progresso sociale e inflitto un duro colpo ai cittadini europei. L’accentuarsi nei paesi dell’Unione delle disuguaglianze sociali, che attualmente stanno raggiungendo livelli preoccupanti, ne è un chiaro esempio. Bisogna tenere conto di questo aspetto quando si analizzano gli indicatori di sviluppo e di progresso, come fa la presente relazione.</p>
      <p sl="pt">Il prodotto interno lordo (PIL), spesso utilizzato come base per la valutazione di questi due fattori (lo sviluppo e il progresso), è un indicatore statistico che presenta carenze intrinseche. Prendendo in considerazione solo l’attività economica (creazione di ricchezza) ed essendo quindi utile a determinare la crescita economica, il PIL non contempla parametri importanti quali la distribuzione della ricchezza, le disuguaglianze sociali, la qualità dei beni e dei servizi, le operazioni non commerciali e perfino i risultati non registrati dal mercato che sono essenziali per valutare lo sviluppo e il progresso. In molti casi, il PIL può aumentare, mentre la maggior parte dei cittadini di un paese si impoverisce, poiché questo non tiene in debito conto il livello di disuguaglianza in una società.</p>
      <p sl="pt">Per tali ragioni occorre considerare altri indicatori in grado di colmare queste lacune, cosicché la misurazione del progresso sociale sia il più possibile completa, credibile e vicina alla realtà.</p>
    </intervention>
    <intervention id="3-451-000" speaker_id="4466" name="Ilda Figueiredo" is_mep="True" mode="written">
      <p sl="pt">Sono sempre maggiori le divergenze economiche e le disuguaglianze sociali causate dagli orientamenti e dalle politiche neoliberali dell’Unione e dalla crescente iniqua ripartizione e distribuzione del reddito nazionale sia a livello comunitario che nazionale.</p>
      <p sl="pt">È quindi sempre più controverso utilizzare il prodotto interno lordo (PIL) come base di lavoro e indicatore statistico per misurare lo sviluppo sociale e il progresso. Il PIL è un indicatore statistico che presenta molte lacune, poiché prende in considerazione solo l’attività economica, tralasciando altri fattori importanti quali la distribuzione della ricchezza, le disuguaglianze sociali, la qualità dei beni e dei servizi, le operazioni non commerciali e perfino i risultati non registrati dal mercato. Ciò implica che in molte situazioni il PIL può aumentare, mentre la maggior parte dei cittadini di un paese si impoverisce, poiché questo non tiene conto del livello di disuguaglianza in una società.</p>
      <p sl="pt">In questo senso, è accettabile considerare altri indicatori in grado di colmare queste lacune, cosicché la misurazione del progresso sociale sia il più possibile completa, credibile e vicina alla realtà.</p>
    </intervention>
    <intervention id="3-452-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Il prodotto interno lordo (PIL) è diventato un indicatore dello sviluppo sociale e del progresso in generale, ma non misura la sostenibilità ambientale o l’inclusione sociale. In relazione alla necessità di migliorare tali dati e indicatori, la Commissione ha pubblicato una comunicazione intitolata “Non solo PIL - Misurare il progresso in un mondo in cambiamento”. Nel documento, la Commissione propone, ad esempio, di sviluppare indicatori completi che forniscano una base di conoscenze più affidabile. Ritengo sia necessario introdurre uno strumento in grado di integrare il PIL, da elaborare in modo tale che possa avere un uso pratico e si basi su indicatori chiaramente definiti e dati di alta qualità.</p>
    </intervention>
    <intervention id="3-452-500" speaker_id="96993" name="Lorenzo Fontana" is_mep="True" mode="written">
      <p sl="it">Signor presidente, onorevoli colleghi, l'obiettivo della Commissione di andare oltre il Pil, e cioè di trovare un'altra unità di misura (che però comunque lo integri), trova nella relazione parlamentare la giusta critica che pone l'accento sul fatto che se non é ancora definito precisamente il passaggio e gli indicatori precisi da parte della Commissione, il dibattito dovrà essere rimandato. Pertanto la posizione é favorevole alla proposta.</p>
    </intervention>
    <intervention id="3-452-750" speaker_id="58758" name="Elisabetta Gardini" is_mep="True" mode="written">
      <p sl="it">Il PIL, - prodotto interno lordo -, è la più nota unità di misura macroeconomica utilizzata nelle analisi e nei dibattiti politici di tutto il mondo per indicare lo sviluppo sociale. Purtroppo, nonostante il suo largo utilizzo, cresce la consapevolezza che il tessuto economico e sociale europeo è profondamente cambiato. Oramai, oltre le informazioni sul reddito e sulla ricchezza, altri indicatori di natura ambientale influenzano il tenore di vita di un paese e che non possono essere ulteriormente ignorati. Ecco perché appoggio la relazione della collega Rosbach che elabora dei nuovi indicatori che prendano in considerazione i grandi assi della politica ambientale come l'uso dell'energia, la biodiversità, l'utilizzo dell'acqua e la produzione di rifiuti. La sfida consiste nell'integrare gli esistenti indici con altri elementi pertinenti sul piano politico ed empiricamente misurabili, che forniscano statistiche affidabili sugli sviluppi futuri dei paesi. In tal senso ritengo che, eliminando quei fattori soggettivi come la felicità personale che non possono essere considerati indicatori, la nuova stesura del testo abbia raggiunto un valido compromesso. Auspico, infine, che in questo innovativo processo sia l'Eurostat e sia l'Eurobarometro svolgano un ruolo chiave. Grazie dell'attenzione.</p>
    </intervention>
    <intervention id="3-452-812" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto con favore la presente relazione, in quanto il prodotto interno lordo (PIL) è un indicatore dell’attività economica dei mercati diventato un parametro standard usato dai responsabili politici di tutto il mondo. Si tratta tuttavia di una misura della produzione e non riflette la sostenibilità ambientale, l’uso efficiente delle risorse, l’inclusione sociale o il progresso sociale in generale. Il PIL può essere inoltre ingannevole, intendendo con questo che le misure di riparazione a seguito di eventi quali incidenti e catastrofi naturali sono considerate un beneficio anziché un costo. Occorre sviluppare indicatori supplementari per la misurazione del progresso economico e sociale a medio e lungo termine. A mio avviso, è necessario elaborare indicatori chiari e misurabili che forniscano informazioni sui cambiamenti climatici, la biodiversità, l’efficienza delle risorse e l’inclusione sociale, nonché indicatori che riflettano in modo più accurato la prospettiva a livello di nucleo familiare: reddito, consumi e ricchezza. Esiste inoltre il bisogno di misurare la qualità della vita nelle società, poiché nel raggiungimento e mantenimento di quest’ultima occorre tenere conto di fattori importanti e generalmente riconosciuti quali la salute, l’istruzione, la cultura, l’occupazione, gli alloggi e le condizioni dell’ambiente, eccetera. Si deve dare maggiore rilievo agli indicatori atti a misurare tali fattori ed è necessario che l’ulteriore sviluppo di indici qualitativi e quantitativi si basi sugli indicatori EQLS (Rassegna europea sulla qualità della vita) che riguardano i settori essenziali della qualità della vita.</p>
    </intervention>
    <intervention id="3-452-875" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, onorevoli colleghi, condivido l'analisi del relatore espressa nella relazione votata oggi. Il Prodotto Interno Lordo non sembra più in grado di poter supplire alle crescenti esigenze economiche e politiche. Credo sia necessario individuare un possibile strumento complementare in grado di contribuire al miglioramento delle analisi e dei dibattiti politici, attraverso l'utilizzo di chiari indicatori supplementari, capaci di rilevare e misurare il progresso economico e sociale a medio e lungo termine. Si tratta certamente di un lavoro non semplice, vista la delicatezza della materia e gli impatti che decisioni assunte in tale contesto possono assumere. La sfida che ci apprestiamo ad intraprendere consiste, quindi, nel trovare indicatori affidabili, che siano al contempo coerenti sotto il profilo teorico, pertinenti sul piano politico ed empiricamente misurabili.</p>
    </intervention>
    <intervention id="3-453-000" speaker_id="96823" name="Petru Constantin Luhan" is_mep="True" mode="written">
      <p sl="ro">Il prodotto interno lordo (PIL) è lo strumento più efficace per misurare l’attività macroeconomica, fungendo al contempo da indicatore indiretto dello sviluppo sociale e del progresso. Questo non può tuttavia fornire informazioni su tutti i settori che sono oggetto di discussioni politiche quali l’ambiente e l’inclusione sociale.</p>
      <p sl="ro">Il PIL è alla base di molte decisioni politiche e strumenti dell’Unione europea. Ritengo che si debbano intensificare gli sforzi per sviluppare indicatori che soddisfino i bisogni di tutti i cittadini. Nello specifico, è necessario che tali indicatori misurino in modo sostenibile i progressi compiuti nel raggiungimento degli obiettivi economici, sociali e ambientali. In conclusione, occorre che le future politiche europee siano basate su dati completi e aggiornati che contemplino tutti gli aspetti cruciali.</p>
    </intervention>
    <intervention id="3-454-000" speaker_id="1403" name="David Martin" is_mep="True" mode="written">
      <p sl="en">Accolgo con favore la presente relazione che evidenzia che il prodotto interno lordo (PIL) è un indicatore dell’attività economica dei mercati diventato un parametro standard usato dai responsabili politici di tutto il mondo; sottolinea che il PIL è una misura della produzione e non riflette la sostenibilità ambientale, l’uso efficiente delle risorse, l’inclusione sociale o il progresso sociale in generale; rileva inoltre che il PIL può essere ingannevole, intendendo con questo che le misure di riparazione a seguito di eventi quali incidenti e catastrofi naturali sono considerate un beneficio anziché un costo; nota che, oltre a quelli atti a misurare lo sviluppo e la produttività economici, esistono altri indicatori che influenzano e spiegano il tenore di vita di un paese e che finora non sono stati quantificati benché siano disponibili; indica la necessità di sviluppare indicatori supplementari per misurare il pieno impatto dell’attività economica.</p>
    </intervention>
    <intervention id="3-454-500" speaker_id="4462" name="Clemente Mastella" is_mep="True" mode="written">
      <p sl="it">Al giorno d'oggi il Prodotto Interno Lordo non è più un indicatore sufficiente ed appropriato per misurare il progresso e risulta, dunque, necessario elaborare indicatori più completi che forniscano una base di conoscenze più affidabile in un mondo sempre più in evoluzione. Mancano, infatti, spesso informazioni, dati e indicatori definiti in modo chiaro. A livello di Unione Europea e di Stati membri sono state avviate numerose iniziative per colmare le lacune evidenziate. Anche se risulta difficile individuare un metodo che sia al tempo stesso coerente, riteniamo necessario un approccio globale che tenga conto delle misure esistenti e che possa trovare applicazione nella prassi politica. Occorre sviluppare uno nuovo strumento in grado di integrare il PIL, che possa avere un uso pratico e che si basi su indicatori chiaramente definiti e dati di alta qualità. Siamo d'accordo con il relatore che ritiene necessaria la presentazione di una strategia graduale, che illustri come applicare il nuovo approccio in maniera pragmatica nel lavoro politico quotidiano.</p>
    </intervention>
    <intervention id="3-455-000" speaker_id="96813" name="Barbara Matera" is_mep="True" mode="written">
      <p sl="it">Ho espresso il mio voto favorevole alla relazione "Non solo PIL - Misurare il progresso in un mondo in cambiamento" dell'onorevole Rosbach poiché sono del parere che il PIL non sia più sufficiente e appropriato per misurare il progresso in un mondo in cambiamento e sia necessario elaborare indicatori più completi, che forniscano una base di conoscenze più affidabile. Va ricordato che il PIL è una misura della produzione e non misura ad esempio la sostenibilità ambientale. Occorre sviluppare altri indicatori che permettano di percepire quali sono i fattori che influenzano il tenore di vita di un paese.</p>
      <p sl="it">Sono dunque favorevole alla creazione di nuovi indicatori che misurano il progresso sociale ed economico a medio e lungo termine, mi riferisco ad esempio ad indicatori che prendano in considerazione i cambiamenti climatici, la biodiversità, l'efficienza delle risorse e l'inclusione sociale. Lo sviluppo di questi nuovi indicatori aiuta anche a capire e misurare la qualità di vita nelle società. Quindi lo sviluppo di uno Stato membro o una determinata regione non può essere valutato meramente con un indicatore economico come il PIL, ma anche attraverso la qualità di vita, che è determinata da fattori quali la salute, l'istruzione, la cultura, l'occupazione, gli alloggi e le condizioni climatiche ed ambientali.</p>
    </intervention>
    <intervention id="3-456-000" speaker_id="96820" name="Marisa Matias" is_mep="True" mode="written">
      <p sl="pt">In quanto relatore per parere della commissione per l’industria, la ricerca e l’energia per questa relazione, ritengo che nel raggiungimento e mantenimento della qualità della vita siano coinvolti fattori importanti e correlati quali la salute, l’istruzione, la cultura, l’occupazione, gli alloggi e le condizioni dell’ambiente. A mio avviso, gli indicatori che misurano tali fattori sono essenziali e occorre attribuire loro maggiore importanza. Ho espresso voto favorevole, in quanto la relazione costituisce un passo avanti, seppur esitante, per migliorare e completare il prodotto interno lordo (PIL) come strumento di misurazione e valutazione delle prestazioni sociali ed economiche, nonché, per associazione, del progresso sociale.</p>
    </intervention>
    <intervention id="3-456-125" speaker_id="96978" name="Nuno Melo" is_mep="True" mode="written">
      <p sl="pt">È riconosciuta da tutti la necessità di migliorare dati e indicatori che completino il prodotto interno lordo (PIL) come indicatore dell’intero sviluppo sociale. L’iniziativa “Non solo PIL - Misurare il progresso in un mondo in cambiamento” rappresenta uno strumento complementare in grado di contribuire al miglioramento delle analisi e dei dibattiti politici.</p>
      <p sl="pt">Il PIL è un indicatore dell’attività economica dei mercati diventato un punto di riferimento standard per i responsabili politici di tutto il mondo. È inoltre una misura della produzione e non riflette la sostenibilità ambientale, l’uso efficiente delle risorse, l’inclusione sociale o il progresso sociale in generale. Condivido pertanto l’opinione secondo cui, in futuro, si debbano studiare altri tipi di indicatori che permettano di ottenere una quantità più elevata di dati affidabili per misurare un mondo in cambiamento.</p>
    </intervention>
    <intervention id="3-456-250" speaker_id="96999" name="Alexander Mirsky" is_mep="True" mode="written">
      <p sl="en">È risaputo che il prodotto interno lordo (PIL) rappresenta il valore aggiunto aggregato di tutte le attività economiche basate sul denaro e l’espressione di una società fondata sulla produzione/consumo. Il PIL non prende inoltre in considerazione i cambiamenti e le ricchezze negli ambiti importanti. Tenendo conto della necessità di migliorare dati e indicatori per completare il PIL, sono state proposte varie misure che fornirebbero una base di conoscenza più affidabile. Occorre sviluppare con urgenza indicatori supplementari per la misurazione del progresso economico e sociale a medio e lungo termine. Ho quindi espresso voto favorevole.</p>
    </intervention>
    <intervention id="3-456-500" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Oggi il Parlamento europeo ha adottato una risoluzione su “Non solo PIL - Misurare il progresso in un mondo in cambiamento”.</p>
      <p sl="pl">Il prodotto interno lordo (PIL) è un indice ampiamente utilizzato per misurare lo sviluppo sociale e il progresso economico, ma la sua universalità mette in dubbio se sia in grado di tenere in debita considerazione una serie di indicatori essenziali per la qualità della vita in un determinato paese. Esistono inoltre alcuni parametri significativi interpretati in modo scorretto. La Commissione ha affermato che è essenziale sviluppare un indicatore che rappresenti in modo chiaro la situazione nel paese in questione e che rifletta al contempo le condizioni delle famiglie e degli individui, nonché l’efficienza con cui le risorse di uno Stato vengono impiegate e lo stato ambientale. La Commissione si aspetta un maggiore coinvolgimento da parte degli Stati membri in termini di sistematizzazione della ricerca sulla qualità della vita pubblica che consentirebbe di effettuare confronti chiari tra i paesi. Una politica coerente faciliterebbe l’analisi della ricerca, permettendo di prevedere il potenziale sviluppo a lungo termine degli Stati.</p>
    </intervention>
    <intervention id="3-457-000" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore della presente risoluzione sul prodotto interno lordo (PIL) e sugli altri indicatori, il cui obiettivo è quello di misurare il progresso e lo sviluppo generale della società. Il PIL è un indicatore dell’attività economica dei mercati diventato un parametro standard usato dai responsabili politici di tutto il mondo. Tale indicatore non è tuttavia olistico: non riflette, infatti, la sostenibilità ambientale, l’uso efficiente delle risorse, l’inclusione sociale o il progresso sociale. In alcuni casi, il PIL può inoltre fornire informazioni ingannevoli e inesatte e occorre quindi fare quanto in nostro potere per sviluppare indicatori supplementari a medio e lungo termine volti a misurare i fattori appena menzionati anche a livello di nucleo familiare.</p>
      <p sl="lt">Accolgo con favore la proposta secondo cui, nel misurare la qualità della vita per la società, bisogna prestare particolare attenzione a fattori quali la salute, l’istruzione, la cultura, l’occupazione, gli alloggi e altri fattori simili, correlati ai settori fondamentali della qualità della vita. È pertanto necessario trovare il modo per sviluppare uno strumento efficace e appropriato che completi il PIL, che possa avere un uso pratico e si basi su indicatori chiaramente definiti e dati di alta qualità.</p>
    </intervention>
    <intervention id="3-457-500" speaker_id="97197" name="Alfredo Pallone" is_mep="True" mode="written">
      <p sl="it">"Non solo PIL – Misurare il progresso in un mondo in cambiamento". Una relazione che cerca di valutare i livelli di progresso dell'Unione attraverso quell'indicatore globale dello sviluppo sociale ed economico che è il Prodotto Interno Lordo. Purtroppo però il PIL non costituisce più una base affidabile per il dibattito politico perché non riesce a misurare da sé la sostenibilità ambientale né l'inclusione sociale. È sempre più evidente la necessità di migliorare dati e indicatori per completare i criteri di valutazione del progresso ed é per questo che ho espresso il mio voto favorevole per un testo che cerca di integrare con nuovi indicatori sociali lo sviluppo dell'Unione europea, che cerca un'unità di misura definita che vada oltre il PIL e che lo completi nel contesto del processo decisionale.</p>
    </intervention>
    <intervention id="3-457-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della presente relazione intitolata “Non solo PIL - Misurare il progresso in un mondo in cambiamento”. Come giustamente rilevato nella relazione, il prodotto interno lordo (PIL), che viene usato dai responsabili politici di tutto il mondo e citato nei dibattiti pubblici, è considerato ormai un indicatore globale dell’intero sviluppo sociale e del progresso in generale. Tale indice non può tuttavia costituire una base affidabile per il dibatitto politico su ogni questione, ad esempio il PIL non misura la sostenibilità ambientale né l’integrazione sociale.</p>
      <p sl="pt">Nella comunicazione della Commissione “Non solo PIL - Misurare il progresso in un mondo in cambiamento” sono proposte diverse misure per completare il PIL: si tratta in particolare di elaborare indicatori più completi che forniscano una base di conoscenze più affidabili. Sostengo la richiesta della Commissione di adottare un’unità di misura chiaramente definita, che vada oltre il PIL, ovvero che lo completi nel contesto del processo decisionale e della valutazione, utilizzando indicatori chiaramente definiti e quantificabili.</p>
    </intervention>
    <intervention id="3-457-750" speaker_id="36392" name="Aldo Patriciello" is_mep="True" mode="written">
      <p sl="it">Signor Presidente, Il PIL rappresenta l'unità di misura più conosciuta al mondo. Questo è considerato un indicatore globale dell'intero sviluppo sociale e del progresso in generale, ma non tiene conto né del calcolo della sostenibilità ambientale né dell'inclusione sociale. Si deve cercare di migliorare i dati e gli indicatori per integrare il PIL, o questo non riuscirà a costituire una base affidabile per il dibattito politico.</p>
      <p sl="it">Quest'argomento è già stato trattato negli anni scorsi e in particolare nel 2007 il Parlamento europeo e la Commissione, insieme a enti e associazioni, hanno organizzato una conferenza dal titolo "Non solo il PIL". In quella sede la Commissione ha sostenuto che il PIL non è un sistema di valutazione adeguato di lungo termine, così come il progresso economico e sociale, non sono sufficienti per valutare questioni quali i cambiamenti climatici, l'efficienza delle risorse o di benessere personale e in seguito sono stati proposti nuovi indicatori per valutare i progressi nella realizzazione di obiettivi sociali, economici e ambientali. Per i motivi suesposti e affinché ci possa essere uno sviluppo di un insieme di indicatori, chiari e completi ma anche coerenti pertinenti e oggettivamente misurabili, esprimo il mio voto favorevole alla proposta in valutazione.</p>
    </intervention>
    <intervention id="3-458-000" speaker_id="38595" name="Rovana Plumb" is_mep="True" mode="written">
      <p sl="ro">La comunicazione della Commissione “Non solo PIL - Misurare il progresso in un mondo in cambiamento” si concentra sull’elaborazione di indicatori più ampi per completare il prodotto interno lordo (PIL) che forniranno una base di conoscenze più affidabili. Il PIL è ormai considerato un indicatore globale dell’intero sviluppo sociale e del progresso, ma non può costituire una base affidabile per il dibatitto politico su ogni questione; in particolare, il PIL non misura il livello della sostenibilità ambientale né dell’integrazione sociale.</p>
      <p sl="ro">Ho espresso voto favorevole alla presente relazione, poiché è importante sviluppare uno strumento che completi il PIL, da elaborare in modo tale che possa avere un uso pratico e si basi su indicatori chiaramente definiti e dati di alta qualità. La relazione invita la Commissione a presentare una strategia graduale nell’ambito del processo “Non solo PIL”, che illustri come applicare il nuovo approccio in maniera pragmatica nelle attività politiche quotidiane.</p>
    </intervention>
    <intervention id="3-459-000" speaker_id="28406" name="Miguel Portas" is_mep="True" mode="written">
      <p sl="pt">A mio avviso, nel raggiungimento e mantenimento della qualità della vita sono coinvolti fattori importanti e correlati quali la salute, l’istruzione, la cultura, l’occupazione, gli alloggi e le condizioni dell’ambiente. Ritengo pertanto che gli indicatori che misurano tali fattori siano essenziali e che occorra attribuire loro maggiore importanza. Ho espresso voto favorevole, in quanto la relazione costituisce un passo avanti, seppur esitante, per migliorare e completare il prodotto interno lordo (PIL) come strumento di misurazione e valutazione delle prestazioni sociali ed economiche, nonché, per associazione, del progresso sociale.</p>
    </intervention>
    <intervention id="3-459-500" speaker_id="96903" name="Paulo Rangel" is_mep="True" mode="written">
      <p sl="pt">Il prodotto interno lordo (PIL) è l’indicatore standard delle attività macroeconomiche, utilizzato di norma per misurare le economie dei diversi Stati. Si tratta tuttavia di un semplice indicatore di ricchezza, le cui potenzialità di confrontare lo sviluppo sociale sono minori. Il successo del PIL è in gran parte dovuto alla sua semplicità, a scapito della completezza dei risultati conseguiti. Sarebbe quindi utile sviluppare nuovi indicatori che permettano di esaminare altri aspetti della realtà, al fine di ottenere un quadro generale più preciso dello sviluppo dei paesi: è un processo complesso che deve coinvolgere professionisti da tutti i settori per elaborare un indicatore più ampio e completo.</p>
    </intervention>
    <intervention id="3-460-000" speaker_id="28409" name="Raül Romeva i Rueda" is_mep="True" mode="written">
      <p sl="fr">Sostengo la relazione. Come affermato dalla mia collega, l’onorevole Bélier, sebbene il documento presentato sarebbe potuto andare oltre in termini di ambizioni e orientamenti, costituisce tuttavia un primo passo avanti e un forte segnale al Consiglio e alla Commissione, affinché l’Europa metta in atto una revisione degli indicatori di ricchezza e di sviluppo, in modo da renderli più rappresentativi delle realtà e dei vincoli ambientali e sociali che ci troviamo ad affrontare.</p>
      <p sl="fr">Con la presente decisione, i membri del Parlamento europeo riconoscono la necessità di spingersi oltre e abbandonare un modello antiquato che provoca disuguaglianze sociali e distrugge il patrimonio naturale, adottando un nuovo modello economico a livello europeo: si spiana così la strada per il riconoscimento di nuovi indicatori più equi che consentiranno di avviare la transizione ecologica e sociale delle nostre società.</p>
    </intervention>
    <intervention id="3-461-000" speaker_id="96819" name="Licia Ronzulli" is_mep="True" mode="written">
      <p sl="it">La presente relazione propone di adottare un'unità di misura chiaramente definita che completi il PIL come indicatore dell'intero sviluppo sociale. Lo strumento integrativo dovrebbe avere un uso pratico e basarsi su indicatori chiaramente definiti e dati affidabili. Solo così infatti il PIL potrà rappresentare un contributo sufficiente per il dibattito politico e il processo decisionale. La Commissione è pertanto invitata a presentare una strategia globale e graduale che illustri il nuovo approccio in maniera pragmatica nel lavoro politico quotidiano.</p>
    </intervention>
    <intervention id="3-462-000" speaker_id="97196" name="Oreste Rossi" is_mep="True" mode="written">
      <p sl="it">La relazione sulla comunicazione della Commissione del 20 agosto 2009 "Non solo PIL - misurare il progresso in un mondo in cambiamento" evidenzia l'importanza del PIL, indicatore globale dello sviluppo sociale e della crescita economica. L'obiettivo è adottare una nuova unità di misura chiaramente definita e quantificabile su dati affidabili e veritieri, ma la comunicazione alla Commissione non indica la strategia graduale per conseguirlo. Sono favorevole alla relazione in quanto ritengo sia importante fare analisi socio-economiche con strumenti idonei che vadano a completare il PIL.</p>
    </intervention>
    <intervention id="3-463-000" speaker_id="4545" name="Catherine Stihler" is_mep="True" mode="written">
      <p sl="en">Sostengo la presente relazione che suggerisce di adottare diverse azioni concrete, comprese la creazione di un indice ambientale, pubblicazioni più tempestive di dati in materia ambientale e sociale, informazioni più precise sulle disparità sociali e l’estensione del sistema dei conti nazionali alle questioni ambientali e sociali.</p>
    </intervention>
    <intervention id="3-464-000" speaker_id="96974" name="Nuno Teixeira" is_mep="True" mode="written">
      <p sl="pt">Nella comunicazione della Commissione al Parlamento europeo e al Consiglio intitolata “Non solo PIL - Misurare il progresso in un mondo in cambiamento” (COM(2009) 433 definitivo) si riconosce che il “prodotto interno lordo (PIL) è ormai considerato un indicatore dello sviluppo globale della società e del progresso in generale”, ma “non misura la sostenibilità ambientale né l’inclusione sociale”. In un mondo in cui la qualità della vita dei cittadini viene misurata sempre più impiegando altri fattori non economici, le diverse istituzioni internazionali quali le Nazioni Unite (ONU), la Banca mondiale e l’Organizzazione per la cooperazione e lo sviluppo economici (OCSE) stanno studiando la definizione di nuovi indicatori per misurare e analizzare il progresso economico e sociale.</p>
      <p sl="pt">Per questo ho votato a favore della presente relazione, poiché ritengo sia importante per l’Unione europea attuare un approccio sistematico per misurare il benessere sociale in tutti i suoi aspetti, evidenziando in particolare i fattori economici e ambientali e migliorando la qualità della vita a medio e lungo termine. A mio avviso, i suddetti indicatori rivestiranno un’importanza strategica nella definizione della futura politica di coesione, contribuendo ad una crescita intelligente, sostenibile e inclusiva in linea con i principi sanciti nella strategia Europa 2020.</p>
    </intervention>
    <intervention id="3-464-500" speaker_id="96660" name="Niki Tzavela" is_mep="True" mode="written">
      <p sl="el">Ho espresso voto favorevole alla relazione “Non solo PIL - Misurare il progresso in un mondo in cambiamento” per le seguenti ragioni. È risaputo che il prodotto interno lordo (PIL) è un indicatore utilizzato per misurare l’attività macroeconomica e non può essere impiegato per altri fattori. Occorre quindi sviluppare nuovi indicatori, come proposto nella relazione presentata dall’onorevole Rosbach. Ritengo che il PIL sia un indicatore incompleto e che si debbano elaborare nuovi indicatori per integrarlo. La relazione affronta le suddette questioni che considero essere estremamente importanti e che necessitano di una soluzione immediata, motivo per cui ho votato a favore di questa particolare relazione.</p>
    </intervention>
    <intervention id="3-465-000" speaker_id="97131" name="Giommaria Uggias" is_mep="True" mode="written">
      <p sl="it">Oggi mi sono espresso a favore dell'identificazione di nuovi parametri che siano maggiormente rappresentativi del progresso di un paese, e non solo del suo consumo, anche se ritengo che dovesse essere fatto di più. La relazione in questione ha avuto un iter lungo e contrastato, in seguito al quale è approdata alla plenaria, svuotata di contenuti propositivi. Il Parlamento avrebbe dovuto avanzare una proposta che tenesse conto di fattori come l'educazione, la salute, lo svolgimento di attività personali e altri, invece si è limitato a evidenziare la necessità di stabilire nuovi parametri, demandando alla Commissione il compito di definirli.</p>
      <p sl="it">Il PIL è un indicatore superato, basato su principi economici che, riducendo la qualità in quantità, non tengono conto del senso delle cose, del benessere individuale e collettivo, sottovalutano il lavoro in sé rispetto all'oggetto di produzione e non considerano la manutenzione, ma solamente la produzione di nuovi oggetti.</p>
    </intervention>
    <intervention id="3-466-000" speaker_id="96698" name="Viktor Uspaskich" is_mep="True" mode="written">
      <p sl="lt">Se diamo uno sguardo alla classifica del prodotto interno lordo (PIL) redatta dal Fondo monetario internazionale (l’Unione europea si trova al primo posto e la Lituania all’ottantaduesimo), possiamo constatare che il prodotto interno lordo non ci fornisce un quadro completo: non riflette, infatti, in modo sufficiente la complessa realtà socio-economica delle sfide nazionali e regionali. Sebbene sia un indicatore particolarmente forte dell’attività macroeconomica, il PIL non rispecchia i gravi problemi sociali della Lituania quali la disoccupazione, la qualità dell’istruzione e dei sistemi sanitari, nonché le disuguaglianze nella distribuzione dei redditi. In Lituania e nell’Unione europea mancano spesso informazioni chiare, dati e indicatori; per questo motivo sostengo la proposta presentata dalla relatrice volta a promuovere una migliore relazione sugli indicatori sociali. Mi auguro che ciò condurrà a ottenere informazioni più complete per definire le politiche.</p>
      <p sl="lt">Sfortunatamente, oggigiorno, i politici non dispongono sempre di tali informazioni. Nell’elaborare le politiche dell’Unione non bisogna solo basarsi su statistiche astratte, ma occorre misurarle in base al progresso conseguito nel migliorare il benessere dei cittadini europei. Il metodo “Non solo PIL”, menzionato in questa relazione, potrebbe rivelarsi molto utile, ma prima di applicarlo, è necessario scoprire di più sulle possibilità di adattarlo alla vita di tutti i giorni.</p>
    </intervention>
    <intervention id="3-467-250" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della relazione, poiché rappresenta un’approfondita analisi del processo e dell’attuale attuazione e apre il dibattito sulla futura governance, lo sfruttamento e il finanziamento in merito alla decisione di creare sistemi globali di navigazione satellitare e altri sistemi europei autonomi. Ciò comprende tutti gli aspetti commerciali dello sfruttamento, nonché le strutture giuridiche, contrattuali e finanziarie dei diversi modelli di utilizzo che garantiranno l’attuazione del modello di governance.</p>
    </intervention>
    <intervention id="3-467-375" speaker_id="96862" name="Sophie Auconie" is_mep="True" mode="written">
      <p sl="fr">Il programma Galileo (navigazione satellitare) è estremamente importante, poiché consente all’Unione europea di avere le giuste competenze nell’ambito delle tecnologie d’avanguardia. Sfortunatamente, il programma si trova ad affrontare ulteriori ritardi e costi e di fronte a tale situazione occorre quindi considerare nuove soluzioni. Per questo ho appoggiato la relazione presentata dall’onorevole Remek che mira a studiare tutte le possibili fonti di finanziamento, oltre al contributo del bilancio europeo.</p>
    </intervention>
    <intervention id="3-467-500" speaker_id="96680" name="Zigmantas Balčytis" is_mep="True" mode="written">
      <p sl="lt">Galileo insieme al Servizio europeo di copertura per la navigazione geostazionaria (EGNOS), un sistema di potenziamento che migliora l’accuratezza e l’affidabilità delle informazioni del sistema di posizionamento globale (GPS) statunitense, costituisce il sistema globale di navigazione satellitare (GNSS) sviluppato dall’Unione europea. Si prevede che, una volta terminato, sarà costituito da 27 satelliti più un adeguato numero di satelliti di riserva in orbita a un’altitudine di circa 23 000 km sul livello del mare e una rete mondiale di circa 40 stazioni a terra. Due motivi principali hanno spinto l’Unione europea a decidere di costituire un proprio sistema globale di navigazione satellitare: innanzi tutto l’autonomia e l’indipendenza dell’Europa dagli altri sistemi globali di navigazione e, in secondo luogo, la possibilità di partecipare al mercato dell’alta tecnologia in fortissima crescita in tutto il mondo, oggi dominato in gran misura dagli Stati Uniti. Condivido l’opinione secondo cui occorre avviare un dibattito politico ampio e completo sul grado di ambizione desiderato (per stabilire il livello di servizi forniti) e sulle risorse finanziarie disponibili (sarebbe quindi necessaria una scelta politica tra un programma finanziato esclusivamente dall’Unione europea e uno che consenta contributi nazionali e privati). Il risultato di questo dibattito avrà conseguenze sulle scelte politiche per la futura governance e per la gestione dei sistemi GNSS.</p>
    </intervention>
    <intervention id="3-468-000" speaker_id="97198" name="Mara Bizzotto" is_mep="True" mode="written">
      <p sl="it">Il progetto di mettere in opera un programma europeo di navigazione satellitare costituisce una sfida importante e senz'altro utile per il futuro della tecnologia in Europa, ma attualmente le previsioni di spesa e di investimento da parte degli organismi comunitari per questo progetto sono ancora poco chiari e poco trasparenti. Si prevedono ulteriori spese fra pochi anni, oltre a quelle previste inizialmente dal programma, e credo che facilmente altre somme saranno richieste comunque per il completamento del progetto. Mi astengo pertanto sulla votazione finale alla relazione d'iniziativa.</p>
    </intervention>
    <intervention id="3-468-250" speaker_id="72775" name="Rachida Dati" is_mep="True" mode="written">
      <p sl="fr">È con grande soddisfazione che ho votato a favore di questa relazione che rappresenta l’esito di una decisione politica di vasta portata, in particolare in riferimento all’attuazione del programma Galileo. È fondamentale che il sistema autonomo europeo di radionavigazione via satellite sia commissionato il prima possibile e, come evidenziato dalla relazione, che questo avvenga con garanzie di finanziamento a lungo termine. La concorrenza degli Stati Uniti (con il sistema di posizionamento globale - GPS) esige una rapida introduzione di Galileo, tenendo conto della posta in gioco in termini economici, tecnici, politici e strategici.</p>
    </intervention>
    <intervention id="3-468-500" speaker_id="4347" name="Christine De Veyrac" is_mep="True" mode="written">
      <p sl="fr">L’Unione europea si è posta l’obiettivo di diventare leader mondiale nei sistemi di navigazione satellitare globali (GNSS) attraverso il Servizio europeo di copertura per la navigazione geostazionaria (EGNOS) e Galileo, affermando così la propria indipendenza dal sistema di posizionamento globale (GPS) americano. Alla luce dei considerevoli introiti ottenuti dai programmi, ho votato a favore della relazione presentata dall’onorevole Remek che invita la Commissione e gli Stati membri ad assicurare sufficienti finanziamenti per garantire il completamento di tali progetti entro il 2018, che potranno così competere in modo credibile con il sistema americano.</p>
    </intervention>
    <intervention id="3-469-000" speaker_id="96951" name="Diane Dodds" is_mep="True" mode="written">
      <p sl="en">In un momento in cui la Commissione e anche il Parlamento devono cercare e avanzare proposte per risparmiare, ci viene presentata una relazione che propone di completare il sistema di navigazione satellitare Galileo al costo supplementare di 1,9 miliardi di euro nel prossimo quadro finanziario pluriennale (QFP). Non dimentichiamoci che la richiesta si insinua in un contesto in cui il progetto satellitare Galileo ha preso il via con uno stanziamento di 7,7 miliardi di euro e ora si prevede che costerà 22,6 miliardi. Mi rifiuto in modo categorico di votare a favore di una proposta di questo tipo. Le attuali voci di bilancio per il programma sono ampiamente sufficienti per far fronte al suo completamento, eppure, come c’era da aspettarsi, il suggerimento è quello di spendere ancora di più. Sono sicura che se mi rivolgessi ai miei elettori, darebbero un sostegno piuttosto scarso alla spesa corrente per Galileo, per non parlare poi di un aumento. Invito di nuovo i membri del Parlamento europeo e la Commissione a essere realistici e cauti nell’impiegare i soldi che abbiamo e con i quali dobbiamo puntare a trarre i maggiori benefici per i nostri elettori.</p>
    </intervention>
    <intervention id="3-470-000" speaker_id="96977" name="Diogo Feio" is_mep="True" mode="written">
      <p sl="pt">Si sono registrati ritardi e costi supplementari per i sistemi di navigazione satellitari europei, aspetto che dovrebbe spingere i responsabili a riflettere sugli schemi di attuazione al momento impiegati. In una situazione in cui paesi come il Portogallo fanno ricorso agli aiuti degli altri Stati membri e l’Europa sta affrontando una grave crisi economica e finanziaria che minaccia la sua stabilità, è necessario profondere sforzi ancora maggiori per evitare lo sforamento dei costi e le spese eccessive.</p>
      <p sl="pt">Non metto in dubbio l’importanza strategica di tali progetti, ma occorre evidenziare che non sono stati all’altezza delle aspettative. Condivido l’opinione secondo cui sia Galileo che il Servizio europeo di copertura per la navigazione geostazionaria (EGNOS), in qualità di programmi europei che rispondono ad un’esigenza d’interesse pubblico a livello comunitario, devono essere principalmente finanziati attraverso il bilancio dell’Unione europea, ma a mio avviso bisogna valutare altre eventuali fonti, comprese le forme innovative di finanziamento.</p>
    </intervention>
    <intervention id="3-470-250" speaker_id="96899" name="José Manuel Fernandes" is_mep="True" mode="written">
      <p sl="pt">La presente relazione redatta dall’onorevole Remek si occupa dei programmi europei di navigazione satellitare e l’obiettivo consiste nella loro revisione intermedia, comprese la valutazione dell’attuazione, le sfide future e le prospettive finanziarie.</p>
      <p sl="pt">Dal 2000, quando il sistema di posizionamento globale (servizio GPS) è stato reso disponibile, tale settore è cresciuto in modo esponenziale (124 miliardi di euro nel 2008), prevedendo un valore globale del mercato nazionale pari a 230 miliardi di euro nel 2025. Nel 2008, l’Unione europea ha deciso di creare il proprio sistema di navigazione satellitare (regolamento (CE) n. 683/2008), Galileo e il Servizio europeo di copertura per la navigazione geostazionaria (EGNOS), con l’obiettivo di garantire l’autonomia e l’indipendenza dell’Europa, aumentare la propria quota di mercato e consentire all’industria di essere competitiva in un mercato strategico e in forte crescita.</p>
      <p sl="pt">Ho votato a favore delle proposte avanzate dal relatore, nonostante lo sforamento dei costi registrato nell’attuazione del progetto, poiché capisco che l’Unione europea debba essere in prima linea nella ricerca e nello sviluppo delle tecnologie all’avanguardia, specialmente quando questa stessa tecnologia rappresenta una risorsa economica e scientifica per l’Unione.</p>
    </intervention>
    <intervention id="3-470-500" speaker_id="96706" name="João Ferreira" is_mep="True" mode="written">
      <p sl="pt">Come si è detto in riferimento all’applicazione di un sistema globale di navigazione satellitare europeo per i trasporti, l’utilizzo di questa tecnologia può rappresentare un importante contributo a sviluppo, ammodernamento e diversificazione dei servizi pubblici, creando opportunità di cooperazione, progresso nella scienza e nelle sue applicazioni, nonché scambio e accessibilità alle informazioni, nel rispetto dei diritti, delle libertà e delle garanzie dei cittadini. La questione in gioco non riguarda tuttavia l’esistenza di un sistema globale di navigazione satellitare per l’Europa utilizzato per scopi non-militari e non integrato nei dispositivi di sicurezza dell’Unione.</p>
      <p sl="pt">Il problema risiede in un suo possibile uso militare e bellicoso. Desta inoltre particolare preoccupazione il fatto che questo sistema di navigazione satellitare sia costituito in una logica di concorrenza con il sistema di posizionamento globale (GPS) degli Stati Uniti, da cui l’Unione europea dipende e che è ben noto essere sotto il controllo militare con finanziamenti provenienti da programmi militari federali statunitensi. Riaffermiamo così i nostri dubbi sui limiti ai possibili utilizzi di tali programmi in un contesto di presunta concorrenza tra l’Unione e gli Stati Uniti in merito a funzionalità ed efficienze di questi sistemi.</p>
    </intervention>
    <intervention id="3-471-000" speaker_id="4466" name="Ilda Figueiredo" is_mep="True" mode="written">
      <p sl="pt">La questione in gioco non riguarda l’esistenza di un sistema globale di navigazione satellitare per l’Europa utilizzato per scopi civili e non integrato nei dispositivi di sicurezza dell’Unione europea, ma il problema risiede in un suo eventuale uso militare e bellicoso.</p>
      <p sl="pt">L’impiego del sistema per fini non militari può contribuire notevolmente a fornire servizi pubblici, creando opportunità di cooperazione, progresso nella scienza e nelle sue applicazioni, nonché scambio e accessibilità alle informazioni con l’impegno di rispettare i diritti, le libertà e le garanzie dei cittadini.</p>
      <p sl="pt">Desta tuttavia preoccupazione il fatto che questo sistema di navigazione satellitare sia inserito in una logica di concorrenza con il sistema di posizionamento globale (GPS) degli Stati Uniti, da cui l’Unione europea dipende e che è ben noto essere sotto il controllo militare con finanziamenti provenienti da programmi militari federali statunitensi.</p>
      <p sl="pt">Nutriamo ancora forti dubbi sui limiti ai possibili utilizzi di tali programmi in un contesto di concorrenza sia tra le funzionalità e le efficienze dei sistemi che tra l’Unione europea e gli Stati Uniti.</p>
    </intervention>
    <intervention id="3-472-000" speaker_id="23868" name="Monika Flašíková Beňová" is_mep="True" mode="written">
      <p sl="sk">L’Unione europea ha compiuto un importante passo avanti con la decisione politica racchiusa nel regolamento (CE) n. 683/2008, di porre in essere un sistema globale autonomo di navigazione satellitare (GNSS) di proprietà e sotto la gestione comunitaria. La Commissione dovrebbe elaborare un’analisi globale mirata alla definizione più precisa dei possibili scenari e risorse in termini di funzionamento e utilizzo dopo il 2013. Questa comprenderà tutti gli aspetti commerciali connessi all’esercizio, quali le strutture giuridiche, contrattuali e finanziarie dei diversi modelli di utilizzo che garantiranno la creazione di un modello di gestione stabile.</p>
    </intervention>
    <intervention id="3-473-000" speaker_id="4553" name="Jacqueline Foster" is_mep="True" mode="written">
      <p sl="en">Galileo, il sistema globale di navigazione satellitare europeo, è di grande importanza per l’Europa e in particolare per il Regno Unito. Tale progetto, che appoggio in pieno, non ha ricevuto solamente finanziamenti pubblici considerevoli, ma l’industria privata in tutta l’Unione europea sta investendo anch’essa denaro, tempo e competenze nello sviluppo di questo sistema.</p>
      <p sl="en">Sebbene riconosca la necessità di progredire in questo senso, ho sentito il bisogno di astenermi dal voto finale. La relazione presentata dall’onorevole Remek suggerisce che il completamento del sistema Galileo richiederà finanziamenti supplementari fino a 1,9 miliardi di euro nel prossimo quadro finanziario pluriennale (QFP). In questo difficile clima finanziario devo oppormi a tale incremento delle spese, in particolar modo considerando che il programma ha superato il bilancio previsto del 60 per cento. Ritengo che Galileo debba agire nei limiti del proprio attuale bilancio.</p>
      <p sl="en">Esaminiamo ora come possiamo migliorare il presente sistema, utilizzando i mezzi a nostra disposizione. Incoraggio vivamente la Commissione a compiere azioni risolute per perfezionare la gestione del programma e risparmiare. A tale scopo, occorre che la Commissione effettui una valutazione d’impatto approfondita ed esaustiva, affinché si possa prendere una decisione consapevole in merito ai finanziamenti futuri del programma.</p>
    </intervention>
    <intervention id="3-473-250" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto con favore questo documento, poiché la presente relazione costituisce una risposta alla comunicazione della Commissione sulla revisione intermedia dei sistemi globali autonomi di navigazione satellitare (GNSS) europei (Galileo e EGNOS) e ne valuta il processo e l’attuazione al momento attuale, aprendo il dibattito sulla futura governance, lo sfruttamento e il finanziamento. Due motivi principali hanno spinto l’Unione europea a decidere di costituire un proprio sistema globale di navigazione satellitare: innanzi tutto l’autonomia e l’indipendenza dell’Europa dagli altri sistemi globali di navigazione e, in secondo luogo, la possibilità di partecipare al mercato dell’alta tecnologia in velocissima crescita in tutto il mondo, oggi dominato in gran misura dagli Stati Uniti. I benefici indiretti del programma sono stimati in circa 60 miliardi di euro all’anno (compresi il mercato a valle e a monte, nonché i benefici pubblici). Il GNSS è visto come tecnologia “disruptive” (deleteria), con un elevato potenziale per l’innovazione, per la creazione di una base di conoscenze ad elevato contenuto tecnologico e per aumentare la produttività in molti settori. Si stima che i tassi di crescita annuali del mercato per i prodotti e i servizi correlati al GNSS siano superiori al 10 per cento. La Commissione dovrebbe avviare un’analisi globale mirata alla definizione più precisa dei possibili scenari e mezzi per il funzionamento e lo sfruttamento dopo il 2013, il che comprende tutti gli aspetti commerciali dello sfruttamento, nonché le strutture giuridiche, contrattuali e finanziarie dei diversi modelli di utilizzo che garantiranno l’attuazione di un modello di governance stabile.</p>
    </intervention>
    <intervention id="3-473-500" speaker_id="28313" name="Ville Itälä" is_mep="True" mode="written">
      <p sl="fi">I sistemi Galileo e EGNOS (Servizio europeo di copertura per la navigazione geostazionaria), una volta completati, aumenteranno la sicurezza nei trasporti tramite l’utilizzo di determinate applicazioni, che rappresentano anche i mercati mondiali in crescita, dai quali l’Unione europea trarrà beneficio in termini finanziari. La creazione di tali sistemi contribuirà in modo considerevole allo sviluppo dei trasporti aerei europei e alla costituzione di una rete più economica ed efficiente dei trasporti ferroviari e su strada. La mancanza di investimenti potrebbe costituire un problema per lo sviluppo di queste applicazioni e per il completamento dei programmi a tempo debito. È fondamentale riconoscere i benefici per gli Stati membri derivanti dagli investimenti e dalla creazione dei sistemi, cosicché siano completati nei tempi previsti.</p>
    </intervention>
    <intervention id="3-473-625" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, ho votato in maniera favorevole alla relazione della collega Ţicău perché il progetto in esame incontra molte aspettative che sono proprie di chi guarda con ottimismo allo sviluppo della ricerca e della tecnologia. EGNOS e Galileo sono opere che produrranno circa sessanta miliardi di euro in termini di esternalità positive per l'economia e la società dell'Unione Europea, in termini di maggiore sicurezza stradale e dei trasporti aerei, riduzione dell'inquinamento atmosferico e del consumo di pesticidi, creazione di nuovi posti di lavoro e di maggiore sicurezza pubblica, generando un valore molto elevato di denaro. Necessita pertanto che la Commissione presenti una chiara valutazione di tutte le possibili opzioni tecniche e dei possibili costi e benefici in fase ante, ossia prima che si decida in merito a ulteriori impegni finanziari a carico del bilancio dell'UE nel prossimo Quadro Finanziario Poliennale.</p>
    </intervention>
    <intervention id="3-473-750" speaker_id="105849" name="Agnès Le Brun" is_mep="True" mode="written">
      <p sl="fr">Dieci anni fa, l’Unione europea ha avviato due programmi di navigazione satellitare: Galileo e il Servizio europeo di copertura per la navigazione geostazionaria (EGNOS). Il primo sarà operativo nel 2014 e garantirà una precisione di meno di un metro, mentre il sistema di posizionamento globale (GPS) presenta un’accuratezza di diversi metri. Tale progresso tecnologico permetterà alle imprese europee di innovarsi e di essere all’avanguardia nei servizi resi possibili dal posizionamento globale. Esiste tuttavia anche una dimensione strategica di Galileo: attualmente l’Europa dipende dal sistema GPS americano, ma quando Galileo sarà in funzione, l’Unione conseguirà una piena indipendenza e superiorità in questo settore e appare inoltre chiara l’importanza delle applicazioni. Di conseguenza, le risorse civili e militari degli Stati membri saranno molto più efficaci. Ho votato a favore della risoluzione che, oltre a elogiare l’esito tecnico, ricorda alla Commissione europea i punti in cui il programma può essere migliorato: finanziamento, sensibilizzazione del pubblico e coinvolgimento dei nostri partner internazionali.</p>
    </intervention>
    <intervention id="3-474-000" speaker_id="1403" name="David Martin" is_mep="True" mode="written">
      <p sl="en">La sfida principale per le attività internazionali dei programmi nell’ambito del sistema globale di navigazione satellitare (GNSS) consisterà nell’assicurare la compatibilità e l’interoperabilità con Galileo, nell’accedere alle risorse GNSS mondiali e stabilire norme a livello globale, nel garantire la sicurezza del segmento spaziale e della rete di stazioni a terra, assicurando un controllo più rigoroso delle tecnologie GNSS sensibili sviluppate con i finanziamenti europei e nel partecipare allo sviluppo internazionale di applicazioni innovative e specializzate di interesse sovraregionale. Un obiettivo importante riguarderà la creazione di opportunità commerciali per la tecnologia GNSS europea e per le industrie di applicazione.</p>
    </intervention>
    <intervention id="3-474-500" speaker_id="4462" name="Clemente Mastella" is_mep="True" mode="written">
      <p sl="it">Riteniamo che il sistema globale di navigazione satellitare (GNSS) sviluppato dall'Unione Europea, costituito da Galileo e EGNOS, sia un passo importante per l'Europa in quanto le garantisce autonomia e indipendenza dagli altri sistemi globali di navigazione e, in secondo luogo, la possibilità di partecipare al mercato dell'alta tecnologia in fortissima crescita in tutto il mondo. E' molto importante però garantire la continuità del servizio, in quanto una limitazione (temporanea) o la degradazione dei segnali GPS possono avere effetti enormi sull'economia e la società, senza altri sistemi GNSS indipendenti. Tuttavia, per sfruttare a pieno i vantaggi di Galileo occorre raggiungere la piena capacità operativa e per far ciò saranno necessari ulteriori investimenti. Attualmente il quadro finanziario è tutt'altro che positivo. A questo punto siamo dell'idea che sia necessario un dibattito politico ampio e completo sul grado di ambizione desiderato e sulle risorse finanziarie disponibili. Sosteniamo, infine, l'importanza dell'avvio di un'analisi globale mirata alla definizione più precisa dei possibili scenari e mezzi per il funzionamento e lo sfruttamento dopo il 2013, che comprenda tutti gli aspetti commerciali, nonché le strutture giuridiche, contrattuali e finanziarie dei diversi modelli in grado di l'attuazione di un modello di governance stabile.</p>
    </intervention>
    <intervention id="3-474-750" speaker_id="96978" name="Nuno Melo" is_mep="True" mode="written">
      <p sl="pt">I programmi europei di navigazione satellitare, Galileo e il Servizio europeo di copertura per la navigazione geostazionaria (EGNOS) consentiranno all’Europa di ottenere l’autonomia e l’indipendenza strategica dagli altri blocchi economici, il che è estremamente importante e contribuirà a migliorare la vita dei cittadini europei, assicurando benefici diretti e indiretti all’economia europea. I problemi in merito al finanziamento di questi programmi possono tuttavia causare notevoli ritardi di attuazione e danni inerenti.</p>
      <p sl="pt">Occorre attuare una strategia per il finanziamento a medio e lungo termine in modo da creare la necessaria fiducia dei mercati e, di conseguenza, attrarre gli investimenti e l’acquisto di applicazioni e servizi. Solamente un sistema Galileo e EGNOS pienamente funzionante, rappresenterà un valore aggiunto per l’Unione europea in tutte le sue politiche, compresi i trasporti, l’agricoltura, la lotta contro i cambiamenti climatici, la prevenzione delle catastrofi naturali provocate dall’uomo, la scienza, la tecnologia e l’innovazione.</p>
    </intervention>
    <intervention id="3-475-000" speaker_id="96670" name="Louis Michel" is_mep="True" mode="written">
      <p sl="fr">Il Parlamento europeo ha sempre sostenuto il sistema globale di navigazione satellitare dell’Unione (GNSS), attuato mediante Galileo e il Servizio europeo di copertura per la navigazione geostazionaria (EGNOS). Sfortunatamente, l’Unione europea dipende attualmente dal sistema di posizionamento globale (GPS) statunitense.</p>
      <p sl="fr">Galileo, nondimeno, offre chiaramente maggiori vantaggi rispetto al sistema GPS. EGNOS è inoltre utilizzato quotidianamente da 80 000 agricoltori europei, di recente è stato certificato per l’aviazione civile e si prevede che presto lo sarà anche per i trasporti marittimi. La politica spaziale e il programma GNSS rivestono un’importanza strategica e dovrebbero portare benefici tangibili per i cittadini e le imprese.</p>
      <p sl="fr">In questo contesto, la Commissione deve garantire la compatibilità e l’interoperabilità di Galileo con gli altri sistemi di navigazione satellitare. È infine fondamentale che a questi programmi europei siano accordati i finanziamenti necessari per poter essere portati a termine.</p>
    </intervention>
    <intervention id="3-475-500" speaker_id="96999" name="Alexander Mirsky" is_mep="True" mode="written">
      <p sl="en">l’Unione europea ha compiuto un importante passo avanti con questa decisione politica. La relazione è una revisione intermedia di tale iniziativa faro, ne valuta il processo e l’attuazione al momento attuale, aprendo il dibattito sulla futura governance, sullo sfruttamento e sul finanziamento nel sistema dell’Unione. A mio avviso, occorre avviare un’analisi globale mirata alla definizione più precisa dei possibili scenari e mezzi per il funzionamento e lo sfruttamento dopo il 2013. Sostengo pienamente la relazione presentata dall’onorevole Remek e ho quindi espresso voto favorevole.</p>
    </intervention>
    <intervention id="3-476-000" speaker_id="28255" name="Andreas Mölzer" is_mep="True" mode="written">
      <p sl="de">Il sistema globale di navigazione satellitare (GNSS), ovvero Galileo e il Servizio europeo di copertura per la navigazione geostazionaria (EGNOS), è diventato una voragine infinita dove finiscono i nostri fondi, come il Sistema d’informazione Schengen II. Sembra ancora impossibile calcolare in termini concreti i costi che ne sono derivati. L’unica cosa chiara è che occorre risparmiare se vogliamo evitare un’esplosione finale dei costi, di per sé già in crescita. I problemi sorgono quando i corrispondenti tagli nei servizi colpiscono unicamente i cittadini europei in quanto contribuenti, lasciando invece inalterati i servizi per scopi militari. In questo contesto, è necessario tenere ulteriori discussioni in merito alla precedente procedura e attuazione, nonché in riferimento a gestione, utilizzo e finanziamento futuri.</p>
      <p sl="de">Appare improbabile che un maggiore ricorso all’impresa privata in questo settore porti a qualche agevolazione finanziaria. La valutazione della Commissione è attesa senza dubbio con molta trepidazione. In linea di principio, l’idea del progetto Galileo è certamente ottima ma i costi devono essere tenuti sotto controllo. Ho preso in considerazione quanto sopra nell’esprimere il mio voto.</p>
    </intervention>
    <intervention id="3-476-250" speaker_id="96981" name="Franz Obermayr" is_mep="True" mode="written">
      <p sl="de">Ancora una volta (come nel caso del progetto ITER), l’Unione europea è riuscita a ritardare un progetto così a lungo che non è stato più possibile calcolarne i costi. Ciò vale anche per il sistema globale di navigazione satellitare (GNSS), ovvero Galileo e il Servizio europeo di copertura per la navigazione geostazionaria (EGNOS), e il Sistema d’informazione Schengen II. Non sono stati solamente i costi di follow-up ad esplodere, ma anche quelli “normali” e ora si tenta di limitare i danni risparmiando. Queste azioni sono necessarie, ma sfortunatamente sembra che i tagli riguarderanno solo i contribuenti europei, comportando una riduzione dei servizi. Anche se il GNSS avrà solo un’applicazione militare, saranno i contribuenti a doversi far carico dei costi (ora anche doppi a causa dei costi di follow-up). Tale situazione getta un’ombra sul progetto GNSS, il quale sarebbe, in caso contrario, da accogliere con favore. Per questo mi sono astenuto dal voto.</p>
    </intervention>
    <intervention id="3-476-500" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della relazione sulla revisione intermedia del programma Galileo. L’ambizioso progetto europeo di sviluppare un sistema per la navigazione satellitare, basato su una costellazione di 30 satelliti e volto a offrire servizi di posizionamento globale di qualità, garantisce l’autonomia e l’indipendenza dell’Europa dagli altri sistemi globali di navigazione, nonché una quota dell’importante mercato mondiale dell’alta tecnologia, di cui gli Stati Uniti e il Giappone sono al momento leader. Galileo sarà inoltre in grado di appoggiare l’attuazione dei precedenti sistemi di gestione del traffico per tutti i mezzi di trasporto (stradali, aerei, marittimi, eccetera.), il che incrementerà l’efficienza, riducendo l’impatto ambientale. In materia di agricoltura, il programma potrà sostenere il miglioramento della produzione agricola, assicurando un utilizzo più efficiente della terra e dell’acqua, diminuendo così la necessità di fertilizzanti e pesticidi. Non si è data ancora risposta tuttavia alle questioni sollevate e alla mia precedente domanda alla Commissione (E-0339/10) sugli elevati costi di questo particolare progetto. Nello specifico, il costo dell’attuazione del programma ammontava inizialmente a 3 330 milioni di euro (di cui 1 800 dovevano essere stanziati dal settore pubblico). Tale cifra ha subito un incremento raggiungendo 5 580 milioni di euro che devono essere pagati per intero dal settore pubblico in un momento particolarmente difficile per l’economia.</p>
    </intervention>
    <intervention id="3-476-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della presente relazione. L’Unione europea ha compiuto un importante passo avanti con l’adozione di questa decisione politica racchiusa nel regolamento (CE) n. 683/2008 in merito alla creazione di sistemi europei autonomi di navigazione satellitare (GNSS), Galileo e il Servizio europeo di copertura per la navigazione geostazionaria (EGNOS), di proprietà e sotto la gestione dell’Unione europea. La comunicazione esaminata nella relazione rappresenta una revisione intermedia di questa emblematica iniziativa, in cui si valuta il processo e l’attuazione al momento attuale e si apre un dibattito sulla futura governance, sull’utilizzo e sul finanziamento.</p>
      <p sl="pt">Nell’attuale contesto economico, occorre avviare con urgenza un dibattito politico ampio sul grado di ambizione desiderato (che determinerà il livello dei servizi forniti) e sulle risorse disponibili, in occasione del quale sarà necessaria una scelta politica tra un programma finanziato esclusivamente dall’Unione europea e uno che consenta contributi nazionali e privati. Il risultato di questo dibattito avrà conseguenze sulle scelte politiche per la futura governance e per la gestione dei sistemi GNSS.</p>
    </intervention>
    <intervention id="3-477-000" speaker_id="96994" name="Fiorello Provera" is_mep="True" mode="written">
      <p sl="it">Il sistema Galileo migliorerà l'accuratezza e l'affidabilità delle informazioni del sistema di posizionamento globale (GPS) statunitense. Questo nuovo sistema sarà importante per dotare l'UE di autonomia e indipendenza dagli altri sistemi globali di navigazione e per la possibilità di partecipare al mercato dell'alta tecnologia in fortissima crescita in tutto il mondo. Come è noto, il programma è finanziato interamente dal bilancio dell´Unione con uno stanziamento di 3,4 miliardi di euro fino al 2014. È noto che i benefici indiretti del programma sono stimati in circa 60 miliardi di euro l'anno, ma la Commissione ha ammesso che saranno necessari ulteriori investimenti per rendere operativo il sistema. Poiché non è chiaro quanto costerà al contribuente il sistema Galileo, mi sono astenuto su questo provvedimento, anche per ribadire la richiesta alla Commissione di chiarire i futuri costi del progetto.</p>
    </intervention>
    <intervention id="3-477-500" speaker_id="96903" name="Paulo Rangel" is_mep="True" mode="written">
      <p sl="pt">Il programma Galileo che, congiuntamente al Servizio europeo di copertura per la navigazione geostazionaria (EGNOS), mira a creare un sistema globale di navigazione satellitare (GNSS), è in linea con la scelta strategica dell’Unione: conferma il suo ingresso e gli sforzi compiuti per affermarsi nel mercato globale, attualmente dominato dagli Stati Uniti ed è importante per promuovere l’economia europea. Non dimentichiamo che, come menzionato nella relazione, il 7 per cento del prodotto interno lordo (PIL) dell’Unione europea dipende dall’utilizzo del sistema di posizionamento globale (GPS), rafforzando così la necessità di un sistema autonomo di navigazione satellitare.</p>
      <p sl="pt">L’obiettivo al momento è quello di avviare un’analisi globale del progetto. Tra le conclusioni da trarre, occorre evidenziare che i costi di funzionamento di questi programmi ammontano a circa 800 milioni di euro all’anno e che, entro il 2030, i ricavi ne raggiungeranno solo 80. D’altro canto, i benefici indiretti sono stimati in circa 60 miliardi di euro all’anno. In tale contesto, ritengo sia importante, come suggerito dal relatore, avviare un dibattito sulla struttura del programma e su come renderlo redditizio in futuro al fine di adottare soluzioni forti e sicure per l’avvenire dell’Europa.</p>
    </intervention>
    <intervention id="3-478-000" speaker_id="28352" name="Zuzana Roithová" is_mep="True" mode="written">
      <p sl="cs">Appoggio pienamente il sistema globale autonomo di navigazione satellitare europeo e condivido la necessità di adottare tutte le misure essenziali per garantire la sua completa capacità operativa. Questa opinione prevale tra i gruppi del Parlamento europeo ed è confermata dal fatto che non sono stati presentati emendamenti alla relazione. Nel documento presentato dall’onorevole Remek, si invita la Commissione europea a trovare una soluzione ai problemi sorti e assicurare una procedura di finanziamento per il programma che consenta di raggiungere la piena capacità operativa nel 2018. Per mantenere il vantaggio concorrenziale dell’Unione europea, l’avvio del programma non deve subire ritardi, altrimenti paesi quali la Cina, l’India e il Giappone ci supereranno.</p>
    </intervention>
    <intervention id="3-479-000" speaker_id="28409" name="Raül Romeva i Rueda" is_mep="True" mode="written">
      <p sl="en">Per i Verdi è stato un voto disastroso: ci siamo opposti alle due distinte votazioni (paragrafi 19 e 20) ed entrambe sono state adottate; abbiamo espresso voto contrario nella votazione finale, ma nonostante ciò il testo è stato approvato. Le nostre preoccupazioni riguardano soprattutto la velocità con cui alcuni desiderano perseguire quest’obiettivo, nonostante le numerose domande che ancora abbiamo.</p>
    </intervention>
    <intervention id="3-480-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa relazione perché condivido l'importanza del progetto Galileo, come parte di un sistema globale di navigazione satellitare europeo. Esso garantisce l'autonomia e l'indipendenza dell'Unione dagli altri sistemi globali di navigazione, e le permette di partecipare al mercato dell'alta tecnologia, in forte crescita in tutto il mondo. Considerando che i concorrenti si stanno rafforzando e avanzano in modo dinamico, e che per sfruttare a pieno i vantaggi di Galileo occorre raggiungere una piena capacità operativa, il progetto necessita di ulteriori investimenti, nella misura indicata dal relatore.</p>
    </intervention>
    <intervention id="3-481-000" speaker_id="4545" name="Catherine Stihler" is_mep="True" mode="written">
      <p sl="en">Accolgo con favore la presente relazione che invita la Commissione ad avviare un’analisi globale mirata alla definizione più precisa dei possibili scenari e mezzi per il funzionamento e sfruttamento dopo il 2013, il che comprende tutti gli aspetti commerciali dello sfruttamento, nonché le strutture giuridiche, contrattuali e finanziarie dei diversi modelli di utilizzo che garantiranno l’attuazione di un modello di governance stabile. La relazione è stata adottata in seno alla commissione da una maggioranza schiacciante (44 contro 4).</p>
    </intervention>
    <intervention id="3-481-500" speaker_id="96974" name="Nuno Teixeira" is_mep="True" mode="written">
      <p sl="pt">L’iniziativa europea volta a creare Galileo e il Servizio europeo di copertura per la navigazione geostazionaria (EGNOS) non solo consentirà all’Europa di acquisire l’autonomia e l’indipendenza strategica dagli altri blocchi economici, ma soprattutto migliorerà la vita quotidiana dei cittadini europei, generando benefici diretti e indiretti per l’ economia comunitaria.</p>
      <p sl="pt">Per conseguire i benefici reali del programma, tuttavia, occorre istituire una strategia per il finanziamento e la governance a medio e lungo termine, comprendente le principali azioni da intraprendere. Unicamente così sarà possibile creare la necessaria fiducia dei mercati e, di conseguenza, attrarre gli investimenti e l’acquisto di applicazioni e servizi.</p>
      <p sl="pt">Solo se pienamente funzionanti, i sistemi Galileo e EGNOS apporteranno benefici concreti a tutte le politiche dell’Unione europea, in particolare nei trasporti, nell’agricoltura, nella lotta contro i cambiamenti climatici, nella prevenzione delle catastrofi naturali provocate dall’uomo e nell’ambito della scienza, tecnologia e innovazione. Per aumentare il sostegno a tali progetti, è fondamentale promuovere una maggiore comunicazione tra coloro che li gestiscono e i cittadini, in modo da creare una relazione diretta tra queste iniziative e la popolazione europea. Ritengo inoltre che sia necessario costituire un’adeguata struttura finanziaria per la sua realizzazione e successiva applicazione.</p>
    </intervention>
    <intervention id="3-482-000" speaker_id="96918" name="Derek Vaughan" is_mep="True" mode="written">
      <p sl="en">La presente relazione guarda ai progressi compiuti verso la creazione di un sistema globale di navigazione satellitare europeo (Galileo) e alle questioni in merito alla futura governance dell’iniziativa. Quando totalmente operativo, Galileo sarà un rivale per il sistema di posizionamento globale (GPS) americano e opererà nell’ambito di una più ampia e precisa struttura di satelliti e stazioni a terra in tutto il mondo. Nonostante il considerevole progresso tecnico, la relazione è più critica sulla situazione finanziaria relativa al progetto, solleva questioni che occorre affrontare e raccomanda linee di azione che possano assicurare che il sistema satellitare raggiunga la piena capacità operativa (FOC) il prima possibile, il che significa un più rapido rendimento degli investimenti. Questa relazione costituisce una base per discutere come la Commissione possa raggiungere al meglio quanto detto.</p>
    </intervention>
    <intervention id="3-483-250" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della relazione poiché, per quanto riguarda il quadro finanziario pluriennale, presenta priorità politiche adeguate per il Parlamento, in termini sia legislativi sia di bilancio. Tra le priorità inserite dal gruppo dell’Alleanza Progressista di Socialisti e Democratici al Parlamento europeo che mi preme sottolineare figurano ad esempio: 1) investimenti per l’occupazione e la crescita; 2) l’aspetto sociale, e i diritti e le condizioni dei lavoratori 3) la sostenibilità; 4) il valore aggiunto europeo; 5) la struttura e durata proposte.</p>
      <p sl="pt">Rilevo la necessità di prestare particolare attenzione alle regioni ultraperiferiche, alle regioni con limitazioni naturali o demografiche gravi e permanenti, quali le regioni più settentrionali con una densità demografica molto bassa, nonché alle regioni insulari, di frontiera e di montagna, in quanto le risorse e le capacità di tali regioni possono svolgere un ruolo significativo nella competitività futura dell’Unione europea.</p>
    </intervention>
    <intervention id="3-484-000" speaker_id="96954" name="Marta Andreasen" is_mep="True" mode="written">
      <p sl="en">Mi sono espressa a sfavore della relazione Garriga Polledo della commissione relazione SURE, in quanto si propone di incrementare del 5per cento il bilancio comunitario per il periodo 2014-2020. Non potevo votare a favore dell’emendamento del Conservative Party di congelare il bilancio ai livelli del 2013, in quanto ritengo fermamente che occorra ridimensionarlo, e la posizione adottata rappresenta invece un punto di partenza negoziale piuttosto debole.</p>
      <p sl="en">Ho introdotto un emendamento per una riduzione del bilancio del 2,8per cento, che rappresenta il tasso medio di irregolarità che interessano il bilancio comunitario, come riferito dalla Corte dei conti europea. Tra gli emendamenti e le innovazioni a cui mi sono opposta ce n’era uno che si proponeva di creare un gruppo di monitoraggio informale e privo di poteri, in seno al Parlamento europeo, incaricato di valutare i programmi.</p>
    </intervention>
    <intervention id="3-483-500" speaker_id="28276" name="Laima Liucija Andrikienė" is_mep="True" mode="written">
      <p sl="it">Mi sono espressa a favore di quest’importante risoluzione intitolata "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva". Concordo col relatore sul fatto che, respingendo l’opzione di congelare le risorse, come proposto da cinque capi di governo nel dicembre 2010 (Francia, Regno Unito, Paesi Bassi, Germania e Finlandia), il Parlamento europeo sta trasmettendo un segnale politico forte per i negoziati tra i 27 Stati membri, che dovrebbero iniziare dopo la presentazione ufficiale della proposta della Commissione europea prevista per il 29 giugno. è importante notare che per prendere la decisione definitiva, che è attesa non prima di giugno 2012, sono necessarie l’unanimità tra gli Stati membri e il parere conforme del Parlamento europeo. Noi europarlamentari chiediamo per lo meno un incremento del livello di risorse pari al 5per cento rispetto al bilancio del 2013. è altrettanto importante notare che il Parlamento europeo propone di introdurre una nuova struttura per il quadro finanziario nell’ambito della rubrica unica Europa 2020 e chiede un quadro quinquennale o decennale (5+5) a decorrere dal 2021.</p>
    </intervention>
    <intervention id="3-485-000" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, dopo circa un anno di attività della commissione speciale sulle sfide politiche e le risorse del bilancio, sono state finalmente presentate le future decisioni sulle priorità di spesa per un uso efficace ed efficiente degli stanziamenti comunitari finalizzati all'attuazione di politiche orientate ai risultati. Tenendo presente che il bilancio dell'UE è soprattutto un bilancio a investimento, in grado di generare ulteriori investimenti da fonti pubbliche e private, è necessario che questo possa essere adeguatamente allineato a circostanze e priorità mutevoli.</p>
      <p sl="it">La decisione di incrementare le risorse del nuovo quadro finanziario pluriennale del 5per cento garantirà la stabilità dei cicli di programmazione già esistenti e l'avvio di nuovi investimenti in settori quali le reti europee nel settore dell'energia e dei trasporti che consentiranno, a loro volta, all'Europa, di difendere la sua competitività e di preparare il terreno alla crescita economica a lungo termine. Settori peraltro inclusi nella Strategia 2020, che intende conseguire una crescita intelligente, sostenibile e inclusiva attraverso la conoscenza, l'innovazione, la promozione della coesione sociale e territoriale.</p>
    </intervention>
    <intervention id="3-486-000" speaker_id="97228" name="Pino Arlacchi" is_mep="True" mode="written">
      <p sl="en">La relazione su un nuovo quadro finanziario pluriennale (QFP) per un'Europa competitiva, sostenibile e inclusiva è un esercizio prezioso di analisi collettiva sulle configurazioni future de bilancio comunitario. Formula una stima delle risorse finanziarie necessarie all’Unione per conseguire i suoi obiettivi e condurre le proprie politiche per il periodo a decorrere dal 1° gennaio 2014. L’aspetto essenziale della relazione è la richiesta di incrementare almeno del 5per cento il bilancio comunitario complessivo per il 2013, e la richiesta di introdurre una fonte di finanziamento autonoma.</p>
      <p sl="en">La relazione sottolinea con molta chiarezza che, in assenza di risorse aggiuntiva sufficienti nel QFP successivo al 2013, l’Unione non sarà in grado di soddisfare le priorità politiche esistenti, correlate in particolare alla strategia Europa 2020 o ai nuovi compiti previsti dal trattato di Lisbona, per non parlare degli eventi imprevisti. Ho votato a favore della relazione anche perché chiede un sistema di finanziamento per l’Unione europea che sia più trasparente, semplice ed equo.</p>
    </intervention>
    <intervention id="3-486-500" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore di quest’eccellente relazione del mio onorevole collega Garriga Polledo, in quanto offre una presentazione estremamente valida del bilancio che servirà all’Unione europea dopo il 2013 per rispondere alle sfide politiche che dovrà affrontare. Se l’Europa vuole effettivamente attuare le politiche sancite nei trattati europei, comprese le più recenti, deve disporre delle risorse finanziarie di cui necessita per soddisfare tali ambizioni. Ho pertanto votato a favore della raccolta di “risorse proprie” e della creazione di una “tassa sulle transazioni finanziarie” per finanziare il bilancio dell’Unione europea. L’incremento necessario del bilancio europeo dev’essere accompagnato da risparmi consistenti grazie all’ottimizzazione (aggregazione) delle spese. Inoltre, alla politica agricola comune (PAC), essenziale per la sicurezza e indipendenza alimentare del nostro continente, e alla politica regionale comunitaria, rafforzata mediante la creazione di una categoria intermedia di regioni per permettere che il sostegno finanziario aggiuntivo venga incanalato verso quelle regioni in cui il PIL pro capite si aggira tra il 75per cento e il 90per cento della media europea, quali Auvergne e Limousin, viene concesso nella relazione tutto lo spazio che meritano. Il documento è pertanto un aiuto inestimabile per i cittadini!</p>
    </intervention>
    <intervention id="3-487-000" speaker_id="28114" name="Liam Aylward" is_mep="True" mode="written">
      <p sl="ga">Il settore agricolo europeo riveste un’importanza socioeconomica, in particolare per quanto riguarda la sicurezza dell’approvvigionamento alimentare e la promozione delle comunità rurali e dell’ambiente. Pertanto, la PAC dev’essere dotata di un bilancio forte e di risorse adeguate per poter conseguire tali obiettivi. Appoggio pienamente quanto afferma la relazione sugli obiettivi e i compiti generali della PAC e sul fatto che per il 2013 non sono previsti tagli dei finanziamenti della PAC, per consentirle di soddisfare adeguatamente tali esigenze.</p>
      <p sl="ga">Sono molte le aspettative associate al prossimo quadro finanziario pluriennale in termini di conseguimento degli obiettivi della strategia Europa 2020, promozione della ricerca e dell’innovazione, lotta contro le sfide ambientali, raggiungimento degli obiettivi dei Fondi sociale europeo, di coesione e regionale, e incentivazione di istruzione, mobilità, formazione e apprendimento lungo tutto l’arco della vita. L’UE deve disporre di risorse adeguate e di un quadro finanziario pluriennale solido se vuole conseguire tali obiettivi e soddisfare le esigenze dei cittadini dell’Unione.</p>
    </intervention>
    <intervention id="3-487-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione. L’Unione europea si trova di fronte a sfide enormi, e per superarle avrà bisogno di risorse finanziarie ingenti. è evidente che il sistema di risorse attuale del bilancio comunitario non sarà in grado di assicurare l’adempimento di tutti gli impegni presi. Sono d’accordo sulla necessità di sottoporre i principi di bilancio a una revisione fondamentale, di modo che, in futuro, i fondi del bilancio comunitario vengano attinti da risorse proprie. Inoltre, dobbiamo studiare urgentemente dei meccanismi di finanziamento innovativi, quali una tassa sulle transazioni finanziarie, che offrirebbe un contributo notevole al finanziamento del bilancio comunitario.</p>
    </intervention>
    <intervention id="3-488-000" speaker_id="4507" name="Bastiaan Belder" is_mep="True" mode="written">
      <p sl="nl">Non posso avallare la relazione Garriga Polledo. La ragione è che sono fondamentalmente contrario alla sostituzione dei contributi degli Stati membri con finanziamenti comunitari diretti, leggi un’imposta comunitaria. Dopo tutto, l’Unione dovrebbe essere a servizio degli Stati membri, un aspetto che dovrebbe essere visibile nell’assetto dei finanziamenti. In termini di contenuto, non mi convince il fatto che la strategia UE 2020 venga utilizzata quale linea guida per il quadro finanziario pluriennale. Gli obiettivi della strategia riguardano le politiche sociali e occupazionali, che rientrano nelle competenze dei singoli Stati membri. Il fallimento della strategia di Lisbona è una dimostrazione dello scenario in cui incapperemmo se basassimo la nostra strategia su questioni sulle quali l’UE non ha voce in capitolo. La relazione si propone inoltre di ridurre l’importo degli arretrati aumentando i pagamenti. Se i progetti non vengono attuati in maniera adeguata, la cosa più sensata da fare sarebbe assumere meno impegni contrattuali.</p>
      <p sl="nl">In breve, la relazione, nonostante gli enormi problemi economici che affliggono le economie europee, mostra di non avere alcuna comprensione del concetto di gestione di bilancio prudente. “Non fare il passo più lungo della gamba” è un suggerimento più indicato di questa richiesta inopportuna di risorse nuove e più consistenti. In questo modo, ripetiamo a livello europeo gli errori commessi da molti paesi negli ultimi anni.</p>
    </intervention>
    <intervention id="3-488-500" speaker_id="38610" name="Slavi Binev" is_mep="True" mode="written">
      <p sl="bg">La Polledo relazione concentra la propria attenzione sulle numerose sfide che attendono l’Unione europea, ma principalmente sulla necessità di convincere i cittadini comuni del fatto che le istituzioni europee e l’Unione europea difendono i loro valori e interessi. Per questo accolgo con favore il prossimo quadro finanziario pluriennale, che sarà utile per persuadere i cittadini europei del fatto che l’Unione ha la capacità di riflettere e agire per proteggere i loro interessi a lungo termine e conseguire risultati efficaci nel garantire una crescita stabile e la coesione sociale. Benché alcune decisioni non mi trovino totalmente d’accordo, nel complesso la relazione tutela gli interessi della Bulgaria, e ho votato a favore della sua adozione.</p>
    </intervention>
    <intervention id="3-489-000" speaker_id="97198" name="Mara Bizzotto" is_mep="True" mode="written">
      <p sl="it">Voto contro la relazione del collega Polledo per alcuni punti che considero critici all’interno della proposta messa in voto. Nonostante alcuni paragrafi siano condivisibili – come quello riguardante la riduzione a un'unica sede del Parlamento europeo – la relazione auspica l'istituzione di una vera e propria tassa europea per finanziare le attività dell’UE. Si parla di finanziamenti alle comunità rom, argomento che la mia formazione politica da sempre osteggia, si parla di cospicue previsioni di spesa in vista di un ulteriore allargamento dell'UE nella zona dei Balcani occidentali, altro punto su cui mi trovo in disaccordo. Infine, finanziamenti europei sarebbero destinati ai paesi in via di sviluppo per quanto concerne il cambiamento climatico, questione che aldilà della propaganda ambientalista non cambierà certo i destini dell’ecosistema.</p>
    </intervention>
    <intervention id="3-490-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della risoluzione, in quanto ritengo che il contributo del Parlamento europeo al dibattito su come distribuire in futuro (2014-2020) i fondi del bilancio comunitario e su quali aree finanziare per aiutare l’Europa a riprendersi dalla crisi globale sia particolarmente importante. In seguito alla discussione, la risoluzione adottata criticava l’idea formulata da alcuni Stati membri di congelare il bilancio comunitario ai livelli del 2013, alla luce delle difficoltà finanziarie riscontrate di recente da molti paesi dell’Unione. Tuttavia, all’atto di determinare la prospettiva finanziaria comunitaria per il 2014-2020, abbiamo avvertito l’esigenza di continuare a garantire il finanziamento necessario alle aree che stimolano la crescita economica e un notevole sviluppo. Tra queste aree figurano la ricerca e la promozione dell’innovazione, la lotta contro la disoccupazione, la povertà e l’esclusione, una preparazione adeguata ai cambiamenti demografici, un uso responsabile delle risorse naturali, la sicurezza interna ed esterna, la politica regionale e agricola, e lo sviluppo dell’energia e dell’infrastruttura dei trasporti.</p>
    </intervention>
    <intervention id="3-491-000" speaker_id="29074" name="Vito Bonsignore" is_mep="True" mode="written">
      <p sl="it">Mi congratulo con il relatore per il lavoro svolto cui ho dato un voto positivo. L'Europa, attraverso il prossimo quadro finanziario pluriennale deve fornire risposte certe ai cittadini che da troppo tempo soffrono la crisi economica e deve, assicurare una crescita solida nel lungo periodo. Fino ad ora l'Unione europea è rimasta ancora troppo al di sotto delle aspettative e delle ambizioni che invece dovrebbe avere. Dovremo affrontare sfide molto complesse oltre alla crisi economica, il declino demografico, le carenze energetiche e la risposta a tali sfide dovrà essere ricercata nella strategia UE 2020, che dovrà costituire il riferimento politico del prossimo QFP. Dobbiamo identificare una serie di priorità chiave per il prossimo QFP, come la crescita e l'occupazione, lo sviluppo sostenibile, la coesione per la crescita e l'occupazione, la cittadinanza e l'Europa globale.</p>
      <p sl="it">È necessario quindi prevedere il prossimo QFP in un contesto di flessibilità tale da ovviare le lacune dell’attuale QFP. Infatti, sarebbe opportuno a tal riguardo prevedere una revisione intermedia che fornirebbe la possibilità di revisionare i massimali. Infine bisogna migliorare l'attuale sistema degli strumenti esterni al bilancio per la flessibilità, semplificandone l’impiego e fornendoli di dotazioni sufficienti. Il prossimo QFP dovrà incarnare al suo interno i principi di un giusto equilibrio tra stabilità, prevedibilità a medio termine e flessibilità.</p>
    </intervention>
    <intervention id="3-491-500" speaker_id="105624" name="Philippe Boulland" is_mep="True" mode="written">
      <p sl="fr">Mercoledì 8 giugno ho votato a favore di un incremento del bilancio 2014-2020. Come sappiamo, il bilancio rappresenta l’inizio di tutte le azioni politiche. Senza bilancio non ci sono progetti. Il bilancio comunitario deve pertanto rispecchiare la strategia di crescita dell’UE e le sue ambizioni per i cittadini. Gli Stati membri hanno suggerito di congelare il bilancio comunitario per due ragioni. Da una parte, i fondi provengono dai contributi dei paesi e, dall’altra, un bilancio immutato per il periodo 2014-2020 significa compromettere tutti i progetti comunitari di rilievo per ripristinare la crescita e investire nel futuro. Gli Stati membri desiderano che l’UE svolga un ruolo decisivo in termini di assunzione dei rischi, ma quando agisce in tal senso la criticano. Mi sono pertanto associato alla maggioranza dei miei onorevoli colleghi – ad eccezione degli euroscettici – e ho votato a favore di un incremento del bilancio del 5per cento per finanziare grandi progetti futuri. Siamo ora tutti al corrente del fatto che gli Stati non sono in grado di risolvere da soli i problemi causati dalla globalizzazione. Il prossimo passo consisterà nel dotare l’UE di un bilancio basato sulle “risorse proprie”, al fine di non dipendere più dalla “cattiva” volontà degli Stati.</p>
    </intervention>
    <intervention id="3-492-000" speaker_id="38420" name="Cristian Silviu Buşoi" is_mep="True" mode="written">
      <p sl="ro">I poteri dell’UE si sono accresciuti nel corso degli anni, specialmente dopo l’entrata in vigore del trattato di Lisbona. Tuttavia, il bilancio è cresciuto con una notevole lentezza. Ambiamo a un’Europa competitiva, sostenibile e inclusiva. Se vogliamo conseguire questo obiettivi ambizioso, ritengo che le risorse finanziarie dell’UE debbano essere altrettanto ambiziose.</p>
      <p sl="ro">Per questo ritengo che un incremento minimo del 5per cento del bilancio previsto per il prossimo QFP sia necessario. L’UE deve inoltre avviare una discussione approfondita sul tema delle risorse proprie, e coinvolgere i rappresentanti sia delle istituzioni europee sia dei parlamenti nazionali, in modo da raggiungere un consenso su un sistema di risorse proprie che garantisca l’attuazione efficace delle politiche europee. Appoggio l’idea espressa in questa relazione sulla necessità di incanalare le risorse verso quelle misure tese a conseguire gli obiettivi della strategia Europa 2020.</p>
      <p sl="ro">Mi associo inoltre pienamente all’esigenza di garantire coerenza e complementarietà tra i vari strumenti attualmente in vigore che sostengono la ricerca, lo sviluppo e l’innovazione. Infine, un bilancio credibile dev’essere coerente e garantire una spesa efficiente evitando le duplicazioni nell’impiego dei fondi.</p>
    </intervention>
    <intervention id="3-493-000" speaker_id="28148" name="Françoise Castex" is_mep="True" mode="written">
      <p sl="fr">Mi sono espressa a favore della relazione. Il grande pregio di questo documento è che cerca di mobilizzare tutte le risorse di bilancio dell’UE in maniera coerente, quale mezzo per conseguire la strategia Europa 2020, e di assumere una posizione che è diametralmente opposta all’approccio miope degli Stati membri. Mentre tali paesi vogliono ridurre l’Europa al comun denominatore dei loro contributi, che vorrebbero che diminuissero, e dei suoi ritorni finanziari, che vorrebbero che aumentassero, la relazione si batte per mettere in campo politiche comunitarie forti e integrate, in termini sia di politiche di lunga data, sia di nuove competenze attribuite dal trattato di Lisbona.</p>
    </intervention>
    <intervention id="3-494-000" speaker_id="96603" name="Nessa Childers" is_mep="True" mode="written">
      <p sl="en">Dobbiamo orientare il bilancio comunitario al XXI secolo. Il bilancio dev’essere all’altezza delle nostre ambizioni. Occorrono nuovi investimenti paneuropei per promuovere il valore aggiunto a livello europeo fungendo da catalizzatori per ulteriori investimenti privati e creando economie di scala. Occorrono investimenti ecologici massicci in aree quali le infrastrutture rinnovabili, con più parchi eolici al nord ed energia solare a sud. Gli investimenti irlandesi nell’energia eolica avranno un ritorno solamente se, ad esempio, vi sarà un’infrastruttura europea per esportare tale energia attraverso il Regno Unito e la Francia. Alla luce del rincaro dei prezzi del petrolio e dell’aumento dei danni ambientali, sappiamo che ora l’UE deve dare vita a una società più sostenibile diventando più efficiente dal punto di vista energetico, utilizzando più energie rinnovabili, investendo nei trasporti pubblici e garantendo che i nostri figli vivano in un ambiente salubre e pulito. Il bilancio comunitario del lungo periodo dovrebbe anche seguire gli obiettivi strategici concordati nella cosiddetta UE 2020, soprattutto i nostri obiettivi climatici vincolanti a livello internazionale. La PAC dovrebbe essere riformata e compensare gli agricoltori per il fatto che producono beni pubblici, quali aree rurali piacevoli e ricche di biodiversità. Occorre mantenere il bilancio della PAC per garantire l’erogazione di questi servizi ambientali imprescindibili in Irlanda e in tutta Europa.</p>
    </intervention>
    <intervention id="3-495-000" speaker_id="24030" name="Philip Claeys" is_mep="True" mode="written">
      <p sl="nl">The relazione sul quadro finanziario pluriennale dell’UE non tiene assolutamente conto delle frustrazioni degli Stati membri, degli elettori e dei contribuenti di tutta Europa. Si moltiplicano gli appelli a favore di entrate più cospicue per l’Unione europea mentre, al contempo, tutti gli altri livelli di amministrazione sono costretti a ricorrere ai tagli. Il fatto che non venga considerato tale aspetto testimonia la nostra profonda arroganza e alienazione dal mondo. L’Europa non deve fare il passo più lungo della gamba, deve concentrarsi sulle sue attività chiave e deve anch’essa mettere a segno tutta una serie di risparmi. Solo così riusciremo a ripristinare la fiducia degli elettori.</p>
    </intervention>
    <intervention id="3-495-375" speaker_id="96856" name="George Sabin Cutaş" is_mep="True" mode="written">
      <p sl="ro">Mi sono espresso a favore della relazione sul nuovo quadro finanziario pluriennale, in quanto introduce la possibilità di applicare una tassa sulle transazioni finanziarie a livello europeo. In questo modo verrebbe riscossa un’imposta sulle transazioni finanziarie speculative, scoraggiando tale pratica e generando nuovi introiti destinati agli Stati membri dell’Unione europea.</p>
    </intervention>
    <intervention id="3-495-750" speaker_id="4347" name="Christine De Veyrac" is_mep="True" mode="written">
      <p sl="fr">L’Unione europea, grazie ai suoi finanziamenti alla ricerca e innovazione, e mediante il suo sostegno all’agricoltura ma anche allo sviluppo regionale, contribuisce in maniera molto tangibile al rilancio delle economie europee. Per tale ragione, accolgo pienamente le proposte adottate oggi dal nostro Parlamento per la formulazione del bilancio dell’Unione europea per i prossimi sette anni. Per soddisfare le esigenze dei cittadini, il Parlamento ha proposto di creare, nel contesto dei Fondi strutturali, una nuova categoria di regioni il cui PIL pro capite si aggira tra il 75per cento e il 90per cento del PIL dell’Unione. Tali regioni riceveranno pertanto aiuti finanziari in base a criteri più consoni alla loro situazione. Appoggio appieno tale proposta che, ad esempio, produrrà vantaggi diretti per i cittadini della mia circoscrizione elettorale di Languedoc-Roussillon.</p>
    </intervention>
    <intervention id="3-496-000" speaker_id="2212" name="Philippe de Villiers" is_mep="True" mode="written">
      <p sl="fr">Il Parlamento europeo si è nuovamente espresso a gran voce sul bilancio europeo mediante il quadro finanziario pluriennale, una sorta di piano comunitario quinquennale.</p>
      <p sl="fr">L’UE, che impone agli Stati membri sacrifici che possono essere molto esigenti, non applica assolutamente tale saggio suggerimento a se stessa. Le proposte contenute in questo testo sono irreali e assomigliano più a degli incantesimi anestetizzanti; gli sprechi e la burocrazia hanno ancora un futuro radioso davanti.</p>
      <p sl="fr">Quel che è peggio, per sfuggire al “ricatto” degli Stati membri, che sono naturalmente riluttanti ad aumentare i loro già elevati contributi, il Parlamento solleva ancora una volta la questione delle risorse proprie dell’UE o, in una parola, di una tassa europea. Il nuovo motto europeo potrebbe essere “Fa quel che dico ma non quel che faccio”.</p>
    </intervention>
    <intervention id="3-495-500" speaker_id="96868" name="Karima Delli" is_mep="True" mode="written">
      <p sl="fr">Adottando la presente relazione, accolgo con favore il fatto che l’emendamento 74 sia stato mantenuto, in quanto chiede la creazione di una categoria di regioni definite “intermedie” per il prossimo periodo di programmazione (2007-2013) della politica di coesione, e risponde pertanto all’esigenza di una distribuzione più equa dei fondi strutturali e di coesione tra le regioni.</p>
    </intervention>
    <intervention id="3-496-500" speaker_id="28127" name="Lena Ek" is_mep="True" mode="written">
      <p sl="sv">Condivido l’accento posto dalla relazione sulle sfide comuni che attendono l’Europa. Tratta le questioni del clima e dell’ambiente quali elementi costitutivi di tutte le aree di politica, si occupa della lotta per la democrazia, la pace e la libertà a livello globale, e dell’esigenza urgente di ricerca, innovazione e infrastrutture. La strategia Europa 2020 e gli investimenti in iniziative con valore aggiunto europeo hanno permeato le discussioni durante il lavoro svolto sulla relazione. Mi preoccupa tuttavia non poco il fatto che abbiamo concesso al Consiglio la facoltà di stabilire le priorità. Il Parlamento europeo avrebbe dovuto avere il coraggio di fissare tali priorità. Benché siano contenuti tutti i requisiti per un’Europa inclusiva, sostenibile e competitiva, non c’è dubbio alcuno sul fatto che non riusciremo mai a finanziare tutto in una volta attingendo al bilancio comunitario. Vorrei una strategia negoziale realistica e fattibile, che non è stata formulata, in quanto la relazione non stabilisce alcuna priorità chiara. Mi sono pertanto astenuta dalla votazione finale.</p>
    </intervention>
    <intervention id="3-497-000" speaker_id="96977" name="Diogo Feio" is_mep="True" mode="written">
      <p sl="pt">L’idea che il quadro finanziario pluriennale (QFP) debba sostenere la governance economica, quando l’UE si è già resa conto che un maggiore coordinamento della politica economica e un maggiore controllo della politica di bilancio sono entrambi necessari, mi sembra un concetto estremamente rilevante.</p>
      <p sl="pt">Oltre a quest’idea, la relazione contiene innumerevoli punti controversi che meritano ulteriori studi e approfondimenti. Valuto positivamente il fatto che il QFP sia stato messo a servizio degli obiettivi della strategia Europa 2020, che si proponga per lo meno di mantenere invariato il bilancio della politica agricola comune e di preservare il sistema dei due pilastri. Mi preme tuttavia ribadire nuovamente che la richiesta di introdurre una tassa sulle transazioni finanziarie è comparsa ancora una volta in una relazione che non è direttamente correlata alla fissazione della politica finanziaria, e che io non considero una pratica trasparente.</p>
    </intervention>
    <intervention id="3-497-250" speaker_id="96899" name="José Manuel Fernandes" is_mep="True" mode="written">
      <p sl="pt">Mi congratulo col relatore per il lavoro eccellente, che si è tradotto in una relazione che ci consente di iniziare a redigere il prossimo quadro finanziario pluriennale (QFP) per il periodo successivo al 2013, che costituisce una sfida per la Commissione e per il Consiglio.</p>
      <p sl="pt">La strategia Europa 2020 è consensuale, le sue priorità sono chiare e i suoi obiettivi misurabili. Rappresenterà la nostra guida per le prossime prospettive finanziarie. Tuttavia, la strategia si tradurrà in un successo solamente se sarà dotata di un bilancio che corrisponda alle sue azioni e ai suoi obiettivi. In tal senso, è necessario che le cifre del QFP siano all’altezza dell’ambizione e dell’impegno rappresentato dalla strategia Europa 2020. La politica di coesione scaturisce dal principio di solidarietà. è importante che tale coesione sia economica, sociale e territoriale, e che sostenga le regioni più povere. Considero essenziale che i finanziamenti destinati alla politica di coesione vengano per lo meno mantenuti sugli stessi livelli.</p>
      <p sl="pt">La politica agricola comune (PAC) è stata un successo. Pertanto, anche gli importi complessivi destinati all’agricoltura andrebbero mantenuti invariati e distribuiti in maniera più equa. è importante prevedere un QFP le cui entrate non dipendano per più dell’80per cento dai bilanci nazionali. Sussiste pertanto l’esigenza impellente di proseguire la discussione sulle nuove risorse proprie.</p>
    </intervention>
    <intervention id="3-497-500" speaker_id="96706" name="João Ferreira" is_mep="True" mode="written">
      <p sl="pt">Il relatore ha dichiarato che è giunto il momento di porre fine alle dichiarazioni d’intenti altisonanti che non sono adeguatamente sostenute da risorse finanziarie tali da consentire l’effettivo raggiungimento degli obiettivi annunciati. La relazione rappresenta un esempio perfetto di tale esercizio. In pratica, proponendo di congelare il bilancio comunitario fino alla revisione del 2020, con un incremento residuale del 5per cento, si pregiudicano molti degli obiettivi contenuti nelle 40 pagine del testo, in particolare quelli relativi alla coesione sociale ed economica.</p>
      <p sl="pt">Di fronte a una grave crisi economica e sociale, esacerbata dalla politica comunitaria, i bilanci che scaturiscono da queste prospettive finanziarie non saranno in grado di garantire una funzione ridistributiva, essenziale alla realizzazione efficace del principio di coesione. Abbiamo formulato innumerevoli proposte sull’esigenza di incrementare il bilancio comunitario per sostenere la coesione economica e sociale, nonché per ridimensionare la natura obbligatoria dei contributi nazionali, che verrebbero ridotti a un massimo del 10per cento del costo totale del progetto presentato, soprattutto nei paesi con le maggiori difficoltà finanziarie. Inoltre, abbiamo sottolineato l’importanza di promuovere gli investimenti nei servizi pubblici, di sostenere la produzione, di creare posti di lavoro corredati di diritti, di eliminare la povertà e di combattere le disuguaglianze sociali.</p>
      <p sl="pt">La direzione proposta dalla relazione è qualcosa di diverso; qualcosa di molto diverso. Per questo abbiamo votato contro.</p>
    </intervention>
    <intervention id="3-498-000" speaker_id="4466" name="Ilda Figueiredo" is_mep="True" mode="written">
      <p sl="pt">Malgrado gli sporadici punti positivi, la relazione non suggerisce una rottura e un cambiamento rispetto alle politiche dell’Unione europea in materia di risorse finanziarie. Ci siamo pertanto espressi a sfavore.</p>
      <p sl="pt">Particolarmente grava è il fatto che non si occupi, quale priorità assoluta, della risposta ai gravi problemi sociali creati dalla crisi economica e sociale, con un incremento significativo del bilancio comunitario destinato alla coesione economica e sociale, accompagnato da un taglio dei contributi nazionali obbligatori, che dovrebbero essere ridimensionati a un massimo del 10per cento del progetto presentato. In particolare, nei paesi con le maggiori difficoltà finanziarie, dovrebbe privilegiare gli investimenti nei servizi pubblici, sostenere la produzione, creare posti di lavoro corredati di diritti, eliminare la povertà e combattere le disuguaglianze sociali e tutte le tipologie di discriminazione, non da ultimo quella di genere.</p>
      <p sl="pt">Inoltre, occorre promuovere la pace, la cooperazione e gli aiuti per lo sviluppo, e un taglio ragguardevole delle spese militari e di rappresentanza esterna.</p>
      <p sl="pt">La relazione si limita deplorevolmente a proporre un incremento residuale dell’attuale bilancio comunitario pari al 5per cento, pur opponendosi al congelamento del bilancio comunitario successivo al 2013, come richiesto da alcuni Stati membri. Tuttavia, l’incremento proposto significa che il prossimo quadro finanziario pluriennale (prospettive finanziarie) 2014-2020 rappresenterebbe solamente l’1,11per cento del reddito nazionale lordo (RNL) comunitario, invece dell’1,06per cento, la somma prevista per il 2013.</p>
    </intervention>
    <intervention id="3-499-000" speaker_id="23868" name="Monika Flašíková Beňová" is_mep="True" mode="written">
      <p sl="sk">In una situazione in cui molti Stati membri stanno adottando misure fiscali severe, il bilancio comunitario dev’essere quanto mai giustificato. Deve garantire il livello massimo possibile di valore aggiunto europeo, dev’essere gestito in modo ragionevole e sostenere per quanto possibile le risorse pubbliche e private. La struttura del quadro finanziario pluriennale (QFP) futuro dovrebbe essere realistica, garantire la continuità della pianificazione e colmare le lacune dell’attuale QFP, soprattutto la carenza di flessibilità nelle diverse aree. Per quanto riguarda il metodo di sviluppo di un sistema di risorse proprie per l’UE, gradualmente sostituito dai contributi dei paesi membri e percepito quindi come un onere eccessivo a carico delle casse pubbliche degli Stati membri, la riforma di tale sistema è più necessaria che mai.</p>
      <p sl="sk">A mio parere, un sistema migliore capace di assicurare equità, trasparenza e introiti di bilancio sufficienti farebbe sì che il processo decisionale a livello di bilancio si concentrasse maggiormente sulle priorità chiave dell’Unione. In particolare le esenzioni e i meccanismi correttivi attuali dovrebbero essere gradualmente aboliti, un passo essenziale verso una maggiore equità e trasparenza del bilancio comunitario.</p>
    </intervention>
    <intervention id="3-500-000" speaker_id="2125" name="Pat the Cope Gallagher" is_mep="True" mode="written">
      <p sl="en">Il bilancio comunitario post-2013 dev’essere all’altezza degli obiettivi di mantenimento della competitività, di potenziamento della crescita economica e di lotta alla disoccupazione galoppante in Europa. Ritengo che l’agricoltura e una politica agricola comune dotata di risorse adeguate siano cruciali per tale obiettivo. Appoggio pienamente la richiesta della relazione di correlare l’agricoltura alla strategia Europa 2020, in quanto sono fermamente convinto che il settore agricolo e alimentare possano offrire un contributo prezioso alla crescita economica futura in Irlanda e in tutta Europa. Per questo è essenziale tutelare e mantenere la somma approssimativa di 1,7 miliardi di euro che l’Irlanda riceve annualmente sotto la PAC. Una politica agricola comune dotata di risorse solide proteggerà la sicurezza alimentare europea, contribuirà ai nostri obiettivi in materia di cambiamenti climatici e preserverà l’occupazione nelle nostre comunità rurali. Mi rallegra che la relazione riconosca il ruolo ricoperto dai settori della pesca e dell’acquacoltura nel mantenere l’occupazione nelle regioni costiere, insulari e remote. Credo che vadano stanziati maggiori fondi a favore di tali comunità a titolo del Fondo europeo per la pesca post-2013. Il processo di pace in Irlanda ha beneficiato enormemente del bilancio comunitario. Esorto tutti gli eurodeputati a battersi per il mantenimento di questi programmi importanti.</p>
    </intervention>
    <intervention id="3-500-125" speaker_id="1164" name="Bruno Gollnisch" is_mep="True" mode="written">
      <p sl="fr">Nonostante la lunghezza eccezionale del testo, in sintesi il Parlamento chiede che dopo il 2013 il bilancio europeo, in termini di somme complessive e distribuzione, venga ripensato in funzione delle competenze e delle numerose priorità dell’Unione europea, come da esso definite.</p>
      <p sl="fr">La relazione ne propone pertanto l’incremento – di almeno il 5per cento in un primo tempo. Come verrà finanziato? Con una nuova imposta europea, naturalmente! Chi stanno cercando di prendere in giro? L’Europa costa già moltissimo. Quel è stato il risultato? Totale impotenza di fronte alla crisi, danni causati dall’euro, gli accordi commerciali e l’accordo di Schengen, prese di posizione sterili, interferenze e ostacoli in altri campi.</p>
      <p sl="fr">In un periodo in cui gli Stati membri sono costretti a tagliare drasticamente i loro bilanci, in cui i cittadini vengono esortati a tirare la cinghia, in cui i sistemi di sicurezza sociale sono messi a repentaglio dalla disoccupazione e dall’immigrazione, mentre i responsabili della crisi continuano a riempirsi le tasche e i mercati continuano a speculare, è scandaloso che quest’Assemblea, in combutta con Bruxelles, pretenda un solo centesimo in più per perseguire tali politiche e farle degenerare.</p>
    </intervention>
    <intervention id="3-500-250" speaker_id="96953" name="Estelle Grelier" is_mep="True" mode="written">
      <p sl="fr">Con l’adozione della relazione Garriga sulle sfide politiche e di bilancio che attendono l’Unione europea dopo il 2013, il Parlamento anticipa, in maniera eccessivamente timida, a mio parere, le discussioni che si terranno circa le prospettive finanziarie future dell’Unione. La relazione ribadisce il suo rifiuto di mettere in concorrenza tra loro le diverse politiche di competenza dell’UE e insiste sulla necessità di mobilizzare fondi sufficienti, in linea con la strategia UE 2020. Trasmette un messaggio chiaro agli Stati membri: intendiamo sostenere politiche integrate forti, ricorrendo a un aumento di bilancio pari almeno al 5per cento. Inoltre, in un contesto in cui i cittadini devono fare i conti con l’austerità, dobbiamo mantenere una politica di coesione forte. è quello che proponiamo nella relazione, oltre a un piano per l’istituzione di una categoria intermedia di regioni, che consentirà una distribuzione dei Fondi strutturali più in linea con le situazioni economiche e sociali reali dei nostri territori. Infine, l’Unione deve dotarsi di risorse finanziarie che siano all’altezza delle sue ambizioni. Abbiamo pertanto reiterato il nostro desiderio di introdurre una tassa sulle transazioni finanziarie, un progetto che gode di un ampio consenso pubblico e che incoraggerebbe un maggiore sostegno dei cittadini a favore del progetto europeo.</p>
    </intervention>
    <intervention id="3-500-500" speaker_id="96892" name="Roberto Gualtieri" is_mep="True" mode="written">
      <p sl="it">Con il voto della relazione Garriga il Parlamento europeo fa sentire la propria voce sul futuro del bilancio europeo e avanza una proposta ambiziosa per il prossimo quadro finanziario pluriannuale. La richiesta di aumentare il bilancio UE post-2013 del 5per cento - e quindi di un passaggio dall'1,06per cento al 1,11per cento del RNL dell'UE totale, corrisponde infatti alla volontà di mantenere impegni assunti in materia di sostegno alla crescita e allo sviluppo, in primo luogo la Strategia UE2020, per i quali sono necessarie risorse adeguate. E' importante, infatti, ricordare il valore aggiunto del bilancio europeo, che può fungere da volano per la crescita economica, la ricerca e lo sviluppo e l'occupazione, soprattutto per i giovani, in accompagnamento ai bilanci nazionali.</p>
      <p sl="it">La relazione rafforza inoltre la posizione del Parlamento in favore di nuovi strumenti finanziari, come la Tassa sulle Transazioni finanziarie e gli Eurobond, che rappresentano un'opportunità per l'economia europea. Tocca ora alla Commissione raccogliere l'ambizione del Parlamento europeo, presentando le proprie proposte per il prossimo quadro finanziario europeo e non diventando ostaggio delle politiche di bilancio restrittive degli Stati membri.</p>
    </intervention>
    <intervention id="3-500-750" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore della relazione, in quanto lancia un appello a favore della formulazione di politiche comunitarie forti e integrate. Ho dato il mio sostegno ad altri due punti importanti. Innanzi tutto, la creazione nella politica di coesione di una categoria di “regioni intermedie”, per garantire che la distribuzione dei Fondi strutturali più sia maggiormente in linea con le situazioni economiche e sociali reali dei nostri territori; e, in secondo luogo, un rinnovato appello per l’istituzione di un’imposta sulle transazioni finanziarie, quale nuova risorsa per salvaguardare le politiche economiche europee. In un periodo di politiche di austerità e di persistenza delle speculazioni finanziarie indiscriminate, è giusto pretendere che il settore finanziario faccia la sua parte per rilanciare un’economia che è stata messa in ginocchio dal suo comportamento irresponsabile.</p>
    </intervention>
    <intervention id="3-501-000" speaker_id="28275" name="Małgorzata Handzlik" is_mep="True" mode="written">
      <p sl="pl">La risoluzione adottata dal Parlamento europeo è il nostro primo contributo alla discussione sulla prospettiva finanziaria futura. Accolgo incondizionatamente la proposta di incrementare il bilancio dell’Unione europea nella prossima prospettiva di bilancio. Ritengo che l’Unione europea necessiti di un bilancio ambizioso, all’altezza delle sfide che ci attendono. Ridurre o congelare il bilancio europeo, come proposto da alcuni Stati membri, non è una soluzione adeguata per l’economia europea. Il bilancio europeo deve sostenere gli Stati membri ad uscire dalla crisi e dev’essere inoltre in grado di reagire più flessibilmente agli eventi inattesi. Approvo inoltre la proposta del Parlamento di categorizzare alcune aree come regioni intermedie, per garantirne lo sviluppo futuro malgrado il fatto che superino il criterio attualmente vincolante del 75per cento del PIL dell’Unione europea. L’introduzione di tale categoria sarà d’aiuto alle regioni ancora impegnate su molte sfide legate allo sviluppo, malgrado il loro superamento della media comunitaria e, nel prossimo futuro, rientreranno in tale categoria anche le regioni polacche.</p>
    </intervention>
    <intervention id="3-501-500" speaker_id="28131" name="Anna Hedh" is_mep="True" mode="written">
      <p sl="sv">Sono dell’avviso che il bilancio comunitario debba essere dotato di risorse sufficienti per poter finanziare gli impegni concordati. Al contempo, mi preme sottolineare che l’UE dovrebbe avere un atteggiamento improntato alla moderazione ed erogare tali risorse mediante una ridistribuzione del bilancio comunitario esistente. Non credo che l’importo complessivo del bilancio vada incrementato. Preferirei una riduzione del bilancio agricolo a favore delle priorità della ricerca e sviluppo e della conversione all’energia verde, ecc., stabilite nella strategia Europa 2020. Non ritengo pertanto che il livello di bilancio per il 2013 destinato all’agricoltura vada mantenuto, ma accoglierei con favore un’equa distribuzione degli aiuti all’agricoltura tra gli Stati membri.</p>
      <p sl="sv">Inoltre, reputo molto importante migliorare l’efficienza delle spese amministrative comunitarie, e un modo per farlo consiste nell’accrescere la trasparenza del processo di distribuzione e impiego di tali spese.</p>
      <p sl="sv">Non concordo con la revisione del massimale delle risorse proprie, in quanto dovrebbe essere possibile finanziare le politiche comunitarie mantenendo inalterato l’attuale reddito. Ravviso inoltre l’esigenza di rivedere il sistema comunitario delle risorse proprie. Il sistema attuale è molto complicato e carente in termini di trasparenza. I rimborsi non hanno contribuito all’equità del sistema, bensì hanno generato tutta una serie di nuove esenzioni e correzioni. Tuttavia, una modifica del sistema non conferisce all’UE un diritto diretto di tassazione, in quanto il trattato non contempla competenze del genere per l’Unione. Qualsiasi modifica del sistema delle risorse proprie è soggetta all’approvazione di tutti gli Stati membri prima di entrare in vigore.</p>
    </intervention>
    <intervention id="3-501-750" speaker_id="28124" name="Gunnar Hökmark" is_mep="True" mode="written">
      <p sl="sv">Nella votazione dell’8 giugno 2011, a Strasburgo, sulla relazione concernente il bilancio comunitario di lungo periodo, noi eurodeputati svedesi conservatori abbiamo scelto di esprimerci a sfavore, in quanto la proposta non stabilisce priorità in termini di spese importanti e meno importanti, un aspetto da noi ritenuto indispensabile. Invece di dare prova di leadership e di concentrarsi su fattori che possano tradursi in crescita e competitività per l’Europa, la proposta chiede un incremento del bilancio del 5per cento, per evitare di dover stabilire delle priorità. In un periodo in cui gli Stati membri dell’UE stanno combattendo contro ingenti disavanzi di bilancio e debiti nazionali crescenti, il Parlamento europeo sceglie di pretendere più fondi per l’UE. è una linea che non possiamo sostenere. Dovremmo invece abolire progressivamente le sovvenzioni per la politica agricola comune (PAC) e i Fondi strutturali, ma purtroppo la proposta oggetto della votazione va nella direzione opposta. Pur avendo respinto la relazione nel suo complesso, accogliamo con favore la formulazione della proposta riguardante un “incremento significativo” degli stanziamenti a favore di scienza e ricerca. è un obiettivo sul quale ci siamo impegnati molto e l’averlo incluso rappresenta un passo nella giusta direzione.</p>
    </intervention>
    <intervention id="3-501-875" speaker_id="96693" name="Juozas Imbrasas" is_mep="True" mode="written">
      <p sl="lt">All’atto di determinare le prospettive finanziarie dell’UE per il periodo 2014-2020, è necessario garantire un finanziamento adeguato delle aree che stimolano la crescita economica e uno sviluppo efficace, in altre parole, prediligere la ricerca e la promozione dell’innovazione, la lotta contro la disoccupazione, la povertà e l’esclusione, una preparazione adeguata ai cambiamenti demografici, un uso responsabile delle risorse naturali, la sicurezza interna ed esterna, la politica regionale e agricola, e lo sviluppo dell’energia e dell’infrastruttura dei trasporti. Mi sono astenuto dal votare sul documento perché dobbiamo sottoporre la politica agricola comune a una revisione radicale, che deve garantire un sistema equo e uniforme di pagamenti diretti, e occorre inoltre intervenire su molte altre aree importanti, senza le quali non potremmo creare un’Europa competitiva e forte.</p>
    </intervention>
    <intervention id="3-502-000" speaker_id="96857" name="Cătălin Sorin Ivan" is_mep="True" mode="written">
      <p sl="ro">La relazione in oggetto è forse una delle più importanti di questa legislatura. Ho avuto l’occasione di essere il relatore per la commissione per la cultura e l’istruzione, e reputo che l’accordo che è stato raggiunto, benché tutt’altro che perfetto, sia presumibilmente il migliore che potevamo raggiungere nell’attuale clima economico. Ho votato fiduciosamente a favore, e spero che il testo trasmetta un messaggio chiaro al Consiglio, che dovrà tener conto della posizione del Parlamento europeo.</p>
    </intervention>
    <intervention id="3-503-000" speaker_id="96934" name="Sandra Kalniete" is_mep="True" mode="written">
      <p sl="lv">Ho votato a favore della risoluzione, in quanto il testo identifica i problemi e le priorità principali dell’UE nel nuovo quadro finanziario pluriennale. Vorrei sottolineare in particolare la richiesta contenuta nella risoluzione, che invita la Commissione a presentare proposte a favore di una politica agricola comune (PAC) europea efficace ed efficiente, che distribuisca più equamente i pagamenti diretti tra Stati membri e agricoltori, e rafforzi il legame tra i beni pubblici erogati dagli agricoltori e le sovvenzioni versate ai medesimi. Appoggio pienamente la richiesta di mantenere invariati, anche per il prossimo periodo di programmazione finanziaria, i fondi stanziati per la PAC nel bilancio per il 2013, per consentire alla PAC di adempiere ai doveri e obiettivi più ampi ad essa assegnati. Il nuovo sistema finanziario dell’UE dev’essere più trasparente, semplice ed equo. Per questo appoggio le proposte a favore di una graduale sostituzione del sistema di contributi nazionali – che pone un accento smisurato sui bilanci netti tra gli Stati membri invece che sul principio di solidarietà e sull’interesse comune europeo – con le risorse proprie dell’Unione, che quest’ultima reperirebbe in maniera diretta e indipendente dai bilanci nazionali.</p>
    </intervention>
    <intervention id="3-504-000" speaker_id="96901" name="Krišjānis Kariņš" is_mep="True" mode="written">
      <p sl="lv">Benché la relazione del Parlamento europeo intitolata "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva” contenga molte idee meritevoli di sostegno, ho deciso di non avallarla, in quanto ritengo che danneggi l’immagine dell’Unione europea agli occhi dei cittadini. La relazione suggerisce di incrementare l’onere fiscale a carico dei cittadini europei, e non posso accettarlo. è comprensibile che l’Europa debba disporre di finanze proprie e che le stesse possano essere reperite mediante la riscossione delle imposte. Tuttavia, ciò presupporrebbe la creazione di un’Europa federale, una questione che dovrebbe essere oggetto di discussioni aperte, e non venir imposta clandestinamente attraverso la politica tributaria. Se vogliamo proseguire lungo questa strada, dobbiamo prima accertarci che gli Stati membri siano disposti a rinunciare al loro gettito fiscale per il bene dell’Unione europea, e solo allora si potrebbe pensare di istituire un bilancio comune autofinanziato. Per i politici prendere questo tipo di decisione significa coinvolgere la società, e in questo caso non è successo.</p>
    </intervention>
    <intervention id="3-504-250" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, onorevoli colleghi, mi congratulo con l'onorevole Garriga Polledo per l'ottimo lavoro svolto sull'importante tema delle future prospettive finanziarie. Il collega ha infatti presentato all'aula un'efficace sintesi capace di ricomprendere le posizioni delle diverse delegazioni nazionali e dei vari gruppi politici. Condivido fortemente la scelta di richiedere un incremento delle risorse per il prossimo Quadro finanziario pluriennale, di almeno il cinque per cento. Vorrei, inoltre, sottolineare la parte della relazione relativa alla Politica Agricola Comune, considerando il mio ruolo di relatore per parere della commissione per l'agricoltura e lo sviluppo rurale. Esprimo, pertanto, il mio pieno sostegno alla scelta di mantenere quantomeno inalterato il bilancio agricolo, ricordando che la PAC è l’unica vera politica europea, in grado di giocare un ruolo importante in un settore strategico, capace di fornire beni di pubblica utilità e di generare un autentico valore aggiunto europeo. Mi preme, infine, evidenziare quanto votato in relazione alla politica di coesione, dove si è riusciti ad inserire una clausola di salvaguardia nell'eventualità dell'introduzione delle c.d categorie intermedie, per evitare che si sottraessero risorse alle regioni di Obiettivo convergenza, competitività e cooperazione. Ciò significa che per finanziare un nuovo Obiettivo saranno necessarie risorse aggiuntive.</p>
    </intervention>
    <intervention id="3-504-500" speaker_id="photo_generic" name="Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Riteniamo che al bilancio comunitario vadano conferite risorse sufficienti per poter finanziare gli impegni che sono stati concordati. Al contempo, ci preme sottolineare che l’UE dovrebbe per quanto possibile adottare un atteggiamento di moderazione e mettere a disposizione tali risorse mediante una ridistribuzione del bilancio comunitario esistente. Preferiremmo una riduzione del bilancio agricolo a favore delle priorità di ricerca e sviluppo e della conversione all’energia verde, ecc., come contemplato dalla strategia Europa 2020. Pertanto, non riteniamo che il livello di bilancio per il 2013 destinato all’agricoltura vada mantenuto, ma accoglieremmo con favore un’equa distribuzione degli aiuti all’agricoltura tra gli Stati membri.</p>
      <p sl="sv">Riteniamo inoltre che sia molto importante migliorare l’efficienza della spesa amministrativa comunitaria, e una soluzione in tal senso consiste nell’accrescere la trasparenza del processo di distribuzione e utilizzo di questa spesa.</p>
      <p sl="sv">Non concordiamo con la revisione del massimale delle risorse proprie, in quanto dovrebbe essere possibile finanziare le politiche comunitarie mantenendo inalterato l’attuale reddito. Ravvisiamo inoltre l’esigenza di rivedere il sistema comunitario delle risorse proprie. Il sistema attuale è molto complicato e carente in termini di trasparenza. I rimborsi non hanno contribuito all’equità del sistema, bensì hanno generato tutta una serie di nuove esenzioni e correzioni. Tuttavia, una modifica del sistema non conferisce all’UE un diritto diretto di tassazione, in quanto il trattato non contempla competenze del genere per l’Unione. Qualsiasi modifica del sistema delle risorse proprie è soggetta all’approvazione di tutti gli Stati membri prima di entrare in vigore.</p>
    </intervention>
    <intervention id="3-505-000" speaker_id="96823" name="Petru Constantin Luhan" is_mep="True" mode="written">
      <p sl="ro">Questa proposta di risoluzione del Parlamento europeo intitolata "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva" è importante sia per conseguire gli obiettivi UE 2020 (per quanto riguarda il ripristino e il mantenimento di una tutela a lungo termine per i livelli di crescita economica) sia per prevenire il riaffacciarsi dell’attuale crisi economica.</p>
      <p sl="ro">La relazione afferma che la strategia Europa 2020 dovrebbe definire le politiche del nuovo QFP, in quanto gli obiettivi (UE 2020) possono essere realizzati solamente mediante un impiego ottimale delle risorse esistenti (stabilite mediante le politiche del caso).</p>
      <p sl="ro">Pertanto, la fissazione delle priorità chiave per il QFP futuro, quali la conoscenza per la crescita economica, la coesione per la crescita economica e l’occupazione, la gestione delle risorse naturali e lo sviluppo sostenibile, i cittadini ed Europa globale, contribuirà a garantire lo stanziamento adeguato e l’impiego ottimale dei fondi esistenti. L’elaborazione di un nuovo QFP come previsto dalla relazione ci consentirà di mettere a punto un piano d’azione a lungo termine che produrrà risultati precisi e un potenziale di crescita economica per l’UE.</p>
    </intervention>
    <intervention id="3-506-000" speaker_id="1186" name="Astrid Lulling" is_mep="True" mode="written">
      <p sl="fr">Ho appoggiato la relazione Garriga Polledo in quanto ho ritenuto che la sua impostazione generale fosse giustificata alla luce delle sfide che attendono l’Unione europea nei prossimi anni. Non è realistico trasferire nuove responsabilità all’Europa senza incrementare le risorse finanziarie a cui la stessa può attingere.</p>
      <p sl="fr">Avrei pertanto gradito che il Parlamento europeo andasse oltre la fase delle pretese legittime e iniziasse a stabilire un determinato numero di priorità. Il ritornello “sempre più” ripetuto da diversi onorevoli è una risposta troppo comoda. Quel che ci occorre è essere convincenti a proposito dell’efficacia della spesa europea rispetto a quella nazionale. Inoltre, la dimensione qualitativa della spesa è per lo meno altrettanto importante di quella quantitativa. Infine, una fonte di considerevole risparmio potrebbe essere rappresentata dal trasferimento dei fondi non spesi a livello di Unione europea al bilancio comunitario invece che restituirli agli Stati membri.</p>
      <p sl="fr">Per quel che concerne l’introduzione di un sistema di risorse proprie, sono estremamente titubante circa l’introduzione unilaterale di una tassa sulle transazioni finanziarie non preceduta da una valutazione d’impatto seria. Sostenere una misura di questa natura senza conoscerne le implicazioni dimostra che la maggioranza del Parlamento europeo è sulla strada sbagliata.</p>
    </intervention>
    <intervention id="3-507-000" speaker_id="1403" name="David Martin" is_mep="True" mode="written">
      <p sl="en">Ho votato con rammarico contro questa risoluzione. Pur ritenendo che ci possano essere dei vantaggi nell’aggregazione delle risorse di 27 Stati membri, non me la sono sentita di votare a favore di un incremento del 5per cento del bilancio comunitario dopo il 2013, visto che non sono state esaminate dettagliatamente le spese correnti al fine di eliminare gli sprechi e le duplicazioni. Il bilancio comunitario oltre il 2013 deve dare la priorità alla crescita e alla creazione di posti di lavoro.</p>
    </intervention>
    <intervention id="3-507-500" speaker_id="4462" name="Clemente Mastella" is_mep="True" mode="written">
      <p sl="it">Il bilancio dell'Unione Europea dovrebbe fornire il massimo livello di valore aggiunto europeo, dovrebbe essere gestito in modo efficace e dimpiegare quante più risorse pubbliche e private possibile. Per far fronte alle sfide che ci attendono, sosteniamo gli obiettivi previsti dalla strategia Europa 2020, strategia che dovrebbe consentire all'Europa di riprendersi dalla crisi e di rafforzarsi tramite la creazione di occupazione ed una crescita intelligente, sostenibile e inclusiva. Essa costituisce il riferimento politico del prossimo Quadro Finanziario Pluriennale che dovrà essere quanto più ambizioso possibile. In tale contesto, riteniamo che i settori prioritari per la prossima programmazione finanziaria dovranno interessare i seguenti ambiti: conoscenza per la crescita e l'occupazione, sviluppo sostenibile, coesione per la crescita e l'occupazione, cittadinanza ed Europa globale. La struttura del prossimo Quadro Finanziario Pluriennale dovrà essere realistica, facilitare la continuità della pianificazione, evitare le lacune di quella attuale e soprattutto individuare il giusto equilibrio tra stabilità, prevedibilità a medio termine e flessibilità. Infine, siamo dell'idea che per rendere il bilancio dell'Unione Europea più equo e trasparente, le eccezioni ed i meccanismi di correzione esistenti dovrebbero essere progressivamente eliminati.</p>
    </intervention>
    <intervention id="3-508-000" speaker_id="95017" name="Iosif Matula" is_mep="True" mode="written">
      <p sl="ro">La relazione Garriga è un banco di prova per l’efficienza delle politiche comunitarie in vista del prossimo periodo di programmazione. Il relatore ci mette di fronte a una sfida enorme, che implica il soddisfacimento degli interessi nazionali, così diversificati e, al contempo, il miglioramento del valore aggiunto europeo, che si rispecchia nel quadro finanziario pluriennale.</p>
      <p sl="ro">A mio parere, i cittadini europei devono comprendere più a fondo gli obiettivi della politica di coesione. Un’Europa forte, vale a dire un’Europa in grado di affrontare l’ambiente competitivo globale, è un obiettivo raggiungibile solamente se la politica di coesione viene mantenuta come elemento chiave nelle politiche comunitarie, il cui scopo dev’essere il raggiungimento di uno sviluppo equilibrato in ogni regione. Mi preme insistere sul mantenimento di una quota consistente delle prospettive future di bilancio a favore della politica di coesione. L’appianamento delle disparità economiche e sociali in seno all’UE deve continuare a essere la sua priorità primaria.</p>
      <p sl="ro">Per conseguire i risultati proposti, dobbiamo mantenere i criteri principali di stanziamento dei fondi in base al livello di sviluppo e alla convergenza tra le regioni comunitarie. Appoggio la relazione, in quanto ritengo che l’integrazione del quadro finanziario pluriennale dopo il 2013 sia una soluzione praticabile, che implica modificare la struttura corrente. Oltre a erogare fondi a favore della ricerca e sviluppo, dell’energia e dei trasporti, dobbiamo anche valutare degli investimenti nelle aree della coesione e dell’agricoltura.</p>
    </intervention>
    <intervention id="3-508-500" speaker_id="4393" name="Mario Mauro" is_mep="True" mode="written">
      <p sl="it">La relazione del collega Salvador Garriga su "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva" costituisce un’importante passo nel riassetto istituzionale ed economico dell’Unione europea dopo l’entrata in vigore del trattato di Lisbona. Sappiamo tutti che il nuovo trattato chiede nuovi settori di competenza da tenere in considerazione nel prossimo quadro finanziario pluriennale. Questo ci aiuterà senza dubbio ad affrontare le nuove sfide globali. Il mio voto è favorevole.</p>
    </intervention>
    <intervention id="3-509-000" speaker_id="2173" name="Arlene McCarthy" is_mep="True" mode="written">
      <p sl="en">Gli eurodeputati del Labour Party ritengono che la spesa comunitaria debba concentrarsi in via prioritaria sul finanziamento di investimenti economici e sulla ricerca, che conferisce slancio all’economia e crea posti di lavoro. Una spesa comunitaria mirata rappresenta un modo per promuovere le economie locali e creare occupazione per le nostre comunità. Visti i tagli del governo, l’UE sta erogando risorse vitali per le regioni britanniche. Tuttavia, i contribuenti vorrebbero una maggiore convenienza. Per questo gli eurodeputati del Labour Party si sono espressi contro un incremento del 5per cento del bilancio. I risparmi possono e devono essere messi a segno in altre aree, in particolare nella politica agricola comune – comprese le sovvenzioni dannose sulle esportazioni agricole e le sovvenzioni al tabacco – per finanziare le priorità economiche dell’Europa.</p>
      <p sl="en">La discussione sul prossimo quadro finanziario pluriennale è un’occasione per intraprendere riforma fondamentali e come tale va colta. Una politica del “comportarsi come se nulla fosse successo” non è praticabile in un’Europa che ha bisogno di fondi per l’occupazione e la crescita. Gli eurodeputati del Labour Party non ritengono che le famiglie debbano continuare a farsi carico di tutti i costi legati al contributo britannico al bilancio. Per questo chiediamo una discussione sulle modalità alternative di finanziamento dell’UE, riducendo gli importi derivanti dall’IVA e dai bilanci nazionali mediante soluzioni quali misure coordinate che colpiscano il settore finanziario, decisamente sottotassato.</p>
    </intervention>
    <intervention id="3-510-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questa relazione rende la strategia Europa 2020 l’ossatura vera e propria del bilancio comunitario. Appoggia il semestre europeo, il meccanismo europeo di stabilità e il Patto euro plus. Non viene fatta parola della questione nucleare. Dovrebbe essere previsto un bilancio per questa voce? Credo di no.</p>
    </intervention>
    <intervention id="3-510-250" speaker_id="96978" name="Nuno Melo" is_mep="True" mode="written">
      <p sl="pt">In questo momento, molti Stati membri stanno intraprendendo adeguamenti di bilancio difficili, per cui la difesa del bilancio comunitario dovrebbe essere pienamente giustificata. Il bilancio comunitario dovrebbe tradursi nel livello massimo di valore aggiunto europeo (VAE), dovrebbe dare prova di una gestione solida e servire a stimolare per quanto possibile le risorse pubbliche e private.</p>
      <p sl="pt">La strategia Europa 2020 rappresenta la risposta dell’UE a tali sfide. Si tratta di una strategia tesa ad aiutare l’Europa a riprendersi dalla crisi e ad uscirne rafforzata, mediante la creazione di posti di lavoro e di una crescita intelligente, sostenibile e inclusiva. Concordo col relatore quando afferma che “la strategia Europa 2020 dovrebbe costituire il riferimento politico principale del prossimo [quadro finanziario pluriennale] e rispecchiare le ambizioni della strategia”. Le priorità del prossimo QFP andrebbero raggruppate attorno alle seguenti questioni: conoscenza per la crescita e l’occupazione, gestione delle risorse naturali e sviluppo sostenibile, coesione per la crescita e l’occupazione, cittadinanza, ed Europa globale.</p>
    </intervention>
    <intervention id="3-510-500" speaker_id="96999" name="Alexander Mirsky" is_mep="True" mode="written">
      <p sl="en">La relazione della commissione speciale sulle sfide politiche e le risorse di bilancio definisce la priorità politiche del Parlamento per il quadro finanziario pluriennale dopo il 2013. Un punto importante della relazione è la richiesta di introdurre una o più risorse proprie autentiche in sostituzione del sistema attuale delle risorse RNL e al fine di conseguire un sistema finanziario autonomo, più equo, più trasparente, più semplice e più giusto. Per evitare gli abusi nell’utilizzo dei dati contabili, è necessario sostenere questa relazione. Ho votato favorevolmente.</p>
    </intervention>
    <intervention id="3-511-000" speaker_id="28255" name="Andreas Mölzer" is_mep="True" mode="written">
      <p sl="de">Dal momento del fallimento del pacchetto di salvataggio dell’euro, ai contribuenti netti è stato chiesto di versare importi doppi o tripli. Negli anni a venire, al posto delle garanzie, in questi meccanismi di salvataggio verranno versate somme consistenti di denaro, che dovranno essere finanziate dai contribuenti netti, in altre parole, dai cittadini operosi di Germania, Francia, Italia, Paesi Bassi e Austria, che le attingeranno dai loro bilanci nazionali; questi paesi stanno già subendo i primi, dolorosi tagli. Pretendere un incremento del bilancio in questa situazione di difficoltà è scandaloso. Non ci serve un bilancio comunitario gonfiato, di dieci volte maggiore del necessario; non ci occorre un bilancio finanziato dai contribuenti dell’UE che ha dimenticato completamente il concetto di risparmio; non ci serve una burocrazia di Bruxelles elefantiaca che lasci i contribuenti netti in mutande. Dovremmo invece percorrere coerentemente ogni strada che possa condurci al risparmio.</p>
      <p sl="de">Le sovvenzioni all’agricoltura, la voce di bilancio più ampia e più controversa, andrebbero razionalizzate. In questo modo, si ridurrebbero le pressioni sul bilancio comunitario e gli Stati membri potrebbero rispondere più agevolmente al carattere specifico del loro settore agricolo. Per tale ragione, non ho esitazione a votare contro la relazione Garriga Polledo.</p>
    </intervention>
    <intervention id="3-512-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Mi sono espresso a sfavore dell’emendamento n. 39 della relazione e, per estensione, all’emendamento 62. Ritengo che sia necessaria la creazione di una categoria intermedia di regioni per la durata del prossimo periodo di programmazione, all’unica condizione che lo stanziamento dei fondi destinati a tali regioni non intacchi gli stanziamenti mirati al conseguimento degli obiettivi di convergenza e competitività.</p>
    </intervention>
    <intervention id="3-513-000" speaker_id="96794" name="Sławomir Witold Nitras" is_mep="True" mode="written">
      <p sl="pl">Nella votazione odierna sulla relazione Garriga Polledo intitolata "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva" mi sono astenuto dal votare sugli emendamenti presentati dal gruppo dell’Alleanza Progressista di Socialisti e Democratici al Parlamento europeo, dal gruppo Verde/ Alleanza libera europea e dal gruppo Confederale della Sinistra Europea Unita/Sinistra Verde Nordica riguardanti la trasmissione alla Commissione europea di suggerimenti in merito all’introduzione di una tassa sulle transazioni finanziarie. Non me la sono sentita di appoggiare tale orientamento, benché sia un ardente sostenitore di un’imposta che consenta all’UE di dotarsi di entrate proprie. Una tassa europea garantirebbe il conseguimento degli obiettivi comunitari senza i vincoli imposti dalle posizioni degli Stati membri, che sacrificano troppo spesso gli interessi comunitari a favore di obiettivi a breve termine. Ritengo tuttavia che sia poco saggio proporre l’introduzione di una tassa sulle transazioni finanziarie solamente nell’Unione europea. La nostra sfida consiste nel rendere l’economia europea la più competitiva al mondo e, a mio parere, è inaccettabile creare un onere che si tradurrebbe nella fuga di capitali dall’Europa. Analogamente, ritengo che i tentativi di introdurre una tassa sul carbonio in alternativa alla TTF siano deleteri.</p>
    </intervention>
    <intervention id="3-513-250" speaker_id="96981" name="Franz Obermayr" is_mep="True" mode="written">
      <p sl="de">I cittadini operosi d’Europa ricevono richieste sempre più frequenti di contributi sempre più elevati. In seguito alla misura disastrosa rappresentata dal pacchetto di salvataggio dell’euro, in cui i contribuenti netti hanno semplicemente dovuto pagare lo scotto della cattiva gestione e della corruzione di alcuni paesi meridionali, l’intenzione adesso è di chiedere ai cittadini dei paesi contribuenti netti, già sovraccarichi di oneri, di sborsare ancor più denaro. Invece di cogliere ogni occasione di risparmio, si procede a un incremento delle spese. Dovremmo puntare a ridurre quest’onere, non a incrementarlo. Ho pertanto votato contro la proposta.</p>
    </intervention>
    <intervention id="3-513-375" speaker_id="96694" name="Rolandas Paksas" is_mep="True" mode="written">
      <p sl="lt">Dobbiamo istituire un quadro finanziario pluriennale (QFP) che garantisca un finanziamento trasparente ed efficiente della politica comunitaria e che impedisca il ripetersi della crisi. La strategia Europa 2020 dovrebbe essere il quadro politico di riferimento del QFP. E soprattutto, un eventuale nuovo sistema di finanziamento del bilancio non dovrebbe comportare un appesantimento dell’onere a carico delle casse nazionali o un aumento delle tasse per i cittadini. Per contrastare l’insoddisfazione dei cittadini europei per la spesa attuale, è necessario migliorare la qualità dell’attuazione e dell’applicazione delle spese. Dobbiamo accrescere la trasparenza nello stanziamento e impiego dei fondi, nonché ridurre i costi amministrativi e la burocrazia. Andrebbe dedicata un’attenzione speciale alla riduzione della povertà e della disoccupazione, all’industria e all’energia, nonché alla creazione di una società basata sulla conoscenza. Dobbiamo prevedere un finanziamento adeguato dei progetti di ricerca e sviluppo su larga scala. Alla luce dell’importanza delle piccole e medie imprese (PMI), occorre stanziare risorse finanziarie adeguate per migliorarne le condizioni operative. Non concordo con la proposta di ridurre il finanziamento a favore della politica agricola comune in futuro, in quanto l’agricoltura è un settore particolarmente sensibile. Ridimensionarne le sovvenzioni si tradurrebbe in conseguenze particolarmente negative per gli agricoltori di tutti i paesi comunitari. Il Fondo sociale europeo dovrebbe diventare una priorità politica, al fine di conseguire obiettivi sociali ed occupazionali. Occorre migliorare i sistemi di monitoraggio e valutazione dell’applicazione della politica di coesione. In vista della prossima fase di allargamento dell’Unione, il QFP deve garantire una spesa adeguatamente bilanciata.</p>
    </intervention>
    <intervention id="3-513-500" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione del collega Garriga Polledo, perché credo che, per il futuro, gli strumenti finanziari dovranno essere efficaci, rafforzare la coesione e preparare l'UE per le sfide del mercato globale. Condivido l'impianto del testo; vi sono tuttavia due punti che non ho condiviso e su cui mi sono espresso in modo contrario: la tassa sulle transazioni finanziarie e gli emendamenti volti a introdurre la cosiddetta "categoria intermedia". Non ritengo, infatti, che sia opportuno inserire un riferimento alla tassa sulle transazioni finanziarie in questa relazione; il dibattito su tale tassa è importante, ma richiede un'analisi approfondita. L'inserimento di una categoria intermedia, invece, andrebbe a compromettere l'approccio orizzontale per le regioni a obiettivo 2 che si è dimostrato efficace in questi anni, il sistema di phasing-out e i fondi per le regioni a obiettivo 1, comportando un danno per le regioni italiane, a vantaggio di quelle dei nuovi Stati membri, che già, con il recente allargamento, beneficiano di un ingente quota di fondi.</p>
    </intervention>
    <intervention id="3-513-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Il nuovo quadro finanziario pluriennale (QFP) è cruciale per un’attuazione adeguata dalla strategia Europa 2020 e, in generale, per creare le condizioni di uno sviluppo solido che possa rispondere sia ai problemi che affliggono i vari popoli europei, sia alle loro aspettative di miglioramento di vita. In tale contesto, elogio l’autore della relazione per aver proposto un QFP settennale, in linea con la strategia Europa 2020, soggetto a una revisione intermedia e che presupponga come minimo quanto segue: il mantenimento del bilancio comunitario, con particolare enfasi sulla politica agricola comune (PAC) e sulla politica di coesione; una maggiore flessibilità, che diventa più necessaria man mano che i vincoli finanziari divengono più tangibili; una maggiore responsabilità democratica, di modo che i fondi europei possano veramente promuovere progetti di sviluppo che siano in grado di essere sostenibili.</p>
      <p sl="pt">In tale contesto, è importante che le regioni che sono già uscite dall’Obiettivo 1 possano passare a una fase intermedia, che rafforzi lo sviluppo di cui si sono già dimostrate capaci, invece di venir abbandonate all’improvviso, pregiudicando in tal modo i progressi messi a segno nel frattempo.</p>
    </intervention>
    <intervention id="3-513-750" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Condividiamo l’accento posto dalla relazione sulle sfide comuni che attendono l’Europa: clima e ambiente, la lotta per la democrazia, la pace e la libertà a livello globale, e l’esigenza urgente di ricerca, innovazione e infrastrutture. La strategia Europa 2020 e gli investimenti in iniziative con valore aggiunto europeo hanno permeato le discussioni durante il lavoro svolto sulla relazione.</p>
      <p sl="sv">Ci preoccupa tuttavia non poco il fatto che abbiamo concesso al Consiglio la facoltà di stabilire le priorità, uno sviluppo molto infelice per il Parlamento europeo. Benché siano contenuti tutti i requisiti per un’Europa inclusiva, sostenibile e competitiva, non c’è dubbio alcuno sul fatto che non riusciremo mai a finanziare tutto in una volta attingendo al bilancio comunitario. Vorremmo una strategia negoziale realistica e fattibile, ma visto che la relazione non stabilisce priorità chiare, riteniamo che tale obiettivo non sia stato raggiunto. Le nostre proposte di ammodernamento del bilancio comunitario non sono state inserite nel documento finale. Per queste ragioni, e anche per altre, ci siamo astenuti dalla votazione finale.</p>
    </intervention>
    <intervention id="3-513-875" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della relazione presentata dall’onorevole Garriga Polledo a nome della commissione speciale sulle sfide politiche e le risorse di bilancio per un’Unione europea sostenibile dopo il 2013. In un contesto di crescente populismo, vengono regolarmente messe in discussione l’efficacia e persino la rilevanza delle politiche comunitarie. Ciononostante, alla luce delle crisi attuali, che siano di natura finanziaria, economica, sociale o climatica, non ci serve meno Europa, ce ne serve di più. La relazione propone pertanto di dotare finalmente l’UE di risorse che siano all’altezza delle sue ambizioni, proponendo un incremento sostanziale del bilancio comunitario pari a un minimo del 5per cento e una mobilizzazione delle risorse di bilancio dell’Unione a vantaggio della strategia UE 2020. Grazie all’intervento del gruppo dell’Alleanza Progressista di Socialisti e Democratici al Parlamento europeo, il Parlamento europeo ha inserito nella relazione anche due misure forti: per quanto riguarda le entrate, una riforma radicale del sistema delle risorse proprie, in particolare mediante l’istituzione di una tassa sulle transazioni finanziarie (Tobin tax); in termini di spesa, la creazione di una categoria di “regioni intermedie” per accrescere la solidarietà tra i territori dell’UE e garantire una distribuzione più equa dei Fondi strutturali della politica regionale.</p>
    </intervention>
    <intervention id="3-514-000" speaker_id="38595" name="Rovana Plumb" is_mep="True" mode="written">
      <p sl="ro">La combinazione di fattori quali la riduzione della popolazione attiva e l’aumento dei pensionati darà luogo a tensioni aggiuntive in termini di sistemi di protezione sociale e di competitività economica, causando problemi sempre maggiori di povertà legata al genere, alla luce del numero elevato di donne anziane e delle disparità esistenti in termini di protezione sociale.</p>
      <p sl="ro">Va sottolineata l’importanza del gender budgeting quale strumento di governance per migliorare l’efficienza e l’equità, il monitoraggio adeguato del modo in cui gli stanziamenti di bilancio incidono sulle opportunità economiche e sociali di uomini e donne, e la flessibilità di ristrutturare gli stanziamenti che influiscono negativamente sul conseguimento dell’uguaglianza di genere.</p>
      <p sl="ro">Nel piano d’investimento europeo per l’occupazione, la protezione ambientale e l’innovazione occorre inserire misure specifiche per sviluppare le competenze tecniche e scientifiche delle giovani donne, al fine di migliorarne le qualifiche e l’occupabilità soprattutto nei settori strategici di crescita in cui sono sottorappresentate.</p>
      <p sl="ro">Il Fondo sociale europeo (FSE) dovrebbe erogare risorse adeguate a favore di misure volte a migliorare l’accesso al mercato del lavoro e a combattere la disoccupazione e l’esclusione sociale. Al contempo, invito la Commissione europea a proporre misure attive mediante il Fondo europeo agricolo per lo sviluppo rurale (FEASR) per sostenere l’occupazione delle donne nella aree rurali.</p>
    </intervention>
    <intervention id="3-514-500" speaker_id="107386" name="Phil Prendergast" is_mep="True" mode="written">
      <p sl="en">La rinegoziazione del bilancio comunitario inciderà sul modo in cui l’Unione opererà nei prossimi anni e sui programmi che potrà permettersi di finanziare. Il bilancio, quale percentuale del reddito nazionale lordo comunitario, dovrebbe rispecchiare le priorità concordate dall’Unione europea. Ma i negoziati devono anche riflettere le esigenze degli Stati membri alla luce degli sforzi di consolidamento in corso in molti paesi, tra cui l’Irlanda. Le difficoltà finanziarie attuali non devono indurci a trascurare l’obiettivo di stimolare la crescita, la produttività e la coesione sociale nella strategia per la crescita Europa 2020. Le politiche che accrescono la produttività, in particolare quelle nell’energia verde e nella ricerca e sviluppo, devono essere riconosciute quale motore trainante del futuro economico dell’Unione. Un’altra questione d’importanza capitale, non solo per l’Irlanda ma per l’UE nel suo complesso, è la politica agricola comune. è noto che interverranno importanti cambiamenti dopo il 2013, ma le modifiche in termini di pagamenti della PAC dovrebbero essere graduali, per permettere agli agricoltori di adeguarsi alla nuova situazione. Al contempo, il bilancio della PAC deve aiutare gli agricoltori europei ad adattarsi alle nuove sfide e opportunità.</p>
    </intervention>
    <intervention id="3-514-750" speaker_id="96903" name="Paulo Rangel" is_mep="True" mode="written">
      <p sl="pt">Il quadro finanziario pluriennale dell’UE rappresenta un’occasione per compiere scelte strategiche per il futuro. Di fatto, in un momento di profonda contrazione delle azioni statali, l’incremento del bilancio comunitario rappresenta un atto di fiducia nel progetto comune e di rafforzamento degli interventi sovranazionali. Gli Stati membri si trovano infatti a dover affrontare tutta una serie di sfide, la cui soluzione può essere individuata solamente a livello comunitario.</p>
    </intervention>
    <intervention id="3-515-000" speaker_id="4253" name="Frédérique Ries" is_mep="True" mode="written">
      <p sl="fr">Fare di più con meno risorse, come raccomandano determinati Stati membri, è una missione impossibile! Di qui l’importanza della relazione adottata questo pomeriggio sul nuovo quadro finanziario pluriennale dopo il 2013. Il documento fornisce orientamenti per consentire all’Unione europea di inaugurare un periodo di competitività, solidarietà e buona governance autentiche. Precisa che, in assenza di riassegnazioni significative in seno al bilancio delle risorse aggiuntive, l’Europa non sarà mai in grado di portare a termine le nuove missioni ad essa assegnate ai sensi del trattato di Lisbona, né di intraprendere la via della crescita sostenibile.</p>
      <p sl="fr">Tuttavia, vi sono molti campi che possono contribuire alle sinergie o alle economie di scala: il servizio europeo per l’azione esterna, gli aiuti umanitari e la protezione civile, l’aggregazione delle risorse nella difesa, la ricerca e l’innovazione, progetti infrastrutturali di rilievo (soprattutto nelle aree dell’energia e dei trasporti).</p>
      <p sl="fr">Un’altra idea che merita di essere portata avanti è quella di abolire gradualmente le sovvenzioni dannose all’ambiente, analogamente a quanto fatto dalla Commissione per il tabacco. Mi rallegro inoltre che il Parlamento europeo abbia ribadito il proprio sostegno alle risorse proprie, perché è giustissimo che l’Unione gestisca il proprio bilancio.</p>
    </intervention>
    <intervention id="3-516-000" speaker_id="97199" name="Crescenzio Rivellini" is_mep="True" mode="written">
      <p sl="it">Ho votato contro gli emendamenti alla relazione dell'on. Garriga che chiedevano di introdurre, per il prossimo periodo di programmazione finanziaria, delle categorie intermedie di regioni ovvero quelle aree con un PIL pro capite compreso tra il 75per cento e il 90per cento del PIL dell'Unione. Questa innovazione, infatti, apparentemente di apertura e di maggiore flessibilità finanziaria – in un periodo di austerità e di restrizioni di bilancio come quello attuale – comporta necessariamente una diminuzione dei fondi nei confronti delle altre regioni ed in particolar modo penalizza quelle dell'obiettivo 1 (convergenza) tra cui si ritrovano in particolare le regioni del Sud d'Italia. Noto con dispiacere che i colleghi non abbiano colto questo aspetto e si siano lasciati influenzare da logiche contrarie ai principi di solidarietà europea; fortunatamente l'emendamento 64 approvato sottolinea come queste misure transitorie non devono, ad ogni modo, andare a scapito delle attuali regioni con obiettivo convergenza, competitività e cooperazione (obiettivi 1, 2, 3).</p>
    </intervention>
    <intervention id="3-516-500" speaker_id="97022" name="Robert Rochefort" is_mep="True" mode="written">
      <p sl="fr">Le nostre risposte alle sfide a cui ci troviamo di fronte – la crisi economica, la rapida ascesa delle economie emergenti, il cambiamento climatico, il cambiamento demografico tumultuoso e così via – possono essere efficaci soltanto se le concordiamo collettivamente, a livello europeo. Sono profondamente convinto che dovremmo intraprendere la via di un maggiore coinvolgimento dell’Unione europea. Benché il bilancio comunitario rappresenti una leva politica di rilievo, il massimale delle risorse proprie comunitarie è invariato dal 1993. Questa risoluzione propone che il bilancio europeo riceva degli stanziamenti di risorse che siano all’altezza delle ambizioni dell’Unione. Sono totalmente favorevole a quest’idea e la condivido appieno. Personalmente, guardo con particolare favore all’attuazione quanto mai tempestiva della tassa europea sulle transazioni finanziarie, se non si riuscisse a trovare un accordo a livello globale. Benché non approvi pienamente che le risorse così liberate vengano assegnate al bilancio dell’Unione, in quanto ritengo che dovrebbero beneficiarne gli obiettivi di sviluppo del Millennio, almeno in parte, ho votato a favore del paragrafo 171 per trasmettere un segnale positivo a Commissione e Consiglio circa l’attuazione di tale imposta.</p>
    </intervention>
    <intervention id="3-517-000" speaker_id="28409" name="Raül Romeva i Rueda" is_mep="True" mode="written">
      <p sl="en">A favore. Come ha dichiarato poc’anzi il mio collega, l’onorevole Eickhout, congelare o ridurre il bilancio comunitario dopo il 2013 non rappresenta un approccio credibile se l’UE e gli Stati membri vogliono seriamente realizzare le priorità politiche che si sono posti, segnatamente nella strategia Europa 2020. Il coordinamento dei finanziamenti e delle azioni comunitarie costituisce senza ombra di dubbio un modo di conseguire i nostri obiettivi comuni che è preferibile alle azioni individuali. Accogliamo con favore il fatto che gli eurodeputati abbiano chiaramente manifestato tale intenzione prima della prossima discussione sul finanziamento futuro dell’UE. L’UE necessita di un sistema adeguato e prevedibile di finanziamento del proprio bilancio, per porre fine alle dispute interminabili e deleterie sui contributi nazionali al bilancio comunitario. L’introduzione di un sistema di “risorse proprie” autentico e significativo per finanziare il bilancio comunitario è l’unico modo per realizzare tale fine, e ci rallegriamo che il PE si sia così unanimemente schierato a favore di questa priorità che i Verdi caldeggiano da tempo.</p>
    </intervention>
    <intervention id="3-518-000" speaker_id="96819" name="Licia Ronzulli" is_mep="True" mode="written">
      <p sl="it">Ritengo che con il voto di oggi il Parlamento europeo abbia mandato un segnale forte e chiaro agli Stati membri che chiedono di congelare il bilancio 2014 - 2020 dell'UE. Questa sostanziale riduzione delle risorse non rappresenta infatti una scelta valida per coloro che credono in un'Europa realmente competitiva e i paesi che portano avanti questa richiesta dovrebbero anche precisare con coerenza quali progetti prioritari dovrebbero essere abbandonati per far fronte a simili tagli.</p>
      <p sl="it">La brutta abitudine di prendere un impegno politico senza le risorse finanziarie sufficienti deve essere interrotta, perché mina la progettualità e la credibilità di tutto il sistema europeo. Andare a toccare al ribasso i bilanci a lungo termine rischierebbe di compromettere sia l'incremento della spesa per la ricerca e l'innovazione sia gli investimenti per le infrastrutture, la politica estera e l'allargamento, e fare questo proprio ora comporterebbe gravi conseguenze per il futuro di tutti i Paesi membri.</p>
    </intervention>
    <intervention id="3-518-500" speaker_id="4345" name="Tokia Saïfi" is_mep="True" mode="written">
      <p sl="fr">Nell’ambito della votazione su "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva", ho votato a favore della creazione di una categoria intermedia di regioni con un PIL pro capite compreso tra il 75per cento e il 90per cento del PIL dell’UE. Dieci regioni francesi dovrebbero rientrare nei criteri di questa nuova categoria, tra cui Nord-Pas-de-Calais e Picardie.</p>
      <p sl="fr">La creazione di questa terza categoria di regioni consentirà loro di beneficiare dei finanziamenti per l’occupazione, la crescita sostenibile e la competitività. Un altro punto importante della relazione è il sostegno all’istituzione di un sistema di finanziamento del bilancio europeo che si rivela più trasparente, semplice ed equo. Tra le misure proposte dalla Commissione, figura la creazione di una tassa sulle transazioni finanziarie. Il Parlamento si esprime spesso a favore di tale imposta, e io appoggio con convinzione tale misura che migliorerà l’operatività dei mercati riducendo le speculazioni, contribuendo a finanziare i beni pubblici globali e a ridurre il disavanzi di bilancio.</p>
    </intervention>
    <intervention id="3-519-000" speaker_id="28295" name="Antolín Sánchez Presedo" is_mep="True" mode="written">
      <p sl="es">Anche se avrei preferito un esito più ambizioso, la relazione Garriga Polledo sulla prospettiva finanziaria a decorrere dal 2014 rappresenta un passo in avanti, il risultato di un ampio compromesso politico raggiunto in seno alla commissione speciale, creata per la prima volta al Parlamento, prima della presentazione della proposta della Commissione.</p>
      <p sl="es">La relazione riconosce la necessità di stanziare maggiori risorse per realizzare gli obiettivi della strategia Europa 2020, per sviluppare le politiche europee e onorare gli impegni derivanti dall’allargamento e dal trattato di Lisbona. Sostiene la necessità di risorse proprie nuove, aprendo così le porte a un’Unione fiscale e a una tassa sulle transazioni finanziarie che andrebbe estesa al resto del mondo. A partire dal 2020, propone periodi di cinque anni (o di cinque più cinque anni) che sono maggiormente in sintonia col mandato delle istituzioni.</p>
      <p sl="es">Reputo che il sostegno alle attività correlate al mare e la creazione di una nuova categoria di regioni con un reddito pro capite tra il 75per cento e il 90per cento dell’UE uno sviluppo molto positivo per la Galizia. è necessario per evitare l’interruzione del flusso di fondi comunitari e per garantire una transizione verso una migliore competitività e la promozione della convergenza sulla via dello sviluppo sostenibile.</p>
    </intervention>
    <intervention id="3-519-500" speaker_id="96678" name="Alf Svensson" is_mep="True" mode="written">
      <p sl="sv">Quando mercoledì 8 giugno il Parlamento europeo ha votato su "Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva", ho scelto di esprimermi contro la relazione. In un periodo in cui gli Stati membri dell’UE sono sottoposti a enormi pressioni di bilancio, mi delude constatare come il Parlamento europeo, invece di fissare delle priorità, scelga di incrementare il bilancio almeno del 5per cento. Il Parlamento europeo ha votato a favore del mantenimento dei contributi in aree che tengono l’economia europea incatenata a metodi obsoleti, ad esempio stanziando delle somme per la politica agricola comune che sono per lo meno altrettanto ingenti di quelle dell’esercizio 2013. Mi oppongo inoltre alla proposta del Parlamento europeo di riformare i finanziamenti comunitari introducendo un sistema di risorse proprie. Alcune di tali risorse dovrebbero essere generate da una tassa sulle transazioni finanziarie (TTF).</p>
    </intervention>
    <intervention id="3-520-000" speaker_id="102931" name="Keith Taylor" is_mep="True" mode="written">
      <p sl="en">Mi esprimerò a favore di un emendamento della relazione sul quadro finanziario pluriennale (QFP) che limita i contributi dei paesi dell’UE al tasso di inflazione (attualmente, 3,2per cento) o a una percentuale ad esso inferiore, come suggerito dai capi di Stato di Regno Unito, Francia, Germania, Paesi Bassi e Finlandia. La relazione Garriga sul QFP si propone di incrementare i finanziamenti provenienti dagli Stati membri per il periodo 2014-2020 del 5per cento, una proposta che non condivido in un periodo in cui il Regno Unito si trova in una congiuntura estremamente avversa a causa delle misure di austerità pericolose e socialmente dirompenti promosse dal governo. Non condivido molte delle misure promosse nella relazione e negli emendamenti dei Verdi, in particolare per quanto riguarda il Green New Deal , l’abolizione dei rimborsi nazionali e le risorse proprie per l’UE, e mi preoccupa che parte degli aumenti superiori all’inflazione servano a onorare gli obblighi stabiliti dal trattato di Lisbona. Tuttavia, nel QFP rimangono molte linee di bilancio costose che non andrebbero sostenute, e penso ai 6,6 miliardi di euro destinati alla fusione nucleare, giusto per fare un esempio. La mia argomentazione è la seguente: se non vi sono finanziamenti sufficienti dopo gli incrementi – pari solamente all’aumento dell’inflazione – dei contributi dei paesi membri, occorrerebbe individuare un modo per riassegnare le linee di bilancio per colmare eventuali ammanchi.</p>
    </intervention>
    <intervention id="3-521-000" speaker_id="96974" name="Nuno Teixeira" is_mep="True" mode="written">
      <p sl="pt">Europa 2020 è la strategia europea che si propone di rispondere alle nuove sfide globali dell’UE e dei suoi vari Stati membri, pertanto è importante fissare in maniera strutturata le condizioni economiche e finanziarie che ne guideranno l’applicazione nel periodo 2014-2021. La relazione vuole contribuire a delineare il quadro finanziario pluriennale (QFP) dopo il 2013, approvando un incremento del 5per cento degli stanziamenti di bilancio sul QFP attuale, il mantenimento dei finanziamenti per la coesione e l’agricoltura, e un rafforzamento finanziario delle aree di ricerca, sviluppo e innovazione, nonché energia e trasporti.</p>
      <p sl="pt">Ho votato a favore della relazione, in quanto ritengo che il suo contenuto strategico sia positivo e, in generale, perché il bilancio è in linea con gli obiettivi iscritti nella strategia Europa 2020.</p>
      <p sl="pt">Il rafforzamento della governance economica e l’importanza della politica di coesione sono alcune delle aree che mi preme sottolineare nella ricerca di un’Europa più intelligente, sostenibile e inclusiva. Reputo importante creare una categoria intermedia di regioni il cui prodotto interno lordo (PIL) pro capite sia compreso tra il 75per cento e il 90per cento del PIL UE, contribuendo pertanto ad accrescere l’uguaglianza a livello regionale. Vorrei comunque sottolineare che questa nuova categoria non dovrebbe andare a discapito delle regioni più svantaggiate in termini di assegnazione dei fondi comunitari.</p>
    </intervention>
    <intervention id="3-521-500" speaker_id="28584" name="Georgios Toussas" is_mep="True" mode="written">
      <p sl="el">Gli eurodeputati del ΚΚΕ si sono espressi contro la relazione, in quanto esprime in termini tutt’altro che incerti le politiche strategiche e le priorità economiche del capitale dei monopoli, che l’UE è chiamata a servire e ad attuare nel corso dei prossimi anni, sulla scia della crisi capitalista in corso. I dati contenuti nel quadro finanziario attuale dimostrano che i fondi disponibili del bilancio comunitario, invece di essere impiegati per soddisfare i bisogni della popolazione, vengono utilizzati contro di essa, vale a dire per sostenere la redditività dei gruppi monopolistici. è una menzogna che il tratto saliente della relazione sia la presunta richiesta del Parlamento europeo di incrementare le spese del bilancio comunitario del 5per cento dopo il 2013. L’aspetto prevalente della relazione è la richiesta non soltanto di procedere a tale incremento, ma di orientare tutte le spese del bilancio comunitario verso la promozione delle misure barbariche scatenate dal capitale, dall’UE e dai governi borghesi contro le classi operaie e contro il popolo in tutti gli Stati membri. La relazione chiede di utilizzare il denaro dei lavoratori degli Stati membri che alimenta il bilancio comunitario per promuovere ristrutturazioni capitalistiche, azzerare i diritti dei lavoratori, sostenere la redditività dei monopoli europei, consolidare i meccanismi dei “memorandum”, mettere al riparo i prestatori degli Stati membri debitori e appoggiare meccanismi repressivi e l’ingerenza imperialista dell’UE.</p>
    </intervention>
    <intervention id="3-521-750" speaker_id="96773" name="Rafał Trzaskowski" is_mep="True" mode="written">
      <p sl="pl">Nella votazione odierna mi sono espresso a favore della creazione di regioni intermedie, e sono lieto che tale posizione sia stata adottata dal Parlamento nel suo complesso. La conseguenza di tale decisione è che le aree relativamente ricche dei paesi membri più poveri (quali Mazovia e Varsavia) continueranno a ricevere aiuti.</p>
      <p sl="pl">La posizione adottata oggi dal Parlamento è la prima vittoria nella battaglia sull’assetto delle nuove prospettive finanziarie per il periodo 2014-2020. Per la Polonia, e anche per Varsavia, un fattore chiave sarà il livello dei finanziamenti e le priorità stabilite per il fondo di coesione.</p>
    </intervention>
    <intervention id="3-522-000" speaker_id="28221" name="Thomas Ulmer" is_mep="True" mode="written">
      <p sl="de">La relazione Garriga Polledo adotta una percentuale compresa tra il 75 e il 90per cento per la categoria intermedia di regioni ammissibili al finanziamento. Tale intervallo per me è inaccettabile, in quanto offre la prospettiva di ricevere finanziamenti anche ad alcune aree dell’Europa occidentale non meritevoli di sostegno. In questo modo si va contro l’obiettivo specifico degli aiuti regionali, segnatamente il rafforzamento delle regioni più deboli.</p>
    </intervention>
    <intervention id="3-523-000" speaker_id="96698" name="Viktor Uspaskich" is_mep="True" mode="written">
      <p sl="lt">Il prossimo quadro finanziario pluriennale (QFP) è un’occasione d’oro per mostrare ai cittadini europei che l’Unione è in grado di conseguire obiettivi a lungo termine, quali stimolare una crescita forte e la coesione interna. Non dobbiamo lasciarci sfuggire quest’occasione. Sono lieto che il relatore sottolinei l’importanza della politica di coesione per la crescita e l’occupazione. Per i lituani è essenziale che gli importi stanziati per la politica di coesione nel prossimo QFP non siano inferiori a quelli di questo periodo finanziario. La politica di coesione europea continua a ricoprire un ruolo importante nel ridurre le disparità sociali ed economiche significative tra gli Stati membri. Ad esempio, il PIL pro capite della Lituania si mantiene basso (quando abbiamo aderito all’UE, era il 48per cento della media dell’Unione). Si prevede tuttavia che entro il 2020 il PIL della Lituania sarà almeno del 50per cento maggiore di quanto non fosse in precedenza, senza l’aiuto della politica di coesione.</p>
      <p sl="lt">L’obiettivo della Lituania di migliorare l’infrastruttura dei trasporti e l’accessibilità (23per cento dell’intero stanziamento di dotazioni del Fondo strutturale), di ampliare le proprie capacità di R&amp;S (22per cento), e di sostenere la creazione di attività commerciali dipende dalla politica di coesione. Ridurne le dotazioni significherebbe continuare a schiacciare la nostra economia. Non possiamo permettere che accada. La fiducia nell’UE verrà ripristinata solamente quando i nostri cittadini saranno convinti che l’Unione è al servizio dei loro valori e interessi.</p>
    </intervention>
    <intervention id="3-524-000" speaker_id="4513" name="Geoffrey Van Orden" is_mep="True" mode="written">
      <p sl="en">Approvando questa relazione sul nuovo quadro finanziario pluriennale con 468 a 134 (con 54 astensioni), il Parlamento conferma di vivere in un mondo diverso dalla dura realtà economica dei nostri tempi. Quando a livello nazionale vengono prese decisioni economiche così severe, (…) è inaccettabile che l’UE non intervenga per tagliare i costi ed eliminare gli sprechi. (…) Il Parlamento ha deciso di ignorare la lettera del Primo ministro britannico, (…) e dei capi di governo di Francia, Germania, Paesi Bassi e Finlandia, che intimava di non incrementare il bilancio comunitario (…). In verità, molti di noi ambiscono a tagli di bilancio e alla riduzione del contributo eccessivo del Regno Unito. (…). L’opinione pubblica britannica (…) non accetterà tasse imposte dall’UE e non lo farebbero nemmeno i cittadini degli altri (…) paesi se solo si rendessero conto di quanto sta accadendo (…). Fonti economiche autorevoli vi diranno che una riduzione dell’imposizione fiscale è l’incentivo migliore per la crescita economica e la creazione di posti di lavoro. La relazione si propone di gettare le fondamenta finanziarie del superstato europeo che io e i miei elettori (…) rifiutiamo. Mi sono unito ai miei colleghi conservatori e ho respinto la relazione.</p>
      <a text="(Dichiarazione scritta abbreviata ai sensi dell’articolo 149 del regolamento)"/>
    </intervention>
  </section>
  <section id="creitem21" title="8.  Correzioni e intenzioni di voto: vedasi processo verbale"/>
  <section id="creitem22" title="9. Composizione del Parlamento: vedasi processo verbale526Approvazione del processo verbale della seduta precedente: vedasi processo verbale"/>
  <section id="creitem23" title="10. Approvazione del processo verbale della seduta precedente: vedasi processo verbale"/>
  <section id="creitem24" title="11. Costituzione ungherese rivista (discussione)">
    <intervention id="3-531-000" speaker_id="1941" is_mep="True" mode="spoken" role="Presidente">
      <p sl="unknown">L'ordine del giorno reca le dichiarazioni del Consiglio e della Commissione sulla Costituzione ungherese rivista.</p>
    </intervention>
    <intervention id="3-532-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signora Presidente, Commissario, onorevoli deputati, il trattato non ha conferito al Consiglio alcuna facoltà di intervento sulle costituzioni nazionali degli Stati membri. Ai sensi degli articoli 4, paragrafo 1, e 2 del trattato che istituisce l’Unione europea, l’adozione di una costituzione rimane di esclusiva competenza dello Stato membro interessato. Pertanto, il Consiglio non ha potuto dibattere la questione della costituzione ungherese, recentemente adottata.</p>
    </intervention>
    <intervention id="3-533-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, su richiesta del Presidente Barroso, oggi mi soffermerò sul tema della costituzione ungherese.</p>
      <p sl="en">Innanzi tutto, il Presidente Barroso ha ribadito in varie occasioni che la Commissione non esprime giudizi politici sulle scelte costituzionali e istituzionali fondamentali di un paese membro. L’adozione di una nuova costituzione in uno Stato membro è una questione che riguarda il suo popolo, le sue istituzioni ai sensi nelle leggi nazionali applicabili e, se del caso, l’Unione e il diritto internazionale.</p>
      <p sl="en">La Commissione è tuttavia autorizzata a esprimere una valutazione sulla costituzione – così come su qualsiasi altro atto giuridico di un paese membro – dal punto di vista della sua conformità al diritto comunitario. è superfluo precisare che la costituzione di ogni paese membro è tenuta a rispecchiare e rispettare i valori europei della libertà, democrazia, uguaglianza, Stato di diritto, dignità umana e rispetto dei diritti dell’uomo, compresi i diritti delle minoranze, senza alcuna discriminazione, ai sensi dell’articolo 2 del trattato.</p>
      <p sl="en">La nuova costituzione ungherese entrerà in vigore il 1° gennaio 2012 e richiederà l’adozione di misure attuative. Pertanto, in questa fase, la Commissione può solamente effettuare un’analisi preliminare, in quanto l’interazione tra la costituzione e il diritto comunitario e i suoi effetti giuridici potranno essere valutati con precisione e completezza solamente quando si potranno esaminare le norme attuative di natura legislativa, amministrativa e giudiziaria basate sulla stessa.</p>
      <p sl="en">La Commissione sta inoltre seguendo i lavori della commissione di Venezia del Consiglio d’Europa in materia, e siamo in attesa di una relazione che dovrebbe pervenire il 17-18 giugno. Ho anche appreso che il 25 maggio Thomas Markert, segretario della commissione di Venezia, ha presenziato a una riunione della commissione per la libertà, la giustizia e gli affari interni, e ho letto con grande interesse le sue osservazioni.</p>
      <p sl="en">Come già ricordato, tutte le questioni trattate in quell’occasione pertengono alla competenza nazionale. Noi diventeremo competenti solamente quando tali questioni verranno tradotte in leggi.</p>
      <p sl="en">Vorrei ora ascoltare il parere degli eurodeputati per comprendere la posizione del Parlamento europeo in materia.</p>
    </intervention>
    <intervention id="3-534-000" speaker_id="23821" name="József Szájer" is_mep="True" mode="spoken">
      <p sl="hu">a nome del gruppo PPE. – Signora Presidente, la prego di non considerare scortese il mio gesto, ma vorrei rivolgermi alla sinistra di quest’Assemblea, vale a dire alla maggioranza costituita da Verdi, comunisti, socialisti e liberali, che hanno imposto questo punto all’ordine del giorno odierno, contrariamente al parere dei gruppi del PPE e conservatore. Avrei delle domande da porvi.</p>
      <p sl="hu">Ritenete che sia compatibile con il divieto delle discriminazioni sulla base della nascita il fatto che l’Unione europea conti tra i propri membri dei paesi, quali Spagna, Belgio o Svezia, i cui cittadini hanno il diritto di detenere cariche pubbliche di altissimo livello, ad esempio quella di sovrano, per diritto di nascita? La nuova costituzione del mio paese non applica questo genere di discriminazione. Reputate accettabile che l’Unione abbia dei paesi membri, ad esempio il Regno Unito, che non dispongono di una costituzione scritta unificata? La nuova costituzione del mio paese è una costituzione democratica e scritta.</p>
      <p sl="hu">Considerate accettabile il fatto che l’Unione annoveri tra i suoi membri degli Stati, ad esempio la Francia, la cui costituzione non fa menzione dei diritti fondamentali? La nuova costituzione del mio paese non solo contiene i diritti fondamentali, ma è la prima costituzione dell’Unione europea a utilizzare come riferimento la carta europea dei diritti fondamentali. Ritenete accettabile che vi siano alcuni paesi dell’Unione che non hanno alcuna corte costituzionale, o che ce l’hanno ma dotata di poteri deboli? La nuova costituzione del mio paese si fa vanto di poter garantire una forte tutela costituzionale.</p>
      <p sl="hu">Sostenete di voler sezionare qui in Parlamento la nuova costituzione ungherese nello spirito di un’Europa comune. In verità, state tradendo uno dei principi più importanti del trattato di Lisbona, segnatamente l’articolo 4, paragrafo 2: “L’Unione rispetta l’uguaglianza degli Stati membri davanti ai trattati e la loro identità nazionale insista nella loro struttura fondamentale, politica e costituzionale”. Se non avete organizzato o non avete intenzione di organizzare discussioni sugli Stati da me testé citati, o se in questa sede, al Parlamento europeo, vi siete dimenticati che il governo socialista ungherese ha palesemente ignorato il diritto di assemblea nel 2006, significa che voi, onorevoli colleghi, applicate due pesi e due misure. Vedete la pagliuzza nell’occhio del prossimo, ma non la trave nel vostro. Non vi rendete conto che con questo atteggiamento non promuovete la cooperazione europea, bensì provocate dissidi tra le nazioni europee. E ciò testimonia la vostra vera posizione, tutt’altro che imparziale.</p>
      <p sl="hu">Vi suggerirei di seguire nei vostri paesi l’esempio della nuova costituzione ungherese, di arginare l’indebitamento mediante misure costituzionali per prevenire un’altra crisi paragonabile a quella greca, irlandese o portoghese. Vi suggerisco di tutelare mediante misure costituzionali i diritti delle generazioni future, proprio come fa la nuova costituzione ungherese, che eleva a principio costituzionale la sostenibilità ambientale, di bilancio e demografica.</p>
      <p sl="hu">Proteggete le vostre nazionalità e minoranze, ad esempio i rom, con diritti forti e collettivi, proprio come fa la nuova costituzione ungherese, l’unica in Europa. Continuate a insistere su accuse infondate, anche se le abbiamo smentite e abbiamo ripetutamente dimostrato la legittimità della nostra posizione, ma voglio ripetervelo ancora una volta: la nuova costituzione ungherese non vieta l’aborto. La nuova costituzione ungherese non pregiudica la libertà di religione e la libertà di coscienza. La nuova costituzione ungherese non limita i diritti degli omosessuali. La nuova costituzione ungherese non ha alcuna competenza al di fuori del territorio del paese e garantisce una tutela legale forte e senza precedenti alle nazionalità che risiedono nei suoi confini. La nuova costituzione ungherese non esautora i principi della divisione dei poteri, delle verifiche e dei controlli, li rafforza. La nuova costituzione ungherese è una costituzione europea nello spirito, concepita nello spirito di garantire tutti i diritti umani fondamentali ai propri cittadini, nonché la cooperazione e l’unità delle nazioni. Nella nostra costituzione si contano 18 riferimenti all’Europa, e vi abbiamo anche inserito “Unità nella diversità”, il motto dell’Unione europea.</p>
      <p sl="hu">Onorevoli colleghi, noi ungheresi siamo una nazione amante della libertà e della democrazia. Non ci occorrono lezioni di democrazia da coloro che hanno ancora molto lavoro da fare in tal senso proprio nei loro paesi.</p>
    </intervention>
    <intervention id="3-535-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">a nome del gruppo S&amp;D. – Signora Presidente, l’Unione europea è un’Unione di valori e un’Unione di diritto. è definita come un’esperienza di integrazione sovranazionale dei propri Stati membri, ognuno dei quali è uno Stato notoriamente costituzionale. Anche l’Unione europea stessa ha tuttavia una dimensione costituzionale, in quanto non solo l’architettura delle sue istituzioni è soggetta alla legge, ma la legge stessa contiene delle garanzie per tutelare la posizione degli individui nei confronti dei poteri pubblici, e vi è inoltre contemplato un principio essenziale, quello della democrazia, che esalta il valore del pluralismo.</p>
      <p sl="es">Sicuramente è questo il motivo per cui la costituzione ungherese è ora oggetto di discussione al Parlamento europeo ed è stata esaminata da due delle commissione di quest’Assemblea in particolare, vale a dire la commissione per gli affari costituzionali (AFCO) e la commissione per le libertà civili, la giustizia e gli affari interni (LIBE).</p>
      <p sl="es">Ritengo che la perplessità principale possa essere riassunta nel fatto che si è avuta l’impressione che una maggioranza politica circostanziale, certamente molto ampia – due terzi –, ma pur sempre una maggioranza circostanziale del parlamento ungherese sia riuscita a imporre una riforma costituzionale che pone vincoli alla realizzazione del pluralismo politico e, di conseguenza, alla possibilità di alternanza di progetti politici differenziati soggetti alle medesime regole. Credo sia questa la ragione di tale preoccupazione, dal punto di vista della conformità con i principi consacrati negli articoli 2 e 3 del trattato che istituisce l’Unione europea e alla dimensione politica dei diritti promossi dalla Carta dei diritti fondamentali dell’Unione europea.</p>
      <p sl="es">Nessuno ha voluto pregiudicare la realizzazione o l’applicazione in pratica della costituzione ungherese, qualunque essa sia, e la stessa sarà comunque soggetta ai controlli e verifiche adeguati previsti dal sistema costituzionale, dall’equilibrio costituzionale della costituzione ungherese stessa e dal fatto che l’Ungheria è soggetta a organi sovranazionali quali il Consiglio d’Europa e l’Unione europea, esperti di diritti fondamentali.</p>
      <p sl="es">Devo comunque fare riferimento a quanto ho appena appreso riguardo la protezione delle minoranze garantita dalla costituzione spagnola, che è stata citata come esempio per altre costituzioni menzionate dall’onorevole Szájer. Non posso esimermi dal commentare. Con tutto il rispetto, mi preme informare l’onorevole Szájer che la costituzione spagnola non contiene traccia di discriminazione sulla base dell’origine o della nascita. Nessuno vuole pregiudicare l’esito dell’attuazione della costituzione ungherese, ma credo che a questo Parlamento interessi che la costituzione ungherese aderisca alla norma del pluralismo politico e dell’alternanza di progetti politici differenziati soggetti alle medesime regole. Questa discussione e quelle che l’hanno preceduta lo testimoniano.</p>
    </intervention>
    <intervention id="3-536-000" speaker_id="39713" name="Renate Weber" is_mep="True" mode="spoken">
      <p sl="en">a nome del gruppo ALDE. – Signora Presidente, la nuova legge fondamentale ungherese – verrebbe da dire che si tratta di un testo troppo controverso per essere una costituzione – è stata fatta transitare in tutta fretta nel parlamento ungherese dopo soltanto un mese di consultazioni pubbliche. La società civile ungherese e la commissione di Venezia hanno espresso gravi preoccupazioni sulla durata e la trasparenza del processo.</p>
      <p sl="en">A volte, chi ha messo in discussione tale testo è stato accusato di agire mosso da ragioni puramente politiche. Ci aspettavamo che la nuova costituzione ungherese – 20 anni dopo la caduta del regime comunista e nel semestre di Presidenza ungherese dell’Unione europea – rispecchiasse interamente i valori che più stanno a cuore all’UE. Sono valori solamente politici? Ammetto che, come liberale, mi preoccupa il fatto che il governo intacchi le libertà civili e il controllo democratico. Mi preoccupa che la legge chiuda un occhio di fronte alla diversità, e sono convinta che non tutti i cittadini ungheresi si riconoscono nell’immagine conservatrice che emerge dalla costituzione.</p>
      <p sl="en">Come potevo rimanere indifferente di fronte a un testo sul pluralismo e la concentrazione di potere nelle mani delle autorità normative come quello della recentissima legge ungherese sui media? Dovremmo essere tutti preoccupati per la democrazia nel momento in cui un partito al governo promulga leggi che consolidano il suo potere ben oltre il termine del suo mandato e limitano la rilevanza di elezioni future, e nel momento in cui i leader politici osano addirittura redigere o emendare norme fondamentali che si conformano solamente al loto credo politico o alle loro politiche economiche. E lo ammetto, sono preoccupata per l’eventuale propagazione di questi esempi provenienti dall’Ungheria.</p>
      <p sl="en">I leader del mio stesso paese si sono lasciati ispirare da queste azioni, e alcune modifiche recenti della nostra costituzione rumena sembrano essere state copiate e incollate. Non verranno approvate, ma il tentativo è stato fatto. Le istituzioni europee non devono mostrare riluttanza in situazioni come queste. Dobbiamo adoperarci per far percepire a tutti i cittadini europei non la preoccupazione, bensì la rassicurazione sul fatto che i nostri valori sono al centro della nostra legislazione e lo saranno anche in futuro.</p>
    </intervention>
    <intervention id="3-537-000" speaker_id="4542" name="Timothy Kirkhope" is_mep="True" mode="spoken">
      <p sl="en">a nome del gruppo ECR. – Signora Presidente, signora Commissario, la discussione odierna si propone di valutare la situazione della nuova costituzione ungherese, non la “common law” del Regno Unito che tutela i nostri cittadini da quasi 900 anni. Spetta alla Commissione valutare e intervenire sulle questioni iscritte nei trattati, come anche richiesto da questo Parlamento solo qualche mese fa.</p>
      <p sl="en">L’Assemblea sperava di poter chiedere alla Commissione a quali conclusioni fosse giunta e come intendesse procedere, e attendiamo ancora con impazienza i vostri orientamenti, ma pare che dovremo aspettare ancora un po’. Questa è un’Unione di culture diverse e di priorità divergenti. Tuttavia, condividiamo tutti i valori della libertà, giustizia e uguaglianza per ogni cittadino e ogni paese membro. Quel che non dovremmo accettare è proprio l’intolleranza.</p>
      <p sl="en">Quello che ora le vorremmo chiedere, signora Commissario, è di fornire quanto prima a quest’Aula una risposta definitiva sulla conformità della costituzione ungherese alle leggi europee e ai diritti fondamentali. Se non dovesse essere conforme, come si procederebbe? Se invece lo fosse, signora Commissario, dovremmo comunque ricevere anche quest’informazione il prima possibile.</p>
    </intervention>
    <intervention id="3-538-000" speaker_id="96815" name="Judith Sargentini" is_mep="True" mode="spoken">
      <p sl="nl">a nome del gruppo Verts/ALE. – Signora Presidente, ringrazio i miei onorevoli colleghi del gruppo del Partito Popolare Europeo (Democratico Cristiano) che vorrebbero avviare con noi una discussione in merito alla costituzione ungherese. è pregevole, perché quando sento il rappresentante del Consiglio europeo affermare “Non ne abbiamo discusso in seno al Consiglio”, e quando sento il Commissario Reding dichiarare “La costituzione di un paese è di esclusiva competenza del paese stesso e non spetta a noi, a livello europeo, interferire”, mi fa piacere che invece noi, qui al Parlamento europeo, stiamo tenendo una discussione tra noi proprio su questo tema.</p>
      <p sl="nl">Non dovremmo veramente essere coinvolti? Si tratta di una questione esclusivamente ungherese? Non direi. Lo stato della democrazia in un paese membro dell’UE riguarda gli altri Stati membri. Se un paese sceglie di ricorrere a una consultazione elettorale equa e a una maggioranza di due terzi per imporre un’autocrazia, noi abbiamo tutti i diritti di esserne scioccati e di cercare di impedirlo. A questo punto citerei György Konrád, che ha affermato: “In Ungheria, una cosiddetta maggioranza sa come creare un regime autocratico in maniera democratica”. è vero. Se si fa passare una legge attraverso il parlamento ungherese e si stabilisce che, a partire da questo momento, potrà essere modificata solamente con una maggioranza dei due terzi, sapete bene che non sarà facile emendarla di nuovo dopo le elezioni successive. Un tale comportamento intacca la funzione delle elezioni quale strumento democratico. Ogni nazione ha il diritto di affermare ogni quattro anni, “Questo poteva andarci bene, quest’altro invece no” e di apportare le relative modifiche. Tuttavia, se un regime democraticamente eletto organizza le cose in modo tale che non possono essere introdotte modifiche per molti anni a venire, c’è qualcosa di poco sano e di sbagliato. Se noi in Europa distogliamo lo sguardo e affermiamo che si tratta di una questione di pertinenza esclusiva dell’Ungheria, se 26 Stati membri non sono disposti a dichiarare: “Miei cari, non si trattano così le persone nella nostra società”, e se la Commissione europea dice lo stesso, allora cosa dovremmo dire noi, come gruppo, a quei paesi in cui la situazione è ancora peggiore? Cosa dovremmo dire agli ungheresi che non rientrano nella maggioranza di due terzi? “Ci rincresce moltissimo, non avrete alcuna possibilità di revocare queste leggi, nemmeno dopo le prossime due elezioni”. Trovo scandaloso che tutti noi qui in Europa distogliamo lo sguardo e non interveniamo.</p>
    </intervention>
    <intervention id="3-539-000" speaker_id="96821" name="Rui Tavares" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, questa discussione sulla costituzione ungherese ne contiene di fatto due. Una è la discussione sul contenuto della costituzione, e l’altra è una discussione sulla discussione, in altre parole, sul verificare se sia legittimo o meno pronunciarsi sul contenuto della costituzione ungherese in seno al Parlamento o in qualsiasi altra istituzione al di fuori della stessa Ungheria.</p>
      <p sl="pt">In merito alla discussione sul contenuto, sappiamo che vi sono molte parti del documento che suscitano la preoccupazione di noi eurodeputati, delle commissioni specifiche che hanno trattato tale testo, o della commissione di Venezia, ad esempio. La questione della non discriminazione … L’onorevole Szájer ci dice che non è vero che non sia citata la discriminazione sulla base del genere o delle minoranze sessuali, ad esempio, in quanto viene fatto riferimento a tutti i tipi di discriminazione. Per quanto mi riguarda, tale riferimento è troppo vago e lascia troppo spazio a eventuali sentenze dei tribunali che contraddicano tale norma. Dovrebbe essere contemplato nella costituzione, come accade di regola in tutti i paesi europei, e come si ritrova di norma nelle democrazie più avanzate e progressiste.</p>
      <p sl="pt">Lo stesso vale per i nascituri, la tutela dei nascituri, o ad esempio, per i controlli e le verifiche della Repubblica ungherese. Tuttavia, c’è poi la discussione sulla discussione, e la discussione sulla legittimità che il Parlamento si pronunci sulla questione va anch’essa avviata con molta determinazione e chiarezza. Occorre farlo perché, in primo luogo, le costituzioni non sono inattaccabili. Va detto che ovunque si verifichino violazioni dei diritti fondamentali, i 500 milioni di cittadini di aspettano che le istituzioni europee si pronuncino in materia. è irrilevante che tale violazione sia il risultato di una legge, di una costituzione o di un regolamento: i trattati vietano qualsiasi genere di violazione dei diritti fondamentali, ovunque si verifichi.</p>
      <p sl="pt">In secondo luogo, la spiegazione secondo cui, a causa delle differenze culturali, una costituzione possa essere, diciamo così, al di sopra di ogni critica, è puro relativismo costituzionale. Non può essere. Il fatto che una costituzione violi lo spirito e la lettera dei trattati, se si dovesse verificare tale eventualità, costituisce una violazione della sovranità di tutti gli altri 26 paesi che hanno accettato di far parte di un’Unione europea con il paese che ha messo in atto tale violazione dei trattati. Si tratta pertanto di una questione che pertiene alla sovranità di tutti.</p>
      <p sl="pt">Vorrei cogliere l’occasione per fare un’ultima osservazione. La maggioranza dei due terzi – che è stata invocata molto spesso in questa sede e che, di fatto, è il risultato del 50per cento e non dei due terzi dei voti espressi dai cittadini ungheresi, visto che rappresentano i due terzi dei deputati del parlamento ungherese, ma solamente il 50per cento dei voti – serve sempre e ovunque a uno scopo: conferire un ampio consenso sociale alla costituzione. I poteri in carica in Ungheria hanno appena utilizzato la maggioranza dei due terzi esattamente per la finalità opposta: tagliar fuori l’opposizione e far sì che la sia oggetto di ampio dissenso in seno alla loro società. Magari segue la lettera della norma dei due terzi, ma ne sta violando lo spirito.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-540-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Presidente, onorevole Tavares, avrei una breve interrogazione da rivolgerle. In base a quale autorità si esprime a nome di tutti i 500 milioni di cittadini europei? Lo dico perché fa affermazioni molto audaci per loro conto. Tuttavia, credo che se dovessimo consultare i cittadini europei, i loro commenti non rispecchierebbero alla perfezione le sue affermazioni. Chiunque in questo Parlamento ha opinioni diverse e rappresenta segmenti diversi della cittadinanza europea. Pertanto, in base a quale autorità si esprime a nome di tutti loro?</p>
    </intervention>
    <intervention id="3-541-000" speaker_id="96821" name="Rui Tavares" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, onorevole Stoyanov, la inviterei a leggere i trattati dell’Unione e il regolamento di quest’Assemblea, che affermano che noi, in quanto eletti dai cittadini europei, dovremmo rappresentare i nostri Stati membri e i loro cittadini, nonché i 500 milioni di cittadini dell’Unione europea nel loro complesso. Noi abbiamo ricevuto un mandato da tali cittadini, che ci impone di rispettare e far rispettare i trattati fondamentali dell’Unione europea, che tutelano i diritti dei loro cittadini. La questione è molto semplice: finché deteniamo tale mandato io e l’onorevole Stoyanov abbiamo entrambi lo stesso diritto di esprimerci a nome dei 500 milioni di cittadini europei in questo Parlamento, che appartiene ai cittadini stessi.</p>
    </intervention>
    <intervention id="3-542-000" speaker_id="96654" name="Jaroslav Paška" is_mep="True" mode="spoken">
      <p sl="sk">a nome del gruppo EFD. – Signora Presidente, la costituzione ungherese rivista dell’aprile di quest’anno è divenuta oggetto di critiche giustificate da parte di tutta la società democratica europea. Ha introdotto nell’ordinamento giuridico ungherese delle disposizioni che ignorano il diritto internazionale e che sono apertamente in contrasto con gli obblighi internazionali contratti dalla Repubblica ungherese.</p>
      <p sl="sk">Il partito Fidesz, che è al governo, ha introdotto nella costituzione dei testi formulati in maniera tale da consentire all’Ungheria di usurpare il diritto di decidere sullo stato, i diritti e l’organizzazione politica di tutti i cittadini di lingua ungherese presenti nei paesi limitrofi. Si è inoltre riservato il diritto di dotare tutti questi cittadini dei paesi vicini, che non hanno nessun tipo di legame con l’Ungheria, della cittadinanza ungherese, del diritto di voto in Ungheria, del diritto alla sicurezza sociale o all’istruzione ai sensi delle norme ungheresi e della protezione diplomatica universale ungherese.</p>
      <p sl="sk">Ai sensi del diritto internazionale, l’organizzazione di un sistema politico è una questione sovrana di pertinenza degli Stati sovrani, e pertanto le disposizioni della costituzione ungherese ai sensi delle quali l’Ungheria di riserva il diritto di decidere sull’organizzazione della vita dei cittadini di altri paesi non possono che essere considerate un attacco barbaro e feroce alla convivenza tranquilla e pacifica in Europa.</p>
      <p sl="sk">L’idea di una nazione, di un impero e così via non è nuova. Quell’Hitler piccolo e scuro che ne ha abusato l’ultima volta per la sua brama di potere e gloria in Europa è stato condannato tanto tempo fa dal mondo dignitoso, civilizzato e democratico.</p>
      <p sl="sk">Mi piacerebbe pertanto constatare la volontà delle forze politiche democratiche del parlamento ungherese di correggere tutti gli errori in un altri processo legislativo e di modificare la costituzione per allinearla al diritto internazionale e agli obblighi internazionali dell’Ungheria.</p>
    </intervention>
    <intervention id="3-543-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Presidente, credo che il Parlamento debba scusarsi con la signora Commissario per averla coinvolta in questa discussione, in quanto le sue parole hanno chiarito in maniera evidente a tutti i presenti in Aula – per lo meno a me, ma non so se sia chiaro anche agli altri – che la nuova legislazione che attua le costituzione ungherese non è ancora stata approvata, e solo allora si saprà se sono stati violati dei diritti.</p>
      <p sl="bg">Ci ritroviamo nuovamente nella situazione in cui viene avviata qui in Parlamento una discussione tesa a condannare uno Stato membro per qualcosa che non ha ancora commesso. Onorevoli colleghi, in quale dei vostri Stati membri qualcuno viene giudicato per qualcosa che non ha commesso? O condannato per un atto non ancora compiuto? In nessuno. Tale atteggiamento contraddice i valori democratici.</p>
      <p sl="bg">Chi ha avviato la discussione dovrebbe scusarsi non solo con il Commissario, ma anche con tutti i cittadini europei, perché è proprio questo genere di comportamento del Parlamento che porta al disinteresse dei cittadini europei per le sue attività, alla delusione e alla bassa affluenza alle elezioni del Parlamento europeo.</p>
    </intervention>
    <intervention id="3-544-000" speaker_id="28120" name="Simon Busuttil" is_mep="True" mode="spoken">
      <p sl="en">Signora Presidente, la discussione odierna sulla costituzione ungherese presenta due errori principali. Prende di mira uno Stato membro su 27 e riguarda una questione nazionale che rientra nella sovranità degli Stati membri. Innanzi tutto, se vogliamo dibattere il contenuto di una costituzione, non dovremmo concentrarci su un’unica costituzione di uno Stato membro individuale. Dovremmo eventualmente discutere dalle costituzioni di ogni singolo paese membro. Alcuni degli elementi oggetto di contestazioni sarebbero di fatto riscontrabili in numerose altre costituzioni di altri Stati membri, eppure ci stiamo concentrando solamente su una costituzione di un singolo paese membro. è sbagliato.</p>
      <p sl="en">In secondo luogo, dobbiamo chiederci – a prescindere –quali poteri e quali competenze abbiamo per trattare in sede di Parlamento europeo la questione delle costituzioni nazionali. Gli Stati membri detengono una competenza sovrana in merito alle loro costituzioni nazionali e, in questo caso, dovremmo rispettare il diritto del popolo ungherese di decidere della propria costituzione, adottata dal parlamento nazionale democraticamente eletto.</p>
      <p sl="en">La discussione odierna sul contenuto di questa costituzione, sempre che sia opportuni tenerla, dovrebbe essere argomento di dibattito tra i cittadini ungheresi, e non in questa sede. Che ci piaccia o meno, che accettiamo o meno questa costituzione nazionale, dobbiamo rispettare la sovranità e la gerarchia della legge, altrimenti stabiliremo un precedente pericoloso.</p>
      <p sl="en">Pertanto quanto prendiamo di mira un unico paese membro e quando tentiamo di intervenire al di fuori delle nostre competenze trasmettiamo un segnale sbagliato. Ci potrebbero accusare di strumentalizzazione politica, e mineremmo alla base la fiducia dei cittadini nella nostra istituzione. Non dovremmo percorrere questa strada pericolosa.</p>
    </intervention>
    <intervention id="3-545-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Signora Presidente, a nome del gruppo dell’Alleanza Progressista di Socialisti e Democratici al Parlamento europeo, vorrei esprimere il nostro riconoscimento incondizionato del diritto di tutti gli Stati membri dell’UE di promulgare le proprie leggi, e pertanto non vogliamo criticare né l’Ungheria né, in particolare, i suoi cittadini. I nostri commenti e le nostre preoccupazioni non vogliono essere una critica dell’Ungheria e dei cittadini ungheresi, tuttavia siamo fermamente convinti che la difesa dei diritti fondamentali, delle libertà civili, dei nostri valori europei condivisi, nonché della pace, della sicurezza e della convivenza decorosa siano una ragione sufficiente a giustificare la discussione odierna.</p>
      <p sl="sk">Auspichiamo inoltre che la discussione e presentazione dei nostri interrogativi e delle nostre perplessità possano migliorare e agevolare la preparazione della legislazione attuativa di cui parlavamo prima. Signora Commissario, proprio come lei, anche noi vogliamo attenerci alla procedura che garantisce lo svolgimento corretto dell’intero processo, e rimaniamo in attesa del parere definitivo della commissione di Venezia, anche se dalle conclusioni preliminari presentate dal segretario della commissione di Venezia Markert alla commissione per le libertà civili, la giustizia e gli affari interni Commissione, emerge ora con chiarezza che l’attuale costituzione ungherese risulta controversa in diversi punti, per usare un eufemismo. Nella costituzione ungherese sono stati individuati dei punti deboli non soltanto dalla commissione per le libertà civili, la giustizia e gli affari interni, ma anche dalla commissione per gli affari costituzionali.</p>
      <p sl="sk">Ignorando le idee romantiche e quasi monarchiche che permeano lo spirito del preambolo, vorrei citare alcune aree da noi considerate molto sensibili, contrariamente ai nostri onorevoli colleghi del partito Fidesz che sono anche europarlamentari. Un esempio è il principio alla base dell’adozione della costituzione, citato poc’anzi. Nei paesi democratici non è molto consueto che un processo di consultazione duri solamente cinque settimane. Non è normale che l’opposizione non ne prenda parte e, malgrado Fidesz disponga della maggioranza necessaria, va detto che i vincitori hanno il dovere di mostrarsi umili.</p>
      <p sl="sk">La restrizione dei poteri della corte costituzionale è già stata ricordata e, a nome del nostro gruppo, vorrei anche citare la natura discriminatoria della costituzione in relazione alle minoranze sessuali, in quanto non vieta la discriminazione sulla base dell’orientamento sessuale.</p>
      <p sl="sk">La protezione delle minoranze ungheresi all’estero, a cui si applica direttamente l’articolo D, vale anche per i cittadini di etnia ungherese che vivono nei paesi limitrofi.</p>
      <p sl="sk">Onorevoli deputati, la missione dell’Unione europea consiste sicuramente nel far sì che, in qualità di nazioni e Stati della stessa, possiamo convivere in pace, all’insegna della cooperazione e nel rispetto reciproco. Come dovremmo interpretare questa costituzione noi che proveniamo dai paesi direttamente interessati? Come potete pensare che saremo disposti ad accettarla?</p>
      <p sl="sk">A differenza di voi, noi vi abbiamo sempre teso la mano dell’amicizia, e abbiamo sempre desiderato una convivenza decorosa, pertanto vorremmo che le norme attuative della vostra costituzione rispettassero la sovranità dei paesi della regione.</p>
    </intervention>
    <intervention id="3-546-000" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, è inconcepibile ritenere che la costituzione di un paese membro sia di competenza esclusiva del medesimo. I trattati, negli articoli 6 e 7, affermano con indiscutibile chiarezza non solo che l’Unione e gli Stati membri condividono determinati valori, ma anche che la Commissione ha il dovere di vigilare sul rispetto di tali valori.</p>
      <p sl="en">Mi associo pienamente alle affermazioni eloquenti della mia collega, onorevole Weber: trovo piuttosto ridicolo che coloro che condividono le medesime convinzioni politiche del partito al governo in Ungheria, Fidesz, accusino coloro che criticano la loro costituzione di essere motivati da ragioni politiche. Molte delle disposizioni contenute nella costituzione sono molto di parte, quali l’omissione della protezione degli omosessuali dalla discriminazione e il conferimento di voti aggiuntivi alle madri.</p>
      <p sl="en">Vorrei tuttavia citare un buon esempio, tratto dalla costituzione, che dimostra come non si tenga conto dell’insistenza del trattato sullo Stato di diritto. Si tratta della dichiarazione secondo cui la costituzione del 1949 sarebbe nulla. Non soltanto abrogata, bensì nulla. Il risultato è una notevole incertezza del diritto, in quanto lascia in sospeso, in quanto apparentemente nulle, le leggi approvate sotto tale costituzione, comprese quelle in materia di adesione dell’Ungheria all’UE.</p>
      <p sl="en">Questa è solo una delle ragioni per cui la Commissione dovrebbe esaminare tale testo per verificarne la conformità al diritto comunitario e per cui tale costituzione potrebbe avere un impatto notevole sugli altri Stati membri.</p>
    </intervention>
    <intervention id="3-547-000" speaker_id="96878" name="Lajos Bokros" is_mep="True" mode="spoken">
      <p sl="en">Signora Presidente, la nuova costituzione ungherese abbatte i pilastri di una democrazia basata sullo Stato di diritto e apre le porte all’autocrazia. Si tratta di una battuta d’arresto notevole sulla via della transizione. Il processo di preparazione e adozione della nuova costituzione è stato tutt’altro che legittimo. Il preambolo tende a escludere e rispecchia un’interpretazione distorta della storia. Il testo principale costituisce un’ingerenza nella vita privata, i diritti umani di base e i diritti dei cittadini vengono definiti in maniera limitativa, i diritti sociali sono sostituiti da obiettivi statali. Vi è un indebolimento dei controlli e delle verifiche, soprattutto dell’indipendenza del potere giudiziario.</p>
      <p sl="en">Il Consiglio europeo, il Parlamento e la Commissione non possono ignorare tali violazioni dei valori europei, in quanto ciò potrebbe costituire un precedente negativo che potrebbe essere imitato da altri regimi non liberali. Ciononostante, i democratici ungheresi non si aspettano che la soluzione venga dall’esterno. Se così accadesse, non farebbe che rafforzare l’opinione del Primo ministro ungherese, che ha paragonato l’UE all’Unione sovietica. La soluzione può venire soltanto dai cittadini ungheresi, che respingeranno questa costituzione nel momento in cui si renderanno conto che un regime autocratico non può tradursi in un tenore di vita elevato, né in una maggiore libertà. Ventuno anni fa non abbiamo avuto bisogno di batterci per la libertà. Oggi dobbiamo farlo. Nel frattempo, l’Europa dovrebbe vigilare sull’Ungheria e incoraggiare i democratici ungheresi a riprendersi l’iniziativa.</p>
    </intervention>
    <intervention id="3-548-000" speaker_id="97017" name="Ulrike Lunacek" is_mep="True" mode="spoken">
      <p sl="en">Signora Presidente, dissento fortemente da tutti coloro che hanno affermato che dibattere e criticare la costituzione di un paese membro in questa sede corrisponde a una mancanza di rispetto della sovranità o potrebbe costituire, come ha precisato qualcuno, un precedente pericoloso e un intervento che non rientra tra le competenze europee.</p>
      <p sl="en">Le costituzioni degli Stati membri devono essere conformi ai valori europei, alla nostra comunità di valori, che abbiamo definito insieme. Vi sono per lo meno due aspetti su cui vorrei soffermarmi che non rispettano tale principio. Altri oratori ne hanno citati altri.</p>
      <p sl="en">Il primo è che la discriminazione sulla base dell’orientamento sessuale non è inclusa nel testo e in futuro dovrebbe farne parte. Inoltre, il matrimonio e i valori familiari ivi definiti vanno oltre i confini della realtà dei cittadini che vivono in Europa e in Ungheria, e non si tratta della norma sulla diversità a cui noi ci ispiriamo.</p>
      <p sl="en">L’altro aspetto è correlato al cosiddetto mediatore per l’ecologia e i diritti delle generazioni future in materia di ambiente e sostenibilità. Tale carica è ora subordinata al mediatore generale, così com’è sempre stato per altri mediatori, e ne risulta pertanto esautorata. Anche in questo caso le competenze vengono estrapolate dalla sfera di norme in vigore in precedenza, ed emerge con chiarezza che la questione della sostenibilità, della sostenibilità ambientale e dei diritti delle generazioni future – un altro gruppo di valori europei – che deve assumere rilevanza, non riveste più la stessa importanza che aveva prima.</p>
      <p sl="en">Un ultimo punto: un tempo vi era anche un mediatore per la protezione dei dati. Tale carica è stata completamente abolita, pertanto verrà meno la trasparenza delle informazioni su uno Stato specifico, per esempio nel settore degli appalti pubblici. Questo aspetto è oggetto di forti critiche da parte sia mia sia del mio gruppo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-549-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, onorevole Lunacek, vorrei chiederle di elencare gli Stati membri dell’Unione europea la cui costituzione prevede la nomina di un mediatore o commissario per i diritti delle generazioni future. Quanti Stati membri dispongono di un’istituzione come quella presente in Ungheria, che funziona ed è anche menzionata nella costituzione ungherese? Inoltre, ipotizzando che lei abbia letto l’attuale costituzione ungherese, quella nuova adottata in aprile, può citarmi altre costituzioni che contengano articoli in materia di tutela ambientale e generazioni più numerosi e lungimiranti di quelli della nuova costituzione ungherese? La sfido a trovarli.</p>
    </intervention>
    <intervention id="3-550-000" speaker_id="97017" name="Ulrike Lunacek" is_mep="True" mode="spoken">
      <p sl="en">Signora Presidente, rispondo come segue all’onorevole Gál. Il punto qui non era fare un raffronto con le costituzioni degli altri Stati membri, bensì la domanda seguente: cos’è un valore europeo? Che cosa rientra tra i nostri diritti fondamentali? Quali sono i valori comuni che spero che anche lei condivida?</p>
      <p sl="en">Per quanto riguarda i diritti delle generazioni future, la sostenibilità ambientale figura tra i diritti della nostra Unione europea comune. Alcuni Stati membri ce l’hanno e altri magari no, ma il fatto è che nella nuova costituzione il governo ungherese ha abolito questa figura simbolica di mediatore. Ora vi è un solo mediatore e il valore simbolico, sancito per iscritto, è scomparso. Lei sa quanto siano importanti i simboli, anche in politica. Questo vuol dire che non desiderate questa rappresentazione simbolica, né a livello politico né di mediatore.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-551-000" speaker_id="23821" name="József Szájer" is_mep="True" mode="spoken">
      <p sl="en">Signora Presidente, forse non sono stato chiaro, ma vorrei semplificare la mia domanda. Onorevole Lunacek, nel suo paese – so che lei è austriaca – c’è un mediatore per l’ecologia? In Ungheria ce n’era uno diversi anni fa e, in base alla nuova costituzione, tale carica verrà ripristinata. Nel suo paese c’è un mediatore per l’ecologia? Sì o no?</p>
    </intervention>
    <intervention id="3-552-000" speaker_id="97017" name="Ulrike Lunacek" is_mep="True" mode="spoken">
      <p sl="en">Signora Presidente, mi vedo costretta a rispondere così all’onorevole Szájer: mi spiace, ma non è questo il punto. L’Ungheria aveva un …</p>
      <a text="(Si ride)"/>
      <p sl="en">Va bene, ridete pure se volete. Le risate non mi dispiacciono, ho il senso dell’umorismo, ma la questione è che la nuova costituzione ungherese ha abolito questo mediatore per l’ecologia e l’ha reso una carica subordinata. Tutti e quattro i mediatori che c’erano prima erano soggetti solamente all’ufficio generale del mediatore. La questione della sostenibilità delle generazioni future non è più visibile come prima, di qui la mia critica</p>
      <p sl="en">Nel mio paese non c’è una carica del genere. naturalmente, come deputato dei Verdi, mi batterò in tal senso, ma voi avete redatto una nuova costituzione che abolisce un valore simbolico e politico che reputo fosse importante per voi, come mi ha appena detto. E allora perché l’avete abolito? Perché non avete mantenuto tale carica, cosicché tutti potessero constatare la presenza di un mediatore per l’ecologia che si batte per i diritti delle generazioni future, per l’ambiente e la sostenibilità? Non me l’avete ancora spiegato, onorevoli colleghi.</p>
    </intervention>
    <intervention id="3-553-000" speaker_id="4393" name="Mario Mauro" is_mep="True" mode="spoken">
      <p sl="it">Signora Presidente, signora Commisario, onorevoli colleghi, sono davvero allibito per il tono strumentale di questo dibattito.</p>
      <p sl="it">Ripensando anche alle recenti affermazioni dell'onorevole Lunacek, mi trattengo, ad esempio, sul tema della discriminazione a causa dell'orientamento sessuale: nella Costituzione del mio paese non vi è alcun accenno in tal senso, a quando quindi un dibattito al Parlamento europeo sulla Costituzione italiana? Peraltro, è una cosa abbastanza singolare perché nel mio paese l'unico partito che vorrebbe modificare la Costituzione è il partito di centro-destra dell'onorevole Berlusconi, al quale da 15 anni la sinistra risponde che non dobbiamo cambiare la Costituzione perché altrimenti cadrà la democrazia.</p>
      <p sl="it">Allora, attenzione, perché quando apriamo un dibattito su cosa c'è o non c'è in un testo costituzionale forse dovremmo sgombrare il campo da un equivoco: veramente pensiamo che costituisca un rischio per la modernità il fatto che in questa Costituzione sono citati i diritti del nascituro? Pensiamo davvero che possa costituire un rischio per l'identità il fatto che in questa Costituzione è citata la radice cristiana di un paese?</p>
      <p sl="it">Per quanto mi riguarda, credo invece che dovremmo tutti abituarci un po' di più al testo di quella Costituzione europea, che poi tale non è diventata, che portava come motto "Uniti nella diversità", cercando di essere un po' più tolleranti verso la diversità di ognuno. Dobbiamo cioè comprendere che in questo momento un enorme consenso in Ungheria ha portato a mettere a fuoco il bisogno di un popolo e affinché questo bisogno non tracimi nel nazionalismo deve essere affiancato da un'Europa forte che riconosce i diritti di tutti e i doveri di ognuno.</p>
    </intervention>
    <intervention id="3-554-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, il trattato che istituisce l’Unione europea afferma che quest’ultima si fonda sul rispetto per la libertà, la democrazia, lo Stato di diritto e i diritti umani. Tali valori sono condivisi dagli Stati membri. I criteri di Copenaghen si basano su tali valori, che fanno anche parte delle condizioni di adesione.</p>
      <p sl="hu">Le istituzioni europee detengono inoltre la responsabilità di vigilare sull’effettivo rispetto di tali principi da parte degli Stati membri anche dopo la loro adesione. Vorrei rammentare tale responsabilità a tutti voi, e in particolare al Presidente della Commissione e al Commissario, che detengono una responsabilità primaria in tal senso. Né i contenuti della nuova costituzione ungherese, né le circostanze in cui è stata redatta rispettano tali principi di base. Pertanto, gli interrogativi correlati a tale questione possono essere considerate problematiche europee, non nazionali.</p>
      <p sl="hu">La costituzione è stata adottata da un unico partito, senza consultazioni pubbliche o professionali, e la legittimità democratica degli autori di tale documento è dubbia. I partiti democratici all’opposizione avevano chiesto delle garanzie giuridiche sul fatto che la nuova costituzione si basasse effettivamente su un ampio consenso pubblico e, in assenza di tali rassicurazioni, si sono ritirati dal processo costituzionale. I due doveri principali della costituzione sono garantire i diritti umani e un funzionamento adeguato dello Stato. Tuttavia, il quadro per il funzionamento adeguato dello Stato è problematico. Ai sensi della nuova costituzione, le modifiche dell’ordinamento fiscale, del sistema pensionistico e di sostegno familiare devono essere adottate con una maggioranza dei due terzi. Ciò impedirà ai candidati delle elezioni successive di promettere cambiamenti in merito a tali questioni, e costituirà un ostacolo per gli elettori nelle elezioni libere.</p>
      <p sl="hu">Inoltre, la costituzione investe il consiglio per il bilancio, un organo che non viene eletto direttamente, del potere di veto sulle decisioni del parlamento in materia di bilancio, il che potrebbe sfociare a propria volta nello scioglimento del parlamento e nell’indizione di nuove elezioni, minacciando così la stabilità di governo. Il livello di tutela dei diritti umani è diminuito. I diritti umani verranno applicati con meno efficacia, in quanto la competenza della corte costituzionale è limitata.</p>
      <p sl="hu">La conquista più importante dell’UE è il fatto che, in virtù dei propri valori, è riuscita a far sfociare in un quadro democratico fondato sullo Stato di diritto conflitti che in passato si sarebbero potuti risolvere solamente a fronte di costi ingenti in termini di sofferenza umana. L’UE offre e pretende dai propri Stati membri un quadro chiaro per lo Stato di diritto, garanzie costituzionali, controlli e verifiche istituzionali e soluzioni negoziate. Tali valori andrebbero preservati.</p>
    </intervention>
    <intervention id="3-555-000" speaker_id="28266" name="Sophia in 't Veld" is_mep="True" mode="spoken">
      <p sl="en">Signora Presidente, in quest’Aula abbiamo trattato il tema delle pressioni sulla libertà dei media in Italia, Slovacchia e Ungheria. Abbiamo discusso la violazione dei diritti delle persone LGBT in Lituania, Ungheria e Polonia. Ci siamo soffermati sull’espulsione e la discriminazione del popolo rom in Francia e in Italia, e si sono susseguiti molti altri esempi di discussioni sui diritti fondamentali a rischio in un paese membro o nell’altro.</p>
      <p sl="en">Ogni volta, il PPE ha replicato affermando che non si dovrebbe fare politica di partito né si dovrebbe puntare il dito contro singoli Stati membri. Ma qui non si tratta di Stati membri, si tratta di diritti fondamentali. I diritti fondamentali non sono una questione di sussidiarietà. I diritti fondamentali riguardano le fondamenta vere e proprie su cui poggia l’Unione europea. Per dimostrarlo, vorrei rammentarvi che noi chiediamo ai paesi candidati di adeguare non solo le loro leggi, ma anche le loro costituzioni per poter aderire all’Unione europea.</p>
      <p sl="en">Onorevoli colleghi, è evidente che sono state espresse perplessità oggettive non solo dai partiti politici, ma anche dalla commissione di Venezia e, nel migliore dei casi, vi sono parecchie ambiguità. Invece di discutere con acrimonia, dovremmo cercare di chiarire le cose.</p>
      <p sl="en">Un ultimo suggerimento pratico al governo ungherese. Se volete dimostrare il vostro impegno più sentito nei confronti della tutela e promozione dei diritti delle persone LGBT, vi invito a partecipare alla sfilata del Gay Pride di Budapest del 18 giugno.</p>
    </intervention>
    <intervention id="3-556-000" speaker_id="28229" name="Manfred Weber" is_mep="True" mode="spoken">
      <p sl="de">Signora Presidente, onorevoli colleghi, i diritti umani fondamentali sono universali, il che significa che si applicano in ogni situazione. Ho seguito la discussione. Finora nessuno degli oratori, compresi quelli che hanno mosso delle critiche, ha citato letteralmente la costituzione per precisare con esattezza quali sono i punti controversi. L’onorevole López Aguilar afferma di avere l’impressione che ci sia qualcosa che non va, mentre altri esprimono insinuazioni su tutto quello che potrebbe andare storto con questa costituzione. Nessuno ha citato letteralmente il testo stesso. Ed è proprio questo il problema su cui verte la discussione: dove sono le accuse effettive? Se penso a come reagiranno gli ungheresi a questa discussione e alle accuse che alcuni eurodeputati fanno rimbalzare da una parte all’altra dell’Aula senza che siano corroborate da citazioni dirette, ritengo probabile che alcuni potranno ritenere estremamente arrogante il modo in cui ci occupiamo degli ungheresi e dell’andamento del loro paese. Come europei, dovremmo adoperarci per evitare di esporci a tali accuse.</p>
      <p sl="de">Mi preme ricordare che molti di coloro che oggi ricoprono posizioni di responsabilità in Ungheria sono gli stessi che ai tempi si sono riversati per le strade per battersi contro il comunismo e per la libertà. Trovo semplicemente inaccettabile che vengano continuamente mosse accuse contro queste persone e che si cerchi di dare l’impressione che le stesse stiano avendo delle difficoltà col concetto di libertà. Non ha nulla a che vedere con la politica di partito; è un dato di fatto.</p>
      <p sl="de">Dopo aver lamentato il fatto che nel corso della discussione non sia stata fatta alcuna citazione tratta dalla nuova costituzione ungherese, vorrei ora farne una: “Siamo orgogliosi del fatto che il nostro paese faccia parte dell’Europa cristiana da 1 000 anni e siamo consapevoli del ruolo svolto dal cristianesimo nel sostenere la nostra nazione”. Mi rallegra che siano espressi sentimenti del genere in una costituzione. Forse non tutti i miei onorevoli colleghi condivideranno la mia gioia, ma io sono lieto che sia stato inserito questo riferimento al cristianesimo, e l’avrei anche apprezzato nel testo del trattato di Lisbona e nella costituzione europea. Il mio parere di rappresentante del Partito Popolare Europeo (Democratico Cristiano) è oltremodo positivo.</p>
    </intervention>
    <intervention id="3-557-000" speaker_id="23805" name="Zita Gurmai" is_mep="True" mode="spoken">
      <p sl="en">Signora Presidente, qui al Parlamento europeo non discutiamo solamente di problemi interni. La nuova costituzione ungherese mette in discussione i valori europei. Pertanto, dobbiamo parlarne e dobbiamo farlo subito. C’è ancora tempo prima dell’adozione delle leggi generiche. Mi auguro che tutti concordino sul fatto che la costituzione debba essere equilibrata, vicina ai cittadini, basata su valori e principi generalmente condivisi, nonché imparziale. Purtroppo, la costituzione ungherese non soddisfa tali criteri.</p>
      <p sl="en">Persino l’adozione del documento dà adito a dubbi. Non c’è stata alcuna consultazione sociale, o soltanto in misura ridotta. Il testo raccoglie il consenso di un unico partito politico ed è osteggiato dai maggiori esperti in materia costituzionale. La nuova costituzione solleva interrogativi a livello internazionale. Ad esempio, manca qualsiasi riferimento al diritto comunitario nelle disposizioni finali. Riscontriamo delle differenze evidenti e, raffrontandolo alla Carta dei diritti fondamentali, il testo mostra incoerenze e divergenze in termini di valori e principi. Nemmeno il principio della buon governance occupa un posto di rilievo nel documento. La costituzione non prefigura una struttura amministrativa, moderna e conforme all’UE.</p>
      <p sl="en">Le leggi generiche di cui sopra sono molto pericolose. Rendono praticamente impossibile ai governi futuri riuscire a governare il paese. Abbiamo l’impressione, per usare le parole di uno dei nostri onorevoli colleghi, che il governo sia come una squadra di calcio che cerca di cambiare le regole e l’arbitro durante una partita. Non è questo il modo di trattare gli avversari politici e non è sicuramente così che funziona la democrazia nel XXI secolo in Europa.</p>
    </intervention>
    <intervention id="3-558-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, ho solitamente molta affinità con la posizione del gruppo del partito Popolare Europeo (Democratico Cristiano) in altri campi. Collaboriamo strettamente sulle questioni economiche. Tuttavia, in questo caso specifico, va chiarito che non è opportuno fare politica di partito in questo frangente. Dobbiamo soprattutto sottolineare che è scandaloso criticare la costituzione di un paese membro in questa sede, di qualunque Stato si tratti.</p>
      <p sl="de">Vi sono degli Stati membri – e qui mi rivolgo in particolare all’onorevole Busuttil, in quanto ha sollevato con tanta veemenza tale questione – che cercano il sostegno dell’Unione europea quando riscontrano delle difficoltà; fornire aiuto a Malta nel momento in cui si verifica il problema degli immigrati, ad esempio, è una manifestazione della solidarietà europea. Tuttavia, la solidarietà deve fondarsi su valori condivisi, e tutti i gruppi presenti in Aula hanno la responsabilità di difendere tali valori.</p>
      <p sl="de">Benché la Carta dei diritti fondamentali sia vincolante solamente in materia di legislazione europea e della sua relativa attuazione, gli articoli 2, 6 e 7 dei trattati sono vincolanti per tutti gli Stati membri. Nella costituzione ungherese è stata “cementata” una maggioranza dei due terzi e ne consegue che, realisticamente parlando, nessun governo ungherese futuro potrà emendare le leggi del paese. Siamo in presenza di una piena flagranza del principio di democrazia parlamentare. Tale limitazione dei poteri della corte costituzionale è un evento unico nel suo genere, che minaccia il principio della separazione dei poteri. Non possiamo scartare l’ipotesi di una violazione del diritto internazionale in relazione ai procedimenti penali.</p>
      <p sl="de">Potrei soffermarmi a lungo sul tema, ma mi preme soprattutto dichiarare quanto segue: l’UE e la Commissione europea non hanno solamente il diritto di far sentire la loro voce in quest’istanza, hanno il dovere di farlo. In passato – addirittura molto tempo prima dell’istituzione dell’Unione europea – l’Europa era reticente a criticare gli abusi che si verificavano negli Stati membri. Il mio paese e anche altri si sono ritrovati in questa situazione. Quando i politici tacciono, prima o poi il popolo si fa sentire, e a quel punto tocca a noi chiederci se non sia troppo tardi e se abbiamo fallito.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-559-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Signora Presidente, onorevole Alvaro, è vero, una sola battuta. Siamo d’accordo. Queste critiche sono vergognose. La mia domanda è la seguente: su quali basi fonda la sua opinione secondo cui una legge fondamentale adottata da una maggioranza dei due terzi non possa essere modificata in un paese democratico? Finora si è potuta modificare. Può essere modificata anche in altri paesi. La inviterei a essere più specifico. Quali sono esattamente i valori comuni, i valori europei comuni, che la costituzione ungherese esclude, respinge, o con cui entra in conflitto? Le sue dichiarazioni sono troppo generiche.</p>
    </intervention>
    <intervention id="3-560-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, grazie molte della domanda. Accetto la critica di essermi espresso in termini generici nel tempo di parola di un minuto che mi è stato concesso. Posso tuttavia fornire esempi più concreti. I valori europei sono una cosa; tuttavia, i valori europei significano anche che, ad esempio, un paese membro è tenuto ad operare in uno Stato di diritto, il che implica la separazione dei poteri e il principio democratico, solo per citare alcuni aspetti. Tanto per fare un esempio, nel momento in cui una corta costituzionale non ha alcuna giurisdizione in materia di bilancio e fiscale, ciò costituisce una limitazione della separazione dei poteri e si tratta inconfutabilmente di una situazione dubbia. Credo che tali questioni possano comunque essere oggetto di discussione.</p>
      <p sl="de">Per quanto riguarda le altre problematiche, quali la maggioranza dei due terzi, mi chiedo quanto sia compatibile con la democrazia parlamentare il fatto che i governi futuri non abbiano più margine di manovra. Ci si può inoltre chiedere se il carcere a vita senza diritto di appello o di revisione giudiziaria da parte della corte suprema sia compatibile con i principi della democrazia e dello Stato di diritto difesi dall’Unione europea. Sono interrogativi che meritano una risposta, e ritengo che la Commissione debba occuparsene.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="3-561-000" speaker_id="23821" name="József Szájer" is_mep="True" mode="spoken">
      <p sl="hu">Signora Presidente, onorevole Alvaro, vorrei chiederle se sapeva che la costituzione ungherese precedentemente in vigore prevedeva nello specifico 2 leggi che potevano essere modificate solamente con una maggioranza di due terzi, mentre la nuova costituzione ne specifica solo 26. Mi vuol dire quale sia il problema? è stata un’analisi recente condotta da esperti a formulare questo dato, non è frutto dei miei calcoli.</p>
    </intervention>
    <intervention id="3-562-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, credo che mi perdonerete se risponderò a una domanda basata su un parere soggettivo con un’opinione soggettiva. No, non credo sia la più moderna.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-563-000" speaker_id="28229" name="Manfred Weber" is_mep="True" mode="spoken">
      <p sl="de">Signora Presidente, onorevole Alvaro, ci ha appena fornito una dimostrazione di come prolungare il suo tempo di parola accettando di rispondere a numerose interrogazioni. Vorrei comunque chiederle se è al corrente del fatto che le disposizioni relative alla corte costituzionale ungherese – non sono certo che abbia letto il testo integrale della costituzione ungherese – sono praticamente identiche a quelle che si applicano alla corte costituzionale in Germania. Vorrei pertanto chiederle se secondo lei la corte costituzionale tedesca è altrettanto poco democratica e meritevole di critiche di quella ungherese. Vorrei che rispondesse a questa domanda.</p>
    </intervention>
    <intervention id="3-564-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, onorevole Weber, visto che lei stesso ha specificato che solo alcune sezioni sono identiche, è evidente che vi sono anche altre sezioni per le quali potrebbe essere opportuno verificare se il fatto che la costituzione ungherese circoscriva la giurisdizione della corte costituzionale in materia fiscale e di bilancio sia compatibile col principio della separazione dei poteri.</p>
      <p sl="de">Se lei mi dicesse che la corte costituzionale tedesca non può esprimersi su questioni fiscali, ad esempio a seguito di una sentenza della corte federale di giustizia tedesca, o se una legge in materia di bilancio non potesse essere esaminata dalla corte costituzionale tedesca, per esempio a causa di una controversia costituzionale tra le istituzioni di governo, quali un partito del Bundestag tedesco, le darei ragione. Ma la costituzione tedesca lo permette, e consente anche che in questioni del genere si possa adire la corte costituzionale.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-565-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Signora Presidente, vorrei richiamarmi a un concetto espresso poc’anzi, i diritti delle generazioni future. Si tratta di qualcosa di unico nella costituzione ungherese, un concetto sancito espressamente in questo documento e, a quanto pare, riconosciuto anche in questa sede.</p>
      <p sl="en">A tale proposito, mi sorge spontanea una domanda che vorrei porre, riguardante i diritti di base dei membri futuri di tali generazioni – i nascituri . Preoccuparsi degli esseri umani che devono ancora venire al mondo è o non è un valore europeo? O forse non è un valore europeo, ma soltanto ungherese? Se così fosse, l’Europa dovrebbe guardare con riconoscenza all’Ungheria per averle ricordato alcuni valori fondamentali.</p>
    </intervention>
    <intervention id="3-566-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, nutro un’altissima stima per l’onorevole Landsbergis. Ma non riesco a capire dove sia la domanda nel suo intervento. Se lo stesso non conteneva una domanda, utilizzerò questo tempo per fare una dichiarazione.</p>
      <p sl="de">In base alle mie conoscenze, nessuna costituzione definisce le leggi per le generazioni future. Non è questo il punto. Qui stiamo parlando di dignità umana – un principio che si ritrova nella costituzione tedesca, e non solo – e la costituzione ungherese non si differenzia dalle altre. Non ci vedo alcuna contraddizione. La questione è se limitare o definire tale principio in futuro.</p>
      <p sl="de">Tuttavia, come le ho già detto, non ho compreso appieno la sua interrogazione. La sostenibilità, la tutela delle generazioni future, il desiderio di vivere in un ambienta naturale sano e la protezione della qualità della vita sono tutti principi che, se non erro, si ritrovano nelle costituzioni di tutti gli Stati membri, e che sono stati difesi in molte sentenze delle corti supreme. Credo che lei non abbia mai messo in discussione tale principio, nemmeno durante la sua presidenza.</p>
    </intervention>
    <intervention id="3-567-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, mi preme rassicurare i miei onorevoli colleghi e l’onorevole Alvaro sul fatto che l’Ungheria è un paese in cui predomina ancora lo Stato di diritto. Vorrei tranquillizzare gli onorevoli in ’t Veld, Göncz e Benova in merito al fatto che l’Ungheria rispetta ancora i diritti fondamentali, i diritti dell’uomo e i valori dell’Unione.</p>
      <p sl="hu">Le leggi ungheresi e la costituzione adottata lo scorso aprile sono conformi alle norme e ai valori di base dell’Unione europea. L’Ungheria sta onorando tutti i propri obblighi e impegni giuridici internazionali e, di fatto, ciò si ritrova chiaramente espresso nel testo della costituzione; se non dovesse essere così, la Commissione adirà la Corte di giustizia a Lussemburgo per avviare un procedimento formale in materia; ma tutti noi in quest’Aula sappiamo che non accadrà. Onorevoli colleghi, quello che viene sancito dalla costituzione di un paese e gli aspetti trattati a un livello legislativo diverso da un determinato paese membro sono questioni che pertengono chiaramente alla sovranità nazionale.</p>
      <p sl="hu">In una democrazia basata sulla rappresentanza popolare, spetta ai deputati eletti in occasione di elezioni libere decidere quali aree trattare a livello costituzionale e quali a un livello legislativo generale.</p>
      <p sl="hu">Quel che non capisco in merito a questa discussione è che finora ci è stato insegnato che le leggi che possono essere modificate con una maggioranza di due terzi servono a prevenire gli abusi. Ci occorre una costituzione con una maggioranza di due terzi, perché questa è una norma che fornisce delle garanzie. Adesso invece sentiamo molte voci che avanzano obiezioni proprio su quella maggioranza di due terzi che in precedenza consideravano una garanzia. Personalmente, ritengo che siate incapaci di accettare le regole del gioco della democrazia. Inoltre, come già precisato dai miei onorevoli colleghi, la nuova costituzione ungherese fa riferimento alla Carta dei diritti fondamentali, che rappresenta un nuovo elemento costituzionale, e considera le minoranza presenti in Ungheria parte integrante della comunità politica ungherese. Il commissario per le generazioni future del parlamento ungherese ha dichiarato che tale testo eleva a un livello eccellente la protezione ambientale e la responsabilità nei confronti delle generazioni future. Così come parliamo di questa costituzione, potremmo anche parlare di qualsiasi altra costituzione europea. Citate sempre il concetto di differenza e sottolineate che se qualcosa è espressione di un valore diverso, non significa che sia migliore o peggiore, bensì semplicemente diverso; come ungherese, vi sarei riconoscente se potesse rispettare questo principio, nello spirito dell’unità nella diversità.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-568-000" speaker_id="28192" name="Vladimír Maňka" is_mep="True" mode="spoken">
      <p sl="sk">Signora Presidente, oggi ho ricevuto un invito per la mostra “Bridges Between Nations”, un evento organizzato dal suo collega. In questo invito compariva il motto del fondatore dell’UE, Jean Monnet, secondo cui l’Unione è costruita dalle persone. Onorevole Gál, anche le costituzioni e i ponti devono essere costruiti dalle persone. Vorrei chiederle perché la coalizione in Ungheria non vuole che l’opposizione partecipi al processo di redazione della costituzione.</p>
    </intervention>
    <intervention id="3-569-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, l’opposizione ha avuto l’occasione di partecipare ai lavori del parlamento. L’opposizione ha deciso di non partecipare a tali lavori e noi rispettiamo tale decisione. Al posto di partecipare, ha invece deciso di avviare una discussione in questa sede, una decisione che il popolo ungherese fatica a comprendere.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-570-000" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, no, la situazione di fatto è molto semplice. Dopo aver appreso da altri oratori che altri Stati membri dovrebbero rimettere ordine nella propria situazione interna ed esaminare le proprie costituzioni, forse l’onorevole Gál potrebbe citare un articolo tratto dalla costituzione di uno degli Stati membri dell’Unione europea che lei considera un esempio di ambito in cui tale Stato dovrebbe “rimettere ordine nella situazione interna”. In fin dei conti, è stata proprio l’onorevole Gál a dichiarare espressamente che è questo che dovrebbero fare gli altri Stati membri. In altre parole, quali sono le critiche specifiche che andrebbero mosse alla costituzione di un altro paese membro? Una volta ottenuta tale informazione, potremo ovviamente procedere alla discussione.</p>
    </intervention>
    <intervention id="3-571-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, il fatto che ognuno debba rimettere ordine nella propria situazione interna non è sancito a livello costituzionale. Onorevole Alvaro, ho precisato anche a lei, in veste di eurodeputato liberale, che coloro che rispettano e sottolineano il diritto di essere diversi in qualunque area dovrebbero essere anche pronti ad accettare che tale diversità possa comparire a livello di spirito, scelta di valori e strutture delle costituzioni. è questo quello che intendevo. Ciò non significa che non rispettiamo i valori di base dell’UE o che non ci atteniamo pienamente agli obblighi sanciti nelle leggi europee o nel diritto internazionale.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-572-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signora Presidente, onorevole Gál, vorrei chiarire la ragione per cui è stato necessario modificare la norma precedente che prevedeva che le modifiche della costituzione potevano essere introdotte solamente con una maggioranza dei quattro quinti dei deputati. Tale norma, che era stata avallata da una maggioranza parlamentare che aveva ottenuto il 72per cento delle preferenze tra il 1994 e il 1998 per tutelare i diritti delle minoranze politiche e dell’opposizione, è stata abrogata da Fidesz. Per quale motivo? L’opposizione non ha partecipato ai lavori in assenza di tale garanzia; non è stata privata di tale diritto, in quanto la norma era stata modificata. Commissario Reding, vorrei richiamare la sua attenzione su questo punto.</p>
    </intervention>
    <intervention id="3-573-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, onorevole Tabajdi, non ero deputato del parlamento ungherese nel 1990, ma i miei colleghi, che invece a quei tempi rivestivano tale ruolo o erano addirittura segretari di partito e portavoce dell’assemblea parlamentare, affermano che non vigeva alcuna norma del genere. Non è vero. Credo che questa discussione dovrebbe tenersi in sede di parlamento ungherese, in quanto non rientra assolutamente nella sfera di competenza delle discussioni del Parlamento europeo.</p>
    </intervention>
    <intervention id="3-574-000" speaker_id="96656" name="Boris Zala" is_mep="True" mode="spoken">
      <p sl="sk">Signora Presidente, onorevoli colleghi, la nuova costituzione ungherese rappresenta probabilmente la costituzione più reazionaria d’Europa, davvero.</p>
      <p sl="sk">Questo è un aspetto della questione, ma l’altro aspetto è che tale testo è pericoloso anche a livello internazionale. Alcuni onorevoli deputati hanno dichiarato che si tratta di una questione nazionale ungherese. è vero, ma questa costituzione viola la sovranità degli altri paesi. Commissario, è una questione della massima importanza. Pregiudica la pace dell’Europa. Compromette i confini tra gli Stati. Sfrutta apertamente le minoranza presenti nei paesi limitrofi per fini nazionalisti estremi. è profondamente permeata dello spirito della Grande Ungheria. Nel voler garantire la cittadinanza su base puramente etnica, indipendentemente dalla residenza, dall’occupazione o dai legami familiari, apre un vaso di Pandora di nazionalismo estremo, di cui non si hanno esempi dalla fine della Seconda guerra mondiale. E non è tutto. Consente il conferimento del diritto di voto a ungheresi che risiedono permanentemente in paesi limitrofi. Vi immaginate i partiti politici ungheresi che approntano una campagna elettorale in un altro paese? In breve, la nuova costituzione ungherese porterà alla complete destabilizzazione dell’Europa centrale. Porterà nell’Europa centrale lo spirito dei conflitti balcanici. Il portavoce del parlamento ungherese, László Kövér, ha dichiarato di recente, parlando della diga di Gabčíkovo-Nagymaros, che era necessario un intervento militare da parte dell’Ungheria, e che i trattati di Pace di Parigi non si applicavano alla Slovacchia; ha inoltre messo in dubbio la legittimità dei confini della Slovacchia appellandosi allo spirito di questa costituzione.</p>
      <p sl="sk">Penso sia giunto il momento che l’Unione europea e il Parlamento europeo pronuncino entrambi un “no” risoluto a questa pericolosa politica nazionalista, prima che sia troppo tardi.</p>
    </intervention>
    <intervention id="3-575-000" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signora Presidente, onorevoli colleghi, malgrado questa discussione sia particolarmente appassionante, credo sia giusto precisare, forse candidamente, che non dovremmo confondere le cose. Questo pomeriggio ho come l’impressione che stiamo lentamente abbandonando l’atteggiamento di ipocrisia politica, in quanto non si tratta di criticare la costituzione di un paese membro dell’Unione europea quale l’Ungheria, in quanto tale questione rientra naturalmente nella competenza esclusiva del suo popolo e della sua sovranità. Tuttavia, in seno a questo Parlamento, si tratta di una questione e, nel mio caso, di una preoccupazione che ha a che vedere con l’ordinamento giuridico comunitario, e di conseguenza di una questione che incide sul livello di condivisione dei nostri valori comuni, sulla nostra architettura europea, costruita dagli Stati, dai testi fondamentali degli Stati membri e da altri testi basilari.</p>
      <p sl="fr">Vi compaiono tuttavia delle contraddizioni in materia di non discriminazione, di rispetto delle minoranze, di pluralismo e anche di opposizione, che sembra venir contestata. Pertanto, onorevoli colleghi, se non c’è nulla di complicato, come mi è sembrato che affermassero alcuni oratori di questo pomeriggio, lasciamo che sia il collegio esecutivo a valutare se il testo ungherese sia compatibile e legalmente conforme alle fondamenta della nostra struttura comunitaria, e tutto si chiarirà. Da questo dipende la credibilità dell’ordinamento giuridico comunitario, e conseguentemente dell’Unione europea.</p>
    </intervention>
    <intervention id="3-576-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, questa discussione è appassionante, esilarante anche se controversa, ma nonostante tutto apprezzo molto quest’espressione di democrazia. Va detto che abbiamo tutto il diritto di trattare tale questione, perché l’Ungheria fa parte dell’Unione europea.</p>
      <p sl="en">Ma l’Ungheria ha anche il diritto ad avere una costituzione, e questo testo è di gran lunga preferibile alla vecchia costituzione del 1949 promulgata dai comunisti. Si tratta di un tentativo autentico di rispecchiare valori moderni nel contesto europeo. Benché qualcuno potrebbe volerne contestare qualche elemento, va detto che una costituzione può sempre essere modificata con un referendum e, se a livello di Unione europea riscontriamo che alcuni dei suoi aspetti non sono rispettosi del diritto e dei valori europei, possiamo sicuramente avanzare tale critica.</p>
      <p sl="en">Un’altra cosa che va precisata è che la costituzione in oggetto è stata approvata il 18 aprile con 262 voti favorevoli e 44 contrari, ed è un’espressione di democrazia. Qualcuno ne ha criticato qualche aspetto, per esempio i riferimenti al cristianesimo e a Dio, ma non ci vedo nulla di nuovo. Tali riferimenti si ritrovano nelle costituzioni tedesca, polacca e irlandese. In veste di cristiano democratico, mi rallegro immensamente di tali riferimenti a Dio e al cristianesimo, in quanto sono parte integrante della nostra cultura e della nostra storia, e ritengo che sia di gran lunga preferibile includere tali elementi piuttosto che escluderli e creare una società senza Dio.</p>
      <p sl="en">Un’altra obiezione ha riguardato la concessione della cittadinanza a cittadini residenti al di fuori dell’Ungheria, ma in Irlanda sono previste delle agevolazioni in termini di passaporti a favore di cittadini che vivono ufficialmente in Irlanda del Nord, che fa parte del Regno Unito. Le conseguenze di ciò sono state più utili che dannose, e adesso intratteniamo con Regno Unito rapporti eccellenti senza precedenti, come dimostrato dalla visita della Regina Elisabetta di due settimane fa.</p>
      <p sl="en">Un’altra obiezione concerneva la definizione di matrimonio, la definizione di vita e così via, ma come ho già ricordato, se ci sono degli errori, si può sempre ricorrere a un referendum per correggerli. Infine, i legislatori meritano il nostro elogio per aver inserito un limite massimo all’entità del debito pubblico, un aspetto molto importante. Se avessimo avuto questa clausola nella nostra costituzione irlandese, forse non ci troveremmo nella crisi finanziaria in cui ci dibattiamo adesso. Credo pertanto che il testo contenga numerosi spunti eccellenti, e che se dovessimo pensare di promulgare una nuova costituzione, potremmo trarre molti insegnamenti dall’Ungheria.</p>
    </intervention>
    <intervention id="3-577-000" speaker_id="35743" name="Glenis Willmott" is_mep="True" mode="spoken">
      <p sl="en">Signora Presidente, la costituzione in oggetto presenta numerose problematiche, ma vorrei soffermarmi su una questione chiave, vale a dire che la costituzione proposta non offre alcuna protezione dalla discriminazione basata sull’orientamento sessuale. L’unico tipo di vincolo coniugale riconosciuto è quello tra un uomo e una donna. Abbiamo lottato a lungo in Europa per i diritti delle persone LGBT, e non possiamo permettere che l’Ungheria faccia un passo indietro.</p>
      <p sl="en">I diritti degli omosessuali sono protetti dalla Carta dei diritti fondamentali dell’Unione. Non solo, le coppie sposate formate da individui dello stesso sesso dovrebbero poter circolare liberamente in tutta Europa e vedersi riconosciuta legalmente la loro unione ovunque si trovino. è vero, spetta all’Ungheria decidere sulla propria costituzione. Tuttavia, ogni paese membro ha la responsabilità di rispettare la Comunità europea a cui appartiene. La protezione delle persone LGBT è fondamentale per l’Unione europea, e l’Ungheria non può ignorarlo.</p>
    </intervention>
    <intervention id="3-578-000" speaker_id="96651" name="Eduard Kukan" is_mep="True" mode="spoken">
      <p sl="sk">Signora Presidente, l’Europa di oggi si fonda su valori che ci uniscono e che ci permettono di cooperare e rispettarci a vicenda. Mi preme inoltre sottolineare che ogni paese ha il diritto di adottare la propria costituzione attraverso i propri rappresentanti democraticamente eletti. La nuova costituzione ungherese dà tuttavia adito a questioni delicate per i paesi limitrofi, che li toccano da vicino. Mi riferisco ad esempio all’articolo 23, che prevede la possibilità che cittadini appartenenti alla minoranza ungherese e residenti in paesi limitrofi acquisiscano il diritto di voto, previo ottenimento della cittadinanza ungherese. è qui che ci imbattiamo nel problema. I criteri insoliti stabiliti per l’ottenimento della cittadinanza ungherese senza che ci sia un legame naturale con Ungheria danno adito alla possibilità che si creino legami politici tra uno Stato e dei cittadini che non intrattengono alcun legame effettivo col medesimo.</p>
      <p sl="sk">Riscontro altri problemi in merito alla formulazione della sezione D, dove si parla di un’unica nazione ungherese, di diritti collettivi, di sostegno all’autodeterminazione in altri paesi sulla base del principio di etnia, di responsabilità dell’Ungheria nei confronti di tutti gli ungheresi. Ne consegue che nel paragrafo 4 si apre uno spiraglio di possibili impatti extraterritoriali di questa costituzione.</p>
      <p sl="sk">Il governo slovacco si sta adoperando per avviare una discussione pacifica e concreta sulle questioni, a livello bilaterale. Si scontra tuttavia con il rifiuto dell’Ungheria. Poiché la costituzione non è ancora entrata in vigore, credo che questo sia il momento più opportuno per discuterne e spiegare quali potrebbero essere le ripercussioni negative.</p>
      <p sl="sk">Vorrei aggiungere un’altra osservazione. Nella nostra attuale politica di allargamento dell’Unione, stiamo cercando di porre l’accento sull’instaurazione di relazioni di vicinato tra i futuri Stati sulla base di valori europei. Onorevoli colleghi, immaginate come reagirebbe l’Unione se la Serbia, tanto per fare un esempio, decidesse oggi di concedere in massa la cittadinanza ai cittadini della Bosnia-Erzegovina, o se l’Albania attribuisse la cittadinanza ai cittadini della Macedonia. Mi preme ribadire ancora una volta che soltanto in un contesto di rispetto reciproco dei valori e di cooperazione possiamo pensare a uno sviluppo futuro congiunto dell’Unione europea.</p>
    </intervention>
    <intervention id="3-579-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, ho già chiesto la parola tre volte e sono lieta che, alla terza richiesta, mi sia stata concessa. In primo luogo, vorrei fare una precisazione. Qualcuno ha chiesto se la costituzione contenesse o meno questa minoranza specifica dei quattro quinti. Faceva parte del regolamento interno del Parlamento, ma è stata abolita su richiesta di Fidesz. Mi rivolgo all’onorevole Kukan: quando è venuto qui il segretario della commissione di Venezia Thomas Markert, e si è parlato della maggioranza di due terzi – un tema che continua ad affiorare anche in questa sede – lui ne ha confermato l’esistenza. In tali casi, ci si aspetterebbe un atteggiamento di ritegno e riserbo, che invece è mancato. La domanda che vorrei pertanto rivolgere all’onorevole Kukan è se ha già avuto modo di trattare le questioni da lui sollevate con i membri di Fidesz presenti qui al Parlamento europeo. Intravede forse in loro la disponibilità a modificare questi punti della costituzione?</p>
    </intervention>
    <intervention id="3-580-000" speaker_id="96651" name="Eduard Kukan" is_mep="True" mode="spoken">
      <p sl="en">Signora Presidente, la domanda è rivolta a me? La mia risposta sincera è che non posso rispondere a questa domanda.</p>
    </intervention>
    <intervention id="3-581-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Signora Presidente, onorevoli colleghi, la nuova costituzione ungherese redatta dal governo Orbán non manca certo di articoli oltremodo singolari, come hanno precisato i miei onorevoli colleghi.</p>
      <p sl="fr">Il capitolo sulla vita privata sembra essere il punto saliente di una costituzione che, come abbiamo rilevato, si fonda esclusivamente su riferimenti religiosi cristiani e valori familiari tradizionali. Il testo sembra inoltre permettere una limitazione del diritto di aborto in Ungheria dichiarando, e cito, “che la vita del feto verrà protetta dal momento del concepimento”. A tale proposito, il governo ungherese ha unito le azioni alle parole lanciando una campagna di comunicazione contro l’aborto che pare stia ancora utilizzando i fondi del programma europeo PROGRESS (un programma comunitario per l’occupazione e la solidarietà sociale).</p>
      <p sl="fr">In un momento in cui l’Unione europea difende il progresso e l’uguaglianza di genere quali valori fondamentali, è oltremodo sorprendente che tali risorse europee vengano utilizzate in una campagna di questa natura. Vorrei pertanto cogliere l’occasione della discussione per interrogare la Commissione sulla validazione del finanziamento di questa campagna a titolo del programma PROGRESS.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-582-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Signora Presidente, onorevole Guillaume, vorrei porgerle una domanda. Secondo lei come sono cambiate nella nuova costituzione le norme in materia di definizione di aborto e quelle relative all’aborto stesso rispetto alla costituzione precedente?</p>
    </intervention>
    <intervention id="3-583-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Signora Presidente, mi preme esortare la Commissione a darci una risposta sul programma in questione. Ho già sottoposto il problema all’attenzione della Commissione, e sono in attesa di sapere se sia stato effettivamente confermato l’utilizzo di tali fondi per la campagna in oggetto.</p>
    </intervention>
    <intervention id="3-584-000" speaker_id="39711" name="Victor Boştinaru" is_mep="True" mode="spoken">
      <p sl="ro">Signora Presidente, vorrei richiamare la vostra attenzione in particolare sulle disposizioni della costituzione rivista relative ai diritti collettivi della minoranza etnica ungherese residente all’estero e sulla dichiarazione esplicita, in questo caso, del principio di extraterritorialità, in quanto entrambi violano palesemente gli standard dell’OSCE e le valutazioni condotte più volte dalla commissione di Venezia in istanze analoghe. Mi riferisco all’articolo d, onorevole Weber.</p>
      <p sl="ro">è inaccettabile e vi rammento che sta già esercitando qualche ripercussione. La scorsa settimana l’onorevole Tőkés, Vicepresidente del Parlamento europeo, ha presieduto, in sede di camera ungherese delle regioni, all’inaugurazione ufficiale di un ufficio di rappresentanza della regione di Székely, che non esiste in Romania.</p>
      <p sl="ro">Sono fermamente convinto, Commissario, che la relazione della commissione di Venezia confermerà tali violazioni. Le chiedo pertanto quanto segue: che cosa vorrà e sarà in grado di fare la Commissione europea in proposito? Infine, vorrei porre la seguente domanda, in particolare agli europarlamentari tedeschi e francesi presenti qui a Strasburgo, luogo simbolo della riconciliazione storica tra Germania e Francia, e su cui si fonda la nostra Unione europea: è possibile scatenare i demoni del nazionalismo in Europa senza mandare in frantumi il nostro progetto europeo?</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-585-000" speaker_id="23821" name="József Szájer" is_mep="True" mode="spoken">
      <p sl="hu">Signora Presidente, onorevole Boştinaru, vorrei porre due domande: le leggi rumene consentono la concessione della cittadinanza a persone di nazionalità rumena anche se le stesse non risiedono nel territorio della Romania? La mia prima domanda è questa. La seconda è la seguente: c’è una legge che autorizza i cittadini rumeni che non risiedono nel territorio della Romania a partecipare alle elezioni dell’assemblea nazionale e del senato?</p>
    </intervention>
    <intervention id="3-586-000" speaker_id="39711" name="Victor Boştinaru" is_mep="True" mode="spoken">
      <p sl="ro">Signora Presidente, onorevole collega, mi preme rammentarle che ho fatto solamente riferimento a norme e principi europei che sono universalmente riconosciuti, e non a disposizioni giuridiche o costituzionali in vigore in Romania. Vorrei tuttavia risponderle che in Romania non esiste alcun atto giuridico che stipuli il principio dell’extraterritorialità e dei diritti collettivi. Ne ho fatto menzione quando ho parlato della controversia con le valutazioni della Commissione europea. Quando si riscontra una violazione di tali valori in qualsiasi paese membro dell’UE, l’Unione europea ha il dovere di rispondere con risolutezza, indipendentemente dallo Stato interessato. è questa la mia risposta.</p>
    </intervention>
    <intervention id="3-587-000" speaker_id="96865" name="Debora Serracchiani" is_mep="True" mode="spoken">
      <p sl="it">Signora Presidente, la nuova Costituzione ungherese riduce la possibilità di intervento degli organi di controllo, come la Corte costituzionale, e aumenta i poteri dell'esecutivo, mettendo così in discussione il normale bilanciamento tra poteri.</p>
      <p sl="it">I diritti sociali sono svuotati, lo Stato assicura sussidi ai bisognosi solo se accettano di svolgere lavori di pubblica utilità. Viene infine sancito il diritto all'autodifesa, che consente di possedere armi in casa anche senza licenza. Si vieta il diritto all'aborto e si introducono regole fortemente discriminatorie nei confronti degli omosessuali.</p>
      <p sl="it">Tutto ciò è contrario alla direttiva n. 78/2000, che stabilisce un quadro generale per la lotta alla discriminazione. Chiedo quindi alla signora Commissario come intende intervenire, considerando che i diritti fondamentali della nuova Costituzione ungherese sono scarsamente compatibili con quelli dell'Unione europea e della Carta dei diritti fondamentali dell'Unione europea.</p>
    </intervention>
    <intervention id="3-588-000" speaker_id="28171" name="Emine Bozkurt" is_mep="True" mode="spoken">
      <p sl="nl">Signora Presidente, mi fa piacere constatare la presenza del Commissario Reding a questa discussione su come difendere al meglio i valori europei della democrazia. Abbiamo sentito la sua mancanza durante le precedenti discussioni sul tema della legge ungherese sui media, quando c’erano in gioco questi stessi valori. Per quanto riguarda la costituzione, ogni nazione ha il diritto di eleggere i rappresentanti del proprio governo. Il governo ha la responsabilità di difendere gli interessi del suo popolo, di ogni singolo cittadino che lo compone.</p>
      <p sl="nl">Nel caso dell’Ungheria, il partito di maggioranza, Fidesz, sta decidendo sul contenuto di una nuova costituzione. Una siffatta procedura di modifica della costituzione, senza alcun coinvolgimento effettivo degli altri partiti o delle organizzazioni della società civile, mina alla base il processo democratico, soffoca il dinamismo e minaccia di imporre il diritto esclusivo di un unico partito. La maggioranza a discapito della minoranza. Una democrazia vera si misura e si giudica in base al modo in cui tratta le proprie minoranze. Una minoranza in particolare, la comunità di LGBT, risulterà oltremodo penalizzata da una costituzione che, nel XXI secolo, promuove il ritorno a stili di vita antiquati. Ciò significa tornare al passato, e non stare al passo con i tempi. Ci aspettiamo di meglio dalla Presidenza dell’UE.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-589-000" speaker_id="23821" name="József Szájer" is_mep="True" mode="spoken">
      <p sl="hu">Signora Presidente, onorevoli colleghi, mi scuso per aver preso la parola così tante volte, ma ho partecipato personalmente alla compilazione di questa costituzione, e mi disturba non poco constatare tutti questi malintesi, che siano intenzionali o meno. Per questo vorrei rivolgere all’onorevole Bozkurt la seguente domanda, dopo averla sentita affermare che non vi sono state consultazioni in merito: lo sapeva che ben 917 000 cittadini ungheresi hanno consegnato il questionario di 12 domande tramite il quale l’Ungheria e il governo ungherese si sono consultati con i propri cittadini in merito alle questioni importanti contenute nella costituzione? Direttamente con i cittadini ungheresi; anzi, alla consultazione ha preso parte il 10per cento di tutta la popolazione. Conosce per caso qualche altra costituzione europea che è stata preceduta da una consultazione su così ampia scala?</p>
    </intervention>
    <intervention id="3-590-000" speaker_id="28171" name="Emine Bozkurt" is_mep="True" mode="spoken">
      <p sl="nl">Signora Presidente, queste questioni vengono continuamente minimizzate. Mi potete comunque spiegare perché si sono scatenate così tante proteste in questa sede, e per quale motivo i membri dei più svariati gruppi politici sostengono che tale documento sia sbagliato? E perché stiamo tenendo questa discussione?</p>
      <p sl="nl">Non credo che tale discussione avrebbe ragione di essere se tutto fosse andato bene. Mi può dire a quale partito erano iscritte le persone che hanno consegnato i 17 000 questionari? A chi li avete distribuiti? Vorrei qualche risposta a queste mie domande.</p>
    </intervention>
    <intervention id="3-591-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Signora Presidente, onorevole Bozkurt, in risposta alla sua domanda, la informo che tutti hanno ricevuto questa lettera in cui era possibile esprimere il proprio parere. Vi ringrazio di questa discussione, in quanto mi permette di comunicarvi la gioia immensa che ho provato all’atto di approvare la costituzione ungherese. è spiacevole constatare che i 20 anni trascorsi dalla caduta del comunismo non siano stati sufficienti per dare vita a una nuova costituzione. Adesso abbiamo posto fine a questo periodo di transizione e creato una nuova costituzione basata sul consenso nazionale. La nostra nuova costituzione è la sintesi dei nostri valori condivisi; si apre con la nostra preghiera nazionale più bella, che sottolinea anche l’importanza dei nostri valori europei comuni, e si conclude riconoscendo le nostre radici cristiane e la famiglia – i nostri valori chiave – a cui appartiene. è più che rassicurante che nella nuova costituzione lo Stato ungherese si assuma la responsabilità dei propri cittadini sia all’interno sia all’esterno dei suoi confini, che non permetta al debito pubblico di sfuggire al nostro controllo e che sancisca la responsabilità che i genitori hanno nei confronti dei propri figli.</p>
    </intervention>
    <intervention id="3-592-000" speaker_id="96829" name="Ádám Kósa" is_mep="True" mode="spoken">
      <p sl="hu">Signora Presidente, onorevoli colleghi, mi fa piacere prendere la parola alla fine della discussione, perché devo tristemente ammettere che, in fin dei conti, non è stata avanzata nessuna critica specifica. In secondo luogo, ritengo che noi europarlamentari non possiamo avere alcuna voce in capitolo nelle questioni di competenza nazionale. Tuttavia, ora che ho la parola, preferisco non esprimer critiche, ma formulare piuttosto una raccomandazione a nome di 80 milioni di cittadini disabili. La costituzione ungherese è l’unica costituzione europea che prevede disposizioni e assistenza speciale per i disabili. Vi suggerirei pertanto di inserire disposizioni analoghe anche nelle costituzioni dei vostri rispettivi paesi. Grazie dell’attenzione.</p>
    </intervention>
    <intervention id="3-593-000" speaker_id="96655" name="Monika Smolková" is_mep="True" mode="spoken">
      <p sl="sk">Signora Presidente, la dichiarazione senza precedenti rilasciata dal secondo rappresentante più importante della Repubblica ungherese, il portavoce del parlamento, onorevole Kövér, che ha messo in discussione il trattato di Parigi e gli attuali confini, non fa che confermare il livello di revisionismo presente nella politica ungherese.</p>
      <p sl="sk">Deploro che il governo slovacco di Iveta Radičová, col pretesto di evitare gli scontri, celi la propria incapacità di rispondere alla questione della doppia cittadinanza, alla costituzione della Repubblica ungherese, al diritto di voto degli ungheresi che risiedono in paesi limitrofi e alle dichiarazioni del portavoce del parlamento ungherese.</p>
      <p sl="sk">Mi preoccupa l’inettitudine del nostro governo, ma anche il silenzio delle istituzioni europee è sorprendente, come se volessero chiudere un occhio dinanzi a questa violazione del diritto europeo ad opera del paese che ne detiene la Presidenza.</p>
      <p sl="sk">Auspico che i rappresentanti delle istituzioni europee ascoltino attentamente e monitorino la situazione in Ungheria, e che si esprimano a breve in maniera univoca sulla questione della discutibilità dei confini e del trattato di Parigi, nonché su una costituzione ungherese che sancisce la difesa dei diritti collettivi delle minoranze ungheresi e la creazione di zone di autogoverno collettivo.</p>
    </intervention>
    <intervention id="3-594-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signora Presidente, Commissario Reding, mi rivolgo a lei. è ovvio che la costituzione ungherese di per sé non avrebbe potuto alimentare una discussione europea così ampia, ma purtroppo l’Ungheria è tornata alla ribalta nel nostro ordine dei lavori, a sei mesi di distanza dall’ultima volta, quando abbiamo esaminato la legge sui media. Di fatto, non è tanto la costituzione stessa a essere oggetto del dibattito, bensì le pratiche antidemocratiche che hanno preso piede in Ungheria: i magistrati, i poliziotti e i cittadini che detengono fondi pensione privati vengono privati dei loro diritti acquisiti. Commissario, qual è la ragione alla base della volontà di esautorare la corte costituzionale e i mediatori dei loro diritti acquisiti? Stiamo assistendo a una minaccia ai danni dell’indipendenza dei tribunali; l’indipendenza dei media è già stata calpestata. Sono tutti elementi estremamente importanti ed estremamente pericolosi. Commissario, vorrei che leggesse le 30 pagine di critiche formulate dalla commissione di Venezia. Quest’organo ha avanzato delle rimostranze estremamente gravi e mi auguro sinceramente che la Commissione europea e lei in particolare assumiate con serietà l’impegno che vi spetta, perché siete i custodi dei trattati europei. Vi invito a fare il vostro lavoro!</p>
    </intervention>
    <intervention id="3-595-000" speaker_id="97019" name="Ivo Vajgl" is_mep="True" mode="spoken">
      <p sl="sl">Signora Presidente, la Presidenza ungherese ci ha sorpresi fin dall’inizio con un dono insolito, una cartina della Grande Ungheria, una cartina che raffigura un sogno che può naturalmente avverarsi solamente in un’Europa unita e democratica, e che non deve evocare il passato.</p>
      <p sl="sl">La discussione odierna dimostra che il nazionalismo, anzi, il nazionalismo eccessivo, è una delle cause di divisione. Nella regione da cui provengo il nazionalismo ci ha causato innumerevoli problemi negli ultimi decenni.</p>
      <p sl="sl">Esorto i membri ungheresi del parlamento e i rappresentanti delle autorità ungheresi ad abbandonare i giochetti nazionalisti e a non giocare coi trattati di pace non ancora attuati e che essi percepiscono come ingiusti. In caso contrario, il trattato di Trianon finirà per rappresentare per tutti noi un ricordo tutt’altro che positivo.</p>
    </intervention>
    <intervention id="3-596-000" speaker_id="28266" name="Sophia in 't Veld" is_mep="True" mode="spoken">
      <p sl="en">Signora Presidente, vorrei soltanto chiedere un chiarimento ai colleghi seduti da quella parte dell’Aula, in quanto durante la discussione hanno insistito fermamente sul diritto di ogni paese membro a promulgare le leggi che ritiene opportune, a condizione che sia presente una maggioranza democratica, e sul fatto che tali leggi dovrebbero essere riconosciute dagli altri paesi. Vorrei pertanto chiedere all’onorevole Szájer di chiarire, a nome del gruppo PPE, se ciò significa che d’ora in poi l’Ungheria e gli altri paesi rappresentati riconosceranno anche la legge olandese in materia di diritto matrimoniale che autorizza alle coppie formate da persone dello stesso sesso di sposarsi.</p>
    </intervention>
    <intervention id="3-597-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Signora Presidente, questa discussione mi ricorda un’altra discussione tenutasi alcuni mesi fa sulla legge ungherese in materia di media. Entrambe le discussioni costituiscono un semplice pretesto per attaccare l’Ungheria. La political correctness europea non riesce a tollerare il fatto che ci sia un paese in cui trionfa il conservatorismo, che ci sia un paese in Europa in cui gli interessi nazionali vengono efficacemente difesi, e che ci sia un paese in Europa che sta ritornando ai valori autentici. Si tratta di un attacco al governo ungherese per essere riuscito a salvare il paese dopo mezzo secolo di governi comunisti corrotti e delle loro discendenze politiche. Adesso tocca alla costituzione. Mentre la political correctness europea si dissocia energicamente dalle proprie radici cristiane, gli ungheresi hanno osato manifestare con orgoglio la loro volontà di sancirle nella loro costituzione. Mentre Bruxelles promuove il cosmopolitanismo, Budapest enfatizza il proprio passato nazionale eroico. Gli ungheresi pongono l’accento sulla loro identità nazionale, sul loro Stato e sul loro senso di appartenenza. Finalmente il mondo torna a occuparsi di diritti. Il comunismo viene descritto come una tirannide, e il matrimonio viene finalmente concepito come un’unione tra un uomo e una donna. Spero che le generazioni future di ungheresi siano orgogliosi di questa meravigliosa costituzione.</p>
    </intervention>
    <intervention id="3-598-000" speaker_id="39724" name="Csaba Sógor" is_mep="True" mode="spoken">
      <p sl="hu">Signora Presidente, nella discussione odierna pare che la commissione di Venezia sia assurta a una specie di corte suprema europea. La medesima commissione di Venezia ha formulato critiche gravi, critiche giustificate in merito alla legge sulla lingua slovacca tuttora in vigore, e nessuno dei miei colleghi slovacchi ha fatto menzione di tale norma. Il mio onorevole collega Boştinaru non è più in Aula, pertanto non può rispondere, ma vorrei replicare all’onorevole Szájer che, in quanto cittadino rumeno, so bene che i cittadini rumeni che vivono al di fuori del territorio della Romania possono votare e avere il passaporto rumeno e, analogamente alla costituzione slovacca, molte costituzioni europee sanciscono i diritti dei cittadini che risiedono al di fuori dei confini nazionali. Non ci trovo nulla di contestabile. Mi premerebbe piuttosto capire perché l’Ungheria senta la necessità di inserire tale elemento nella costituzione – forse perché gli ungheresi che vivono al di fuori del territorio nazionale sono ancora vittima di discriminazioni in paesi in cui la costituzione ungherese viene criticata con forza.</p>
    </intervention>
    <intervention id="3-599-000" speaker_id="28266" name="Sophia in 't Veld" is_mep="True" mode="spoken">
      <p sl="en">Signora Presidente, credo di aver rivolto una domanda molto chiara e concreta all’onorevole Szájer. Spero mi voglia rispondere.</p>
    </intervention>
    <intervention id="3-600-000" speaker_id="1941" is_mep="True" mode="spoken" role="Presidente">
      <p sl="unknown">Stiamo utilizzando la procedura catch-the-eye, pertanto la procedura del cartellino blu non è consentita.</p>
    </intervention>
    <intervention id="3-601-000" speaker_id="23866" name="Edit Bauer" is_mep="True" mode="spoken">
      <p sl="hu">Signora Presidente, quale cittadina slovacca, vorrei esprimere la mia opinione in merito a quanto sta accadendo qui oggi. Appartengo a quel gruppo di cittadini a cui non è stata concessa la cittadinanza ungherese di massa, in quanto la stessa verrà assegnata a coloro che ne hanno fatto domanda individualmente. Il motivo per cui ho chiesto di prendere la parola è il tono belligerante adottato da alcuni colleghi. Mi preoccupa immensamente il fatto che la costituzione ungherese viene giudicata alla stregua di un attacco alla convivenza pacifica in Europa. Ho l’impressione che, a causa di testi completamente fraintesi o malamente tradotti – ad esempio, il diritto di voto, che non è inserito nella costituzione – ci ritroviamo a parlare di malumore e con un tono estremamente aggressivo, decisamente non appropriato al Parlamento europeo.</p>
    </intervention>
    <intervention id="3-602-000" speaker_id="96659" name="János Áder" is_mep="True" mode="spoken">
      <p sl="hu">Signora Presidente, l’iniziativa dei socialisti può essere descritta come connotata da tre caratteristiche principali: viola la legge, è codarda, e assomiglia in tutto e per tutto a un processo farsa. Viola la legge in quanto il Parlamento europeo non ha alcuna facoltà né competenza di esaminare la costituzione ungherese. Dalla lettera del Presidente Barroso e dalla dichiarazione del Commissario Reding emerge con chiarezza che si tratta di una questione che rientra nella sovranità nazionale. L’iniziativa è codarda perché se i socialisti avrebbero avuto qualcosa da eccepire, si sarebbero rivolti alla Corte europea di Lussemburgo e non discuterebbero della questione in questa sede. Non l’hanno fatto, in quanto sanno perfettamente che avrebbero perso la causa presso la Corte. Infine, sia la procedura sia l’iniziativa assomigliano a un processo farsa perché l’unica cosa che fa sa sfondo a tutto ciò è la vittoria elettorale dello scorso anno del partito Fidesz con una maggioranza di due terzi. I socialisti, a quanto pare non solo gli ungheresi, ma anche gli europei, non sono riusciti a digerire la decisione dei cittadini ungheresi, per cui colgono ogni occasione per attaccare il governo ungherese.</p>
    </intervention>
    <intervention id="3-603-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Signora Presidente, va detto che l’ipocrisia e i due pesi e due misure adottati in questa discussione e nella critica della costituzione ungherese sono davvero sorprendenti. Da una parte, sono state mosse accuse alla costituzione perché non fa riferimento a Dio e al cristianesimo, e perché non offre alcuna protezione a quelli che vengono chiamati matrimoni omosessuali. Eppure tali accuse potrebbero essere agevolmente formulate contro moltissime costituzioni europee, compresa quella polacca, ad esempio, che contiene anch’essa tali disposizioni, o che non le contiene nel secondo dei due casi. Ed è così che dovrebbe essere, perché si tratta di una questione nazionale di cui si deve occupare la Polonia, come stabilito nel trattato che istituisce l’Unione europea. Non dovremmo violare il nostro stesso trattato che istituisce l’Unione europea.</p>
      <p sl="pl">Il processo di redazione della costituzione è stato tacciato di scarsa democraticità, eppure si tende a ignorare il fatto che la costituzione ha riscosso il sostegno della stragrande maggioranza degli ungheresi. Tale ipocrisia emerge inoltre con chiarezza dal modo in cui coloro che oggi protestano a gran voce contro l’Ungheria e il suo Primo ministro Orbán, non hanno avuto nulla da ridire quando il precedente governo socialista in Ungheria ha praticamente ridotto il paese sull’orlo della bancarotta, ricorrendo alla forza per mettere a tacere l’opposizione quando manifestava in occasione di raduni e adunanze democratiche. Non è una questione in cui dobbiamo immischiarci.</p>
    </intervention>
    <intervention id="3-604-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, onorevole János Áder, soltanto una correzione di dieci secondi al suo intervento. La Corte europea dei diritti dell’uomo non ha sede a Lussemburgo, bensì a Strasburgo.</p>
    </intervention>
    <intervention id="3-605-000" speaker_id="1263" name="Elmar Brok" is_mep="True" mode="spoken">
      <p sl="de">Signora Presidente, Presidente Győri, Commissario Reding, fatico a comprendere il significato di questa discussione. Io avrei formulato diversamente alcuni punti della costituzione ungherese. Anche nella costituzione tedesca vi sono dei punti con cui non sono completamente d’accordo, e lo stesso dicasi per la costituzione francese. Tuttavia, la cosa non ha nulla a che vedere con quest’Assemblea, perché la stessa non ha la competenza di tali questioni. è questo il nocciolo della questione, sempre che, ovviamente, non venga specificamente appurato che alcune disposizioni violano il diritto comunitario. Se a qualcuno non piace un elemento specifico di una costituzione nazionale, la cosa non ha nulla a che vedere con quest’Assemblea, in quanto è una questione di identità e giurisdizione nazionale.</p>
      <p sl="de">Così come la Commissione ha imposto delle modifiche alle leggi ungheresi sui media perché alcuni punti erano inaccettabili, allo stesso modo la medesima Commissione o la Corte di giustizia europea interverrà se, all’atto di attuare la costituzione, verranno approvate delle leggi che violano il diritto comunitario. L’istanza potrà persino essere portata dinanzi alla Corte di giustizia europea.</p>
      <p sl="de">Per questo ritengo che qui stiamo assistendo a una sorta di teatrino politico. Non abbiamo il diritto di interferire con la costituzione ungherese. Forse avrei formulato determinate cose in maniera diversa, ma l’Ungheria ha il diritto di agire come ritiene opportuno.</p>
    </intervention>
    <intervention id="3-606-000" speaker_id="23816" name="András Gyürk" is_mep="True" mode="spoken">
      <p sl="hu">Signora Presidente, abbiamo assistito a un evento senza precedenti qui al Parlamento europeo. La costituzione di un paese membro, una delle componenti più importanti della sovranità nazionale, ha subito un attacco da parte di alcuni europarlamentari. Vi consiglio di tener presente che coloro che hanno palesemente infranto la sovranità nazionale non causano un danno solamente all’Ungheria, bensì a tutta Europa. Questo caso costituisce un precedente che indebolisce i sostenitori autentici dell’Europa e rafforza gli euroscettici. è un comportamento irresponsabile. Al contempo, le osservazioni della Commissione sono rassicuranti. Sembrava scontato, eppure sono lieto che il punto sia stato sollevato qui in plenaria.</p>
      <p sl="hu">La Commissione europea non ha alcuna intenzione né diritto di interferire con gli affari costituzionali degli Stati membri. Alla luce di quanto accaduto, è tempo che la sinistra interrompa la propria campagna politica provocatoria contro il governo ungherese basata sul travisamento dei fatti. La nuova costituzione ungherese rappresenta uno strumento importante per spazzare via i resti lasciati da otto anni di governo socialista corrotto e inetto. Fidesz ha ottenuto un mandato con una maggioranza di due terzi per assumersi tale compito. La sinistra deve semplicemente accettare che tale decisione non può essere cambiata né a Bruxelles, né a Strasburgo.</p>
    </intervention>
    <intervention id="3-607-000" speaker_id="96736" name="Jan Philipp Albrecht" is_mep="True" mode="spoken">
      <p sl="de">Signora Presidente, onorevole Brok, trovo che i suoi commenti siano stati piuttosto irritanti, per questo ho chiesto di intervenire.</p>
      <p sl="de">L’Unione europea detiene ovviamente competenze che le consentono di verificare la compatibilità del diritto nazionale col diritto comunitario. Come ha rilevato lei stesso, qualsiasi violazione dei trattati europei può essere chiarita anche in un tribunale di diritto. Ma allora perché impedire a quest’Assemblea di discutere di una tale situazione? Anzi, non è forse assolutamente necessario che quest’Assemblea di occupi della questione?</p>
      <p sl="de">Credo che sia in corso una tendenza in base alla quale le costituzioni nazionali vengono considerate un’area in cui non è consentito il dibattito politico tra democrazie europee.</p>
      <p sl="de">Se viviamo in una democrazia europea, le componenti chiave delle nostre costituzioni devono essere naturalmente il risultato di un consenso reciproco e devono essere compatibili con i trattati internazionali che abbiamo sottoscritto tutti, tra cui figurano ad esempio la Convenzione sui diritti dell’uomo e i trattati dell’Unione europea, e ritengo pertanto che dovremmo poter discutere la questione in Aula.</p>
    </intervention>
    <intervention id="3-608-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, avevo chiesto una posizione chiara al Parlamento europeo. Ebbene, non è emersa alcuna posizione chiara dal Parlamento europeo. Ho sentito numerosi pareri divergenti, il che è di per sé già sufficiente a dimostrare la complessità della questione.</p>
      <p sl="en">Mi preme pertanto sottolineare ancora una volta che la Commissione rispetta il trattato di Lisbona e non interferisce con la sovranità degli Stati nazione. A nome del Presidente Barroso, vorrei ribadire nuovamente che la Commissione non esprime giudizi politici sulle scelte costituzionali e istituzionali fondamentali compiute da un paese membro. L’adozione di una nuova costituzione in un paese membro è una questione di competenza del suo popolo e delle sue istituzioni.</p>
      <p sl="en">Come ho già precisato, potremmo diventare competenti nel momento in cui la costituzione si tradurrà in pratica legislativa, amministrativa o giudiziaria. Posso assicurare al Parlamento che non esiteremmo neanche un attimo a intervenire se venisse violato il trattato o la Carta, o se non venisse rispettato il diritto comunitario.</p>
      <p sl="en">Vorrei passare ora alla domanda dell’onorevole Guillaume in merito al diritto comunitario: ogniqualvolta il diritto comunitario è a rischio, io non esito a intervenire. L’interrogazione posta dall’onorevole Guillaume riguarda una campagna di sensibilizzazione sulla conciliazione tra vita lavorativa e familiare, sostenuta dal programma Progress, che fa parte della campagna il cui materiale promozionale raffigura un feto con le parole “Lasciatemi vivere” e il logo della Commissione. L’ho detto chiaramente: questa campagna non è in linea con il programma Progress né con la proposta di progetto presentata dalle autorità ungheresi ai servizi della Commissione. Pertanto, la Commissione ha chiesto che questa parte della campagna venisse sospesa senza ulteriore indugio e che venissero tolti tutti i poster. Se le nostre direttive non verranno seguite, avvieremo le procedure per rescindere l’accordo di base e trarremo le necessarie conseguenze, anche dal punto di vista pecuniario.</p>
      <p sl="en">è così che reagiamo di fronte a una violazione del diritto comunitario. Le costituzioni non rientrano tra le nostre competenze.</p>
    </intervention>
    <intervention id="3-609-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signora Presidente, vorrei innanzi tutto ringraziare quest’Assemblea per l’attenzione speciale devoluta nell’ultimo semestre alle attività del mio governo. La Presidenza ungherese è fermamente convinta che la costituzione ungherese adottata – non rivista – di recente sia pienamente in linea con i valori e principi di base su cui si fonda l’Unione.</p>
      <p sl="en">Fin dall’inizio della nostra Presidenza, abbiamo dedicato tutta la nostra energia e abbiamo compiuto sforzi instancabili per promuovere l’agenda comune europea. Mi rallegra soprattutto che nemmeno le voci più critiche, che si sono fatte sentire nel corso della discussione odierna, abbiano messo in discussione la risolutezza e la sincerità dell’impegno del mio governo.</p>
    </intervention>
    <intervention id="3-610-000" speaker_id="96815" name="Judith Sargentini" is_mep="True" mode="spoken">
      <p sl="en">Signora Presidente, intervengo per un richiamo al regolamento – e ho tentato di sollevare tale punto a metà della discussione, ma sono stata interrotta – e le suggerisco di ripensare alla discussione e di valutare in che modo ha assegnato le interrogazioni “cartellino blu” e le richieste catch-the-eye. Se vuole gliele riassumo: due richieste “cartellino blu” da me avanzate sono state ignorate, mentre sono state accolte le richieste dell’onorevole Alvaro (due volte), dell’onorevole Göncz (tre volte) e dell’onorevole Tavares (una volta). Non è riuscita ad assicurare una distribuzione omogenea di tali richieste. Le chiederei di tenerne conto per la prossima volta, in modo da essere più equilibrata.</p>
    </intervention>
    <intervention id="3-611-000" speaker_id="1941" is_mep="True" mode="spoken" role="Presidente">
      <p sl="unknown">Onorevole Sargentini, le assicuro che abbiamo superato il tempo concesso di 45 minuti. Tutti i deputati hanno avuto l’opportunità di intervenire. Ho concesso loro di parlare per almeno 15 secondi, e in alcuni casi addirittura per un minuto, ed è stato anche pienamente rispettato l’equilibrio tra i gruppi politici. Lei ha comunque il diritto di verificare e, naturalmente, di presentare una rimostranza.</p>
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-611-500" speaker_id="96857" name="Cătălin Sorin Ivan" is_mep="True" mode="written">
      <p sl="ro">La costituzione ungherese è stata adottata il 18 aprile ricorrendo a un procedimento ai limiti della democrazia. Entrerà in vigore all’inizio del prossimo anno. Benché non disponiamo dei poteri necessari per imporre a un paese membro il contenuto della sua legge fondamentale, non possiamo rimanere indifferenti di fronte a tale abuso antidemocratico. Si tratta di un caso che dovrebbe costituire un campanello d’allarme per tutti gli Stati membri e i governi, indipendentemente dalla loro appartenenza politica.</p>
      <p sl="ro">Quel che è più grave è che il governo ungherese sta sfruttando la Presidenza dell’UE non per contribuire alla costruzione di un’Europa unita, bensì per promuovere la rinascita di un nazionalismo che credevamo dimenticato.</p>
      <p sl="ro">Per quanto riguarda paesi quali la Romania e la Slovacchia, il contenuto della costituzione potrebbe dare luogo a un contesto fertile per l’insorgere di situazioni pericolose, a causa dei diritti collettivi per i cittadini di etnia ungherese e del principio di extraterritorialità.</p>
      <p sl="ro">Inoltre, il governo ungherese ha conferito il proprio sostegno all’istituzione di un ufficio a Bruxelles per la regione di Székely, un grave affronto per i rumeni e l’integrità territoriale del paese.</p>
    </intervention>
    <intervention id="3-612-000" speaker_id="96794" name="Sławomir Witold Nitras" is_mep="True" mode="written">
      <p sl="pl">Signora Presidente, ritengo che il Parlamento europeo abbia il diritto di discutere le soluzioni legislative contenute nelle costituzioni dei suoi Stati membri. Viviamo in un’Europa unita, e i cittadini dei nostri paesi hanno il diritto di risiedere in qualsiasi paese membro senza restrizione alcuna. Dobbiamo tuttavia ricordare che le nazioni europee detengono un diritto sovrano di emanare leggi fondamentali. Paesi diversi e nazionalità diverse sono state plasmate da esperienze diverse. Anche gli ungheresi hanno il diritto di adottare una costituzione che non faccia alcun riferimento a un mediatore o a un rappresentante per i dati personali. Quando sento gli europarlamentari lamentarsi del fatto che il parlamento ungherese viola principi europei fondamentali, la sensazione che inevitabilmente provo è di non condividere i principi a cui viene fatto riferimento. Vorrei soprattutto congratularmi con l’Ungheria per la sua nuova costituzione. Il fatto che la stragrande maggioranza degli ungheresi appoggi la nuova legislazione è particolarmente degno di nota e dimostra che la nazione ungherese ha preso definitivamente congedo dalla tradizione delle costituzioni comuniste nella quale era stata redatta la precedente costituzione.</p>
    </intervention>
    <intervention id="3-613-000" speaker_id="23821" name="József Szájer" is_mep="True" mode="written">
      <p sl="hu">L’Ungheria è un paese membro dell’Unione europea, e segue con precisione le regole che disciplinano l’appartenenza a tale club. Se qualcuno non dovesse essere d’accordo, il club stesso prevede delle norme pertinenti su come procedere. Se le critiche dovessero risultare fondate, vi invitiamo a fare ricorso contro di noi per violazione di dovere. è questa la procedura che vale per qualsiasi altro paese, e noi ungheresi non vogliamo essere esenti dalla stessa. Difendiamo il nostro punto di vista in una discussione equa basata sulla verità, ma non desideriamo prendere parte a una caccia alle streghe politica. Oltre a spazzare via i resti lasciati dai vostri colleghi socialisti ungheresi, stiamo mobilitando energie incredibili per fare dell’Ungheria un paese democratico, europeo e libero sulla base del mandato costituzionale che ci è stato conferito dai cittadini ungheresi in una consultazione elettorale libera. è per questo che abbiamo adottato la nuova costituzione che sostituirà finalmente la costituzione comunista del 1949, che evocava ricordi dolorosi ed era il simbolo della tirannia per gli ungheresi. Siamo una nazione amante della libertà e della democrazia. La nostra costituzione, che tutela il diritto a opporsi alla tirannide dai tempi della famosa crisobolla – la Magna Carta ungherese del 1222 –, in cui si menziona, per la prima volta in Europa, la tolleranza religiosa in virtù della dichiarazione di Torda, che è stata tra le prime a garantire l’uguaglianza davanti alla legge nel 1848, e che vanta una delle più antiche tradizioni parlamentari d’Europa, ha mille anni. Non ci servono lezioni di democrazia da coloro che hanno situazioni interne ben più gravi da risistemare nei loro paesi.</p>
    </intervention>
    <intervention id="3-614-000" speaker_id="29579" name="Marc Tarabella" is_mep="True" mode="written">
      <p sl="fr">L’Unione europea è fondata su principi fondamentali tra cui la parità tra uomo e donna. Tuttavia, approvando una nuova costituzione che afferma che il nascituro va protetto dal momento del suo concepimento, l’Ungheria, un paese membro, ha calpestato tali valori per aver consentito ancora una volta di rimettere in discussione il diritto di aborto.</p>
      <p sl="fr">Ho inoltre appreso che il governo ungherese ha avviato una campagna pubblicitaria contro il diritto di aborto, finanziata, e quindi apparentemente ratificata, dall’Unione europea. A questo punto mi preme richiamare l’attenzione sul fatto che il diritto di aborto è un diritto fondamentale per il quale migliaia di donne si sono battute e continuano a battersi in Europa, spesso mettendo a rischio la loro stessa vita, che è difeso da questo Parlamento e dai cittadini ungheresi, e che è stato riconosciuto da 23 Stati membri su 27.</p>
      <p sl="fr">Oltre a dissociarsi da una politica di tale natura, che va contro i diritti fondamentali delle donne, la Commissione europea deve fare il possibile per assicurarsi che il governo ungherese ponga fine a tutte le campagne che tentano di mettere in discussione il diritto di aborto. Si tratta di proteggere i nostri valori comuni.</p>
    </intervention>
  </section>
  <section id="creitem25" title="12. Mandato d'arresto europeo (discussione)">
    <intervention id="3-616-000" speaker_id="1941" is_mep="True" mode="spoken" role="Presidente">
      <p sl="unknown">L’ordine del giorno reca le interrogazioni orali al Consiglio e alla Commissione sul mandato d’arresto europeo.</p>
    </intervention>
    <intervention id="3-617-000" speaker_id="96736" name="Jan Philipp Albrecht" is_mep="True" mode="spoken">
      <p sl="de">autore. – Signora Presidente, quest’oggi discutiamo del mandato d’arresto europeo, ed è decisamente ora di farlo. Attraverso i vari gruppi, abbiamo presentato un’interrogazione volta a iscrivere una discussione sulla riforma del mandato d’arresto europeo e della sua applicazione, nonché a chiedere alla Commissione e al Consiglio di avanzare delle proposte in merito.</p>
      <p sl="de">Il mandato d’arresto europeo era stato presentato in pompa magna come perfetta espressione del riconoscimento reciproco nel settore della cooperazione di polizia e giudiziaria. Al momento dell’approvazione della decisione quadro sul mandato d’arresto europeo, il Parlamento aveva chiarito che le condizioni per l’applicazione del mandato d’arresto europeo dovevano essere piuttosto stringenti affinché questo fosse impiegato solo per reati davvero gravi, che il mandato doveva essere applicato in modo proporzionato e che, al contempo, dovevano essere armonizzate le norme procedurali nell’Unione europea. In realtà, nessuna di queste condizioni è stata pienamente soddisfatta. Le relazioni ora a nostra disposizione ci dimostrano, infatti, che in molti casi il mandato d’arresto europeo non è stato applicato in modo proporzionato. Per questo motivo, è necessario adeguare le procedure sia a livello pratico sia a livello legislativo. Grazie agli sforzi profusi dalla Vicepresidente Reding, dopo dieci anni stiamo finalmente facendo progressi con l’armonizzazione delle norme procedurali. Cionondimeno è necessario progredire anche su molti altri fronti, per esempio le condizioni di detenzione e la questione delle norme relative alla tutela giuridica.</p>
      <p sl="de">In futuro, non dovremo preoccuparci solo della cooperazione tra le autorità di polizia e giudiziarie nell’ambito del riconoscimento reciproco, ma anche lavorare alla definizione di norme procedurali. Il mandato d’arresto europeo, in ogni caso, va riformato ora, dal momento che la sua applicazione è palesemente incompatibile con le norme che abbiamo richiesto, segnatamente per quanto riguarda il controllo della proporzionalità nei singoli casi.</p>
    </intervention>
    <intervention id="3-618-000" speaker_id="28120" name="Simon Busuttil" is_mep="True" mode="spoken">
      <p sl="mt">autore. – Signora Presidente, il mandato d’arresto europeo si è rivelato uno strumento molto utile per perseguire i criminali oltre i confini nazionali e per aprire le frontiere, facendo capire loro che non possono più rifugiarsi in un altro paese per sfuggire alle maglie della giustizia. Il mandato d’arresto europeo, quindi, va visto come uno strumento utile che ha permesso di conseguire risultati importanti.</p>
      <p sl="mt">Uno strumento che, comunque, è ben lungi dall’essere perfetto. Il mandato d’arresto europeo, per esempio, è spesso impiegato per reati minori che in realtà non giustificano il ricorso a un simile strumento. Mi immagino, infatti, che il mandato d’arresto europeo non sia stato pensato per un ladruncolo che ruba due pneumatici da un’autovettura in un altro paese, anche se in passato è stato emesso anche in casi come questo. Un simile modo di procedere, però, non è proporzionato al reato commesso e non fa altro che minare la fiducia in uno strumento importante e utile.</p>
      <p sl="mt">Ecco perché dobbiamo andare a vedere quali sono i punti deboli del sistema e della sua applicazione, pur senza metterne in dubbio l’utilità.</p>
      <p sl="mt">Per questo motivo abbiamo deciso di presentare alla Commissione questa interrogazione parlamentare, affinché questa ci aiuti a capire come è stato applicato il mandato in questi ultimi anni. In tal modo potremo capire se è necessario aggiornarlo per assicurarne una corretta applicazione.</p>
    </intervention>
    <intervention id="3-619-000" speaker_id="4529" name="Sarah Ludford" is_mep="True" mode="spoken">
      <p sl="en">autore. – Signora Presidente, il gruppo liberale in seno al Parlamento europeo è sempre stato favorevole al mandato d’arresto europeo in ragione della sua importanza per la lotta ai reati transfrontalieri gravi. Il mio gruppo, però, ha anche sempre osservato che il sistema del mandato d’arresto europeo sarebbe rimasto incompleto se non fossero stati fatti progressi nei diritti procedurali della difesa in Europa. Per questo motivo, abbiamo sempre criticato il Consiglio per non aver dato seguito alla proposta complessiva avanzata dalla Commissione in materia.</p>
      <p sl="en">Ora stiamo finalmente mettendo mano al quadro dei diritti della difesa. In tale contesto, apprezzo che nella sua tabella di marcia la Vicepresidente Reding abbia voluto esprimere il suo impegno a favore di questo programma. La vera domanda è se questo sarà sufficiente per colmare le lacune presentate dal mandato d’arresto europeo. Personalmente, penso di no. A mio giudizio è necessario, infatti, intervenire anche sul funzionamento del sistema.</p>
      <p sl="en">In ogni caso, non dobbiamo dimenticare quanto di buono ha fatto il mandato d’arresto europeo che, tra il 2005 e il 2009, ha permesso l’estradizione di circa 12 000 criminali tra narcotrafficanti, pedofili, stupratori e così via. Tra le altre, anche quella di Hussain Osman, uno dei responsabili degli attentati che hanno sconvolto Londra nel 2005. Nessun londinese, quindi, può permettersi di non essere grato al mandato d’arresto europeo, grazie al quale Hussain Osman è stato rispedito nel Regno Unito dall’Italia nel giro di sei settimane.</p>
      <p sl="en">Quantomeno nel Regno Unito, però, come sentiremo anche in seguito, il mandato d’arresto europeo è diventato uno dei cavalli di battaglia di quegli euroscettici dediti a compromettere la reputazione dell’UE, aiutati, in questo, anche da molti celebri casi di violazioni dei diritti umani. Il Regno Unito, in realtà, è secondo soltanto alla Germania in termini di richieste di consegna.</p>
      <p sl="en">Sia la Commissione sia alcune organizzazioni per i diritti umani come Fair Trials International e Justice, e devo qui dichiarare un mio interesse dal momento che la prima gode del mio patrocinio e il consiglio della seconda vede la mia partecipazione, hanno individuato una serie di lacune nel mandato d’arresto. Tra queste, sono citati a ragione il ricorso al mandato per reati minori, la mancanza di rappresentanza legale nello Stato di emissione, l’eccessivo protrarsi della custodia cautelare, l’impossibilità della libertà provvisoria dietro cauzione per i detenuti che non sono cittadini dello Stato di emissione e le cattive condizioni di detenzione. Se la Commissione non ritiene necessaria una rifusione del mandato d’arresto europeo, io sono di diverso avviso.</p>
      <p sl="en">Innanzitutto, il requisito del controllo di proporzionalità si deve fondare su una base più solida per assicurare che i reati minori restino esclusi dal campo di applicazione. In secondo luogo, il controllo del rispetto dei diritti umani nello Stato di esecuzione deve essere reso esplicito e non rimanere, invece, implicito. In terzo luogo, è necessario riconoscere quei casi in cui non è ragionevole dar seguito a un mandato d’arresto europeo, cosicché l’interessato non finisca per essere oggetto di un’allerta nel Sistema di informazione Schengen valida per tutta l’Europa sebbene la sua consegna sia stata rifiutata per una giusta causa.</p>
      <p sl="en">Anche la questione della libertà provvisoria dietro cauzione richiede un nostro intervento, non da ultimo attraverso l’applicazione della decisione quadro relativa all’ordinanza cautelare.</p>
      <p sl="en">Se è vero che è necessario migliorare il mandato d’arresto europeo, è vero anche che questo strumento è stato fondamentalmente un successo. Coloro che lo mettono in dubbio dovrebbero domandarsi se sarebbero contenti di vedere scorrazzare liberamente per anni criminali che non possono essere consegnati a un tribunale e alla giustizia solo perché l’estradizione tradizionale ha tempi troppo lunghi ed è troppo burocratica.</p>
    </intervention>
    <intervention id="3-620-000" speaker_id="96932" name="Birgit Sippel" is_mep="True" mode="spoken">
      <p sl="de">autore. – Signora Presidente, il dibattito sulla costituzione ungherese è stato più volte tacciato di essere un dibattito politico, fatto che mi sorprende alquanto dal momento che uno dei compiti del Parlamento è proprio quello di condurre dibattiti politici. Per questo motivo, vorrei iniziare il mio intervento delineando proprio quello che è il contesto politico.</p>
      <p sl="de">La criminalità, segnatamente quella organizzata, non è non si è mai fatta fermare dalle frontiere e dai controlli alle frontiere. Non ha senso, quindi, tornare a creare frontiere in Europa e mettere un freno alla crescita comune dei nostri popoli. Al contrario, dobbiamo continuare a sviluppare in modo coerente la cooperazione tra i nostri Stati membri e la cooperazione transfrontaliera tra le autorità di polizia e giudiziarie.</p>
      <p sl="de">In tal senso, il mandato d’arresto europeo si è dimostrato uno strumento importante ed efficace che potrebbe, però, cadere in discredito se impiegato, per esempio, per un furto di biciclette ovvero semplicemente per condurre un interrogatorio. Purtroppo è emerso, poi, che il mandato d’arresto europeo è usato anche in quei casi in cui è stato deciso di non eseguire un mandato d’arresto perché le circostanze dimostrano che è stato spiccato ingiustamente, ma lo Stato membro di emissione non rispetta la decisione e crea così la spiacevole situazione per cui gli interessati sono arrestati ogniqualvolta valicano una frontiera. Una simile situazione non contribuisce certo a rafforzare la fiducia nei sistemi giuridici europei.</p>
      <p sl="de">Per quale motivo è venuta a crearsi questa situazione? Il testo della direttiva lascia forse troppo margine di manovra? I problemi sono dovuti a una scorretta applicazione negli Stati membri ovvero a informazioni inadeguate? Queste questioni vanno chiarite, gli Stati membri devono migliorare l’applicazione del mandato ove necessario e la Commissione deve intervenire per prevenire simili abusi. Solo in tal modo potremo evitare che sia gettato discredito su uno strumento in realtà efficace e che vada persa la fiducia in queste misure.</p>
      <p sl="de">L’esperienza maturata nell’applicazione del mandato ci dimostra, inoltre, quanto sia importante portare avanti la tabella di marcia per i diritti procedurali. Gli imputati devono godere degli stessi diritti in tutta Europa e ricevere una serie di informazioni obbligatorie a tal proposito, nell’interesse della certezza del diritto per tutti gli attori coinvolti.</p>
      <p sl="de">In conclusione, invito la Commissione a fare pressione per contrastare un’eventuale opposizione su queste questioni. Il Parlamento, sono certa, non le farà mancare il suo appoggio.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-621-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signora Presidente, l’onorevole Sippel ha descritto il mandato d’arresto europeo come un bel bambino. Ma non assomiglia piuttosto al mostro di Frankenstein? Non dovrebbe forse farsene una ragione?</p>
    </intervention>
    <intervention id="3-622-000" speaker_id="96932" name="Birgit Sippel" is_mep="True" mode="spoken">
      <p sl="de">autore . – Non sono certa di dover rispondere a quest’interrogazione, che mi pare piuttosto un commento polemico. In ogni caso, le cifre dimostrano che il mandato d’arresto europeo rappresenta uno strumento adeguato per combattere contro la criminalità in un’Europa unita. La criminalità non è un problema nazionale, bensì un fenomeno internazionale che non si ferma alle frontiere e rende necessaria la collaborazione a livello transfrontaliero. Indubbiamente vanno risolti i principali problemi legati al mandato e vanno fermati gli abusi. Ciò non toglie, comunque, che il mandato d’arresto europeo sia uno strumento indispensabile.</p>
    </intervention>
    <intervention id="3-623-000" speaker_id="28497" name="Gerard Batten" is_mep="True" mode="spoken">
      <p sl="en">autore. – Signora Presidente, è ormai dal 2004 che non mi stanco di ripetere che il mandato d’arresto europeo può essere utilizzato come strumento di oppressione nei confronti dei dissidenti politici, proprio ciò che sta accadendo ora nel caso di Julian Assange. La causa intentata dalla Svezia presenta diverse irregolarità. Assange, per esempio, non è ancora stato accusato di nessun reato specifico. Circa quattro mesi prima che venisse spiccato il mandato d’arresto europeo, un pubblico ministero di Stoccolma aveva già chiuso l’indagine a suo carico per quella che in Svezia è considerata una “violenza sessuale minore”. Nel corso della nuova indagine che ha portato all’emissione del mandato, poi, il pubblico ministero responsabile ha omesso di sentire quei testi che avrebbero potuto scagionare Assange.</p>
      <p sl="en">Secondo un parere giuridico indipendente inglese, le accuse mosse nei confronti di Assange non integrerebbero la fattispecie della violenza sessuale ai sensi della legislazione inglese. L’avvocato dell’accusa in Svezia ha affermato, a quanto pare, che le vittime stesse non sarebbero in grado di stabilire se le azioni commesse da Assange costituiscano realmente uno stupro, dal momento che non dispongono delle competenze giuridiche necessarie. In ogni caso, la casella del mandato d’arresto europeo da spuntare per la violenza sessuale non contiene alcuna definizione o spiegazione in merito al reato.</p>
      <p sl="en">Assange è rimasto in Svezia per ben cinque settimane per rispondere alle accuse, ma non è stato interrogato perché l’inchiesta ha subito ritardi ingiustificati. Era arrivato in Svezia a meno di un mese dalla pubblicazione dei diari di guerra in Afghanistan da parte di WikiLeaks e dall’annuncio di molte altre rivelazioni. Poco dopo, alcune illustri personalità statunitensi avevano chiesto che Assange fosse assassinato o rapito e che il governo americano operasse come se fosse in guerra contro WikiLeaks, descritta come un’organizzazione terroristica.</p>
      <p sl="en">Il tutto proprio quando viene spiccato un mandato d’arresto europeo nei suoi confronti. Le relazioni tra la Svezia e gli USA quanto a condivisione di informazioni di intelligence e cooperazione sono piuttosto strette, il che fa dubitare della presunta neutralità del paese. Perché mai gli Stati Uniti dovrebbero volere che Assange sia estradato in Svezia? Gli americani stanno ancora preparando una causa a suo carico e non sanno bene di cosa accusarlo, sempre ammesso che possano accusarlo di qualcosa. Senza un’accusa, però, gli Stati Uniti non possono estradarlo dal Regno Unito e hanno quindi bisogno di rinchiuderlo da qualche parte finché non sistemano la questione, evitando così che faccia ritorno in Australia.</p>
      <p sl="en">Il mandato d’arresto europeo è un espediente perfetto. Come ho detto a più riprese in quest’Assemblea, grazie al mandato d’arresto europeo l’estradizione, o per meglio dire la consegna, ora non è che una pura formalità burocratica. Semplicemente, non esistono vere tutele. Alla luce di quanto detto, la mia domanda alla Commissione e al Consiglio, quindi, non è tanto se il mandato d’arresto europeo è sfruttato a fini politici, quanto piuttosto se ciò sia anche solamente possibile. Se la Commissione e il Consiglio sono onesti, non potranno che ammettere che la risposta è affermativa ed è proprio questo ciò che chiedo cortesemente di fare ora. A mio parere, l’attualità ci dimostra senza ombra di dubbio che nel caso di Julian Assange sta avvenendo proprio questo.</p>
    </intervention>
    <intervention id="3-624-000" speaker_id="96748" name="Cornelis de Jong" is_mep="True" mode="spoken">
      <p sl="nl">autore. – Signora Presidente, il testo delle interrogazioni orali potrebbe sembrare astratto e teorico, ma il mandato d’arresto europeo riguarda in realtà le sorti dei nostri cittadini, i diritti umani e le libertà fondamentali.</p>
      <p sl="nl">Nei Paesi Bassi ad attirare l’attenzione è stato il caso di Cor Disselkoen. Nel 1997, questo imprenditore olandese era stato accusato di aver violato la legislazione fiscale polacca, costretto a passare due mesi in carcere in condizioni vergognose e rilasciato solo dietro pagamento di un’ingente cauzione. Per i dodici anni seguenti non ha più sentito nulla della sua causa finché, l’anno scorso, la Polonia non ha improvvisamente chiesto la sua estradizione. Questa volta, la Polonia ha fatto ricorso al mandato d’arresto europeo. Dieci giorni fa, Disselkoen è stato trasferito in Polonia. I suoi avvocati sostengono che la prigione in cui è stato detenuto è altrettanto lurida e sovraffollata di quella in cui era stato nel 1997. In violazione di tutte le norme, la consultazione tra Disselkoen e il suo avvocato è stata registrata con una videocamera. Al suo fascicolo, inoltre, sono state aggiunte altre quattro accuse. Il giudice è arrivato a insinuare che le nuove accuse potrebbe portare a un altro mandato d’arresto. Ancora una volta, Disselkoen ha pagato un’ingente somma di denaro come cauzione ed è tornato nei Paesi Bassi. Il suo caso, comunque, ci dimostra come il mandato d’arresto europeo possa essere all’origine di situazioni degradanti.</p>
      <p sl="nl">Nella sua relazione, la Commissione ha dimostrato di essere consapevole dei problemi e di volersene preoccupare. Ecco perché il mio gruppo ripone le sue speranze nel Commissario. Signora Commissario, potrebbe spiegarci lei stessa come dovrebbero essere interpretati i requisiti di proporzionalità e provvedere a che il Consiglio si faccia carico della questione? Può assicurare che i cittadini possano veramente impugnare il mandato d’arresto sia nello Stato membro di emissione sia nello Stato membro di esecuzione? Conviene che lo Stato di esecuzione dovrebbe potersi rifiutare, in modo coerente, di dar seguito a un mandato d’arresto spiccato da un paese in cui le condizioni nelle prigioni e nei centri di detenzione sono inumane, che il mandato d’arresto europeo deve essere oggetto di una valutazione del rispetto dei diritti umani e che Cor Disselkoen dovrebbe poter dormire sonni tranquilli?</p>
    </intervention>
    <intervention id="3-625-000" speaker_id="4542" name="Timothy Kirkhope" is_mep="True" mode="spoken">
      <p sl="en">autore. – Signora Presidente, l’impatto che il mandato d’arresto europeo ha avuto sulla criminalità transfrontaliera è innegabile. Il mandato, infatti, ha contribuito a rendere possibile l’estradizione di circa 12 000 narcotrafficanti, pedofili, stupratori e terroristi e ha permesso, al contempo, di evitare la lunga trafila burocratica per l’estradizione. La rapidità di questo strumento è inestimabile, visti la libertà con cui si possono superare le frontiere e l’aumento della criminalità transfrontaliera. Il mandato d’arresto europeo, però, non è mai stato pensato per indagare e punire reati di piccola entità, come il furto di un maiale o di una barretta di cioccolata o il superamento del limite dello scoperto in banca.</p>
      <p sl="en">La situazione che vediamo quest’oggi è più unica che rara: praticamente tutti i gruppi e tutte le nazionalità sono concordi nel dire che è tempo di rivedere, rivalutare e, se del caso, modificare. Proporzionalità, tutela e risarcimento sono le parole chiave per la riforma di questo strumento.</p>
      <p sl="en">Al momento, stiamo lavorando all’ordine europeo di indagine, uno strumento complementare al mandato d’arresto europeo. È importante, in questo esercizio, non ripetere gli errori commessi in passato. Nell’elaborare il nuovo atto normativo, quindi, dobbiamo tenere bene a mente quali sono le pecche e gli ostacoli del mandato d’arresto europeo.</p>
      <p sl="en">Troppi sono gli esempi di imputati detenuti in condizioni inadeguate, di mandati spiccati ingiustamente e di risarcimenti non concessi alle vittime di tali errori giudiziari. Il mio timore è che stiamo costruendo l’ordine europeo di indagine su fondamenta fragili, proprio come è fragile il mandato d’arresto su cui si basa. Il nostro compito è di ricostruire la fiducia e il valore di uno strumento che deve essere riservato esclusivamente ai reati più gravi, assicurando che nel ricorrervi continuino a essere rispettate le norme più elevate.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-626-000" speaker_id="28497" name="Gerard Batten" is_mep="True" mode="spoken">
      <p sl="en">Signora Presidente, avrei una domanda per l’onorevole Kirkhope. Il collega conviene che il mandato d’arresto europeo deve essere rivisto e rivalutato. Personalmente mi spingerei ben oltre, ma lasciamo stare. In ogni caso, l’onorevole Kirkhope ha parlato dell’ordine europeo di indagine che, a quanto ho capito, considera un passo eccessivo.</p>
      <p sl="en">Nel sentirlo dire ciò, mi domando se l’onorevole Kirkhope è consapevole che una delle prime decisioni prese dal ministro degli Interni del suo governo, Theresa May, dopo il suo insediamento è stata proprio di far partecipare il Regno Unito all’ordine europeo di indagine, cosicché ora non possiamo più tirarci indietro e siamo legati a quanto uscirà dal tritacarne legislativo, visto che il provvedimento sarà votato a maggioranza qualificata e non potremo quindi determinare quello che sarà il risultato finale. Mi domando anche se questo non è forse un esempio dell’abitudine dei conservatori britannici di fare il doppio gioco, criticando le misure adottate dall’Unione europea in quest’Assemblea e appoggiandole, invece, in seno al Parlamento britannico.</p>
    </intervention>
    <intervention id="3-627-000" speaker_id="4542" name="Timothy Kirkhope" is_mep="True" mode="spoken">
      <p sl="en">Signora Presidente, la posizione assunta dal governo britannico in merito al mandato d’arresto europeo e all’ordine europeo di indagine è chiaramente dettata dal fatto che il governo ritiene, piuttosto a ragione, di avere il dovere di difendere al meglio gli interessi del Regno Unito per quanto riguarda la criminalità transfrontaliera. Il nostro paese è stato vittima di moltissimi crimini e, non da ultimo, di attacchi terroristici, come l’onorevole collega sa bene. Non dubito che anche l’onorevole Butten condivida la nostra determinazione a sconfiggere la criminalità, e collaborare a livello transfrontaliero è il modo migliore per farlo.</p>
      <p sl="en">Naturalmente l’ordine europeo di indagine deve essere applicato con attenzione. Scegliendo di prendervi parte e di sostenere l’iniziativa, comunque, il governo non ha certo detto l’ultima parola. Ciò che dobbiamo fare ora è studiare l’ordine nei dettagli, applicarlo in modo efficace e farne un complemento al mandato d’arresto europeo. Aver deciso di partecipare all’iniziativa è una buona dimostrazione del fatto che vogliamo combattere la criminalità transfrontaliera. Confido che anche l’onorevole collega condivida il nostro intento.</p>
    </intervention>
    <intervention id="3-628-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signora Presidente, il mandato d’arresto europeo rappresenta lo strumento migliore tra quelli creati dall’Unione europea nel quadro del riconoscimento reciproco. Non posso, quindi, che ringraziarla per aver voluto dare inizio a questo dibattito.</p>
      <p sl="en">Il Consiglio ha dedicato molta attenzione e molta energia alla questione, non da ultimo attraverso una valutazione inter pares dell’applicazione pratica di tale strumento che è stata condotta in tutti gli Stati membri nel corso di tre anni. I vantaggi offerti dal mandato d’arresto europeo sono di gran lunga superiori rispetto a qualsiasi svantaggio. Grazie al MAE, l’Unione è riuscita a ridurre i tempi per l’estradizione, in molti casi da uno o due anni a solo uno o due mesi. Il sistema precedente per l’estradizione era farraginoso ed era ormai inadeguato in un mondo moderno in cui le frontiere sono aperte e i reati transfrontalieri gravi e organizzati si fanno più frequenti.</p>
      <p sl="en">Per quanto attiene alla proporzionalità, è vero che in alcuni casi il mandato d’arresto europeo è stato spiccato per reati minori, ma in definitiva sta all’autorità competente nello Stato membro di emissione decidere per quali reati avviare la procedura. A differenza dell’estradizione, infatti, il mandato d’arresto europeo rappresenta uno strumento esclusivamente giudiziario. Un mandato d’arresto europeo si fonda sempre su una decisione giudiziaria presa nello Stato membro di emissione e la decisione se spiccare o meno un simile mandato spetta all’autorità giudiziaria nazionale. Se effettivamente sussiste un problema legato alla proporzionalità, questo non è dovuto allo strumento in sé né alla decisione quadro relativa al MAE, quanto piuttosto alle politiche condotte dai singoli Stati membri nel campo della giustizia penale. Il Consiglio è stato piuttosto chiaro nel dire che nei casi in cui la custodia cautelare risulta inappropriata, non si dovrebbe far ricorso al mandato d’arresto europeo.</p>
      <p sl="en">Il Consiglio ha anche esortato i responsabili a considerare l’opportunità di ricorrere ad alternative al mandato d’arresto europeo e a farsi consigliare a tal proposito. In considerazione dell’efficienza, a livello generale, dei procedimenti penali, le possibili alternative sono il ricorso, ove possibile, agli strumenti meno coercitivi offerti nel quadro dell’assistenza giudiziaria reciproca, l’uso di videoconferenze per i sospettati, la convocazione di un cittadino a comparire di fronte a un giudice attraverso un ordine di comparizione, il ricorso al Sistema di informazione Schengen per identificare il luogo di residenza di un sospettato ovvero il ricorso alla decisione quadro relativa all’applicazione del principio del reciproco riconoscimento alle sanzioni pecuniarie.</p>
      <p sl="en">In ogni caso, sarà sempre l’autorità di emissione a dover fare simili valutazioni. I mandati d’arresto europei sono spiccati per un procedimento penale ovvero per una sentenza irrevocabile di condanna nello Stato di emissione. Le decisioni giudiziarie in questione sono prese sulla base del materiale a disposizione del giudice o del pubblico ministero nello Stato di emissione.</p>
      <p sl="en">Nelle nostre riflessioni, poi, non dobbiamo neanche perdere di vista le vittime. Nella maggior parte dei casi, le vittime del reato si trovano nello Stato di emissione e non in quello di esecuzione. Ritardare il processo e l’esame del caso significa, quindi, anche rischiare di violare i diritti delle vittime. Una giustizia ritardata è una giustizia negata, non solo per i sospettati ma anche per la vittime. Un processo rapido, pertanto, è anche nell’interesse delle vittime e del rispetto dei loro diritti. Il Consiglio intende approvare una tabella di marcia proposta dalla presidenza ungherese per rafforzare proprio questi diritti. La soluzione al problema della proporzionalità, quindi, non può consistere in una modifica ai principi fondamentali di un mandato d’arresto europeo ben funzionante che rappresenta un importante miglioramento rispetto al sistema di estradizione precedente.</p>
      <p sl="en">Quanto ai diritti della difesa, vorrei innanzitutto osservare che, a differenza dell’estradizione, il mandato d’arresto europeo è uno strumento esclusivamente giudiziario, il che, di per sé, è già una garanzia importante. Un mandato d’arresto europeo si fonda sempre su una decisione giudiziaria nello Stato membro di emissione e può essere eseguito nello Stato di esecuzione solo attraverso un’altra decisione giudiziaria. L’interessato potrà sempre esercitare i suoi diritti alla difesa nello Stato membro di emissione in cui si svolge la fase di accertamento sul merito. Una simile impostazione è assolutamente in linea con la giurisprudenza della Corte europea dei diritti dell’uomo di Strasburgo.</p>
      <p sl="en">Ciò non significa, comunque, che la persona nei confronti della quale è stato spiccato il mandato d’arresto non possa, e non debba potere, esercitare i suoi diritti nello Stato di esecuzione. La direttiva 2010/64/CE del 20 ottobre 2010, per esempio, prevede il diritto all’interpretazione e alla traduzione nei procedimenti penali e si applica anche nel caso dell’esecuzione di un mandato d’arresto europeo.</p>
      <p sl="en">Il Consiglio, inoltre, accoglie con favore il fatto che la proposta di direttiva del Parlamento europeo e del Consiglio sul diritto all’informazione nei procedimenti penali avanzata di recente dalla Commissione preveda il diritto all’informazione scritta nei procedimenti di esecuzione di un mandato d’arresto europeo.</p>
      <p sl="en">Preoccupazioni sono state espresse, inoltre, riguardo al fatto che una decisione negativa in merito a un mandato d’arresto europeo non porta automaticamente alla cancellazione della relativa allerta nel sistema di informazione Schengen. L’allerta SIS, tuttavia, rappresenta uno strumento per trasmettere il mandato d’arresto europeo. In definitiva, è solo l’autorità di emissione che ha inserito l’allerta a poterla ritirare.</p>
      <p sl="en">Qualora uno Stato membro, concluso il procedimento giudiziario, decida di non eseguire il mandato d’arresto europeo, l’interessato viene rilasciato. Se la decisione di non eseguire il mandato è definitiva, è chiaro che l’interessato non può essere detenuto dallo Stato membro di esecuzione sulla base di tale strumento. In ogni caso, la decisione di non eseguire il mandato d’arresto europeo non invalida il provvedimento. Il mandato rimane, comunque, un titolo valido per l’arresto del sospettato nello Stato membro di emissione ovvero in qualsiasi altro Stato membro. Questa impostazione non ha nulla a che vedere con il sistema del mandato d’arresto europeo in quanto tale ed è la stessa prevista per il sistema di estradizione tradizionale.</p>
      <p sl="en">Le condizioni di detenzione, infine, possono talvolta essere migliorate. La questione, però, non riguarda specificamente l’applicazione del mandato d’arresto europeo. Sono le autorità dei singoli Stati membri a dover assicurare che le condizioni di detenzione rispettino le norme in vigore, a prescindere dal fatto che i detenuti siano stati estradati da un altro Stato membro.</p>
    </intervention>
    <intervention id="3-629-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, come forse saprà, l’11 aprile scorso la Commissione ha adottato una relazione sull’attuazione del mandato d’arresto europeo. La relazione si concentra su alcune questioni fondamentali relative al funzionamento del mandato d’arresto e, per la prima volta dalla sua introduzione nel 2004, identifica non solo gli aspetti positivi ma anche quelli negativi.</p>
      <p sl="en">Molto è già stato detto degli aspetti positivi, quindi mi limito a sottolineare che tra il 2005 e il 2009 sono stati spiccati circa 55 000 mandati d’arresto europei, di cui circa 12 000 sono stati eseguiti. Durante lo stesso periodo, circa il 60 per cento delle persone per cui era stata chiesta l’estradizione ha accettato di consegnarsi, in media in un lasso di tempo compreso tra i 14 e i 17 giorni. I tempi per l’estradizione dei sospettati che non hanno acconsentito alla propria consegna, invece, sono stati in media di 48 giorni, un miglioramento significativo se si considera che prima dell’introduzione del mandato d’arresto europeo l’estradizione richiedeva, sempre in media, un anno e un impulso indubbiamente importante per la libera circolazione delle persone.</p>
      <p sl="en">Il mandato d’arresto, pertanto, rappresenta uno strumento importante per arrestare i criminali e rendere la nostra giustizia penale più efficace, aspetto sul quale penso che tutti in quest’Assemblea potranno dirsi d’accordo. Il mandato, infatti, ha contribuito a individuare reti di pedofili e ad arrestare assassini e terroristi. Proprio ciò per cui è pensato.</p>
      <p sl="en">Di recente, però, è venuta delineandosi una nuova tendenza, vale a dire un sensibile aumento del numero di mandati d’arresto europei a partire dal 2007. In alcuni casi, le autorità ricorrono al mandato in modo poco proporzionato per richiedere l’estradizione di cittadini sospettati di reati minori, come il furto di una bicicletta o di un maialino. Il ricorso al mandato d’arresto in simili casi è superfluo e rischia di minare la legittimità di un efficace strumento di riconoscimento reciproco dell’UE. Ecco perché la Commissione chiede di intervenire.</p>
      <p sl="en">In primo luogo, la Commissione esorta gli Stati membri a condurre un controllo di proporzionalità nel momento in cui intendono spiccare un mandato d’arresto europeo e a colmare le lacune nella loro legislazione qualora questa non sia perfettamente in linea con la decisione quadro relativa al mandato d’arresto europeo. La Commissione invita, poi, gli Stati membri ad assicurare che i funzionari impiegati nel settore giudiziario, come i pubblici ministeri, non emettano mandati per reati minori.</p>
      <p sl="en">A tal fine, definiremo in un manuale sul mandato d’arresto le linee da seguire per il controllo di proporzionalità. Entro la fine del 2011, poi, avanzeremo delle proposte per intensificare la formazione delle autorità di polizia, delle autorità giudiziarie e dei giuristi nel campo del mandato d’arresto con l’obiettivo di assicurare coerenza ed efficacia nella sua applicazione e di sensibilizzare circa le nuove salvaguardie relative ai diritti procedurali.</p>
      <p sl="en">Proprio per quanto attiene alle salvaguardie per i diritti procedurali, la relazione riflette anche sull’importanza, a livello più generale, dei diritti fondamentali e della fiducia negli ordinamenti giuridici dei diversi Stati membri. Per questo motivo, la Commissione ha iniziato a definire quelli che dovrebbero essere i diritti procedurali dei detenuti.</p>
      <p sl="en">Innanzitutto, le norme minime relative al diritto all’interpretazione e alla traduzione già approvate nel 2010. Poi, il diritto a essere informati dei propri diritti mediante la cosiddetta letter of rights su cui dovrebbe essere raggiunto un accordo a breve. Infine, proprio oggi la Commissione ha presentato la terza proposta relativa ai diritti procedurali volta ad assicurare che l’imputato possa avere accesso a un avvocato e a riconoscere il diritto a che un terzo sia informato dell’arresto del sospettato. Nel caso di un mandato d’arresto europeo, la proposta prevede l’accesso a un avvocato sia nello Stato membro di emissione sia nello Stato membro di esecuzione.</p>
      <p sl="en">Tutti i diritti procedurali si applicano anche ai casi per cui è stato spiccato un mandato d’arresto europeo. Le misure sono pensate per scongiurare l’eventualità che le prove siano raccolte violando i diritti fondamentali del sospettato.</p>
      <p sl="en">A questo punto, vorrei anche rispondere a una questione specifica sollevata dagli autori. Stando alle informazioni a disposizione della Commissione, nulla farebbe presagire che, nel caso della richiesta di estradizione presentata dalla Svezia al Regno Unito per Assange, accusato di violenza sessuale, il mandato d’arresto europeo sia sfruttato per perseguire scopi che non gli sono propri.</p>
      <p sl="en">Ai sensi della decisione quadro relativa al mandato d’arresto europeo, la consegna non è altro che una procedura esclusivamente giudiziaria che non vede alcuna possibilità di intervento da parte dei governi. Nel caso specifico citato pocanzi, la procedura è stata espletata dalle autorità giudiziarie del Regno Unito e della Svezia senza alcuna ingerenza da parte dei governi dei due paesi.</p>
      <p sl="en">Per quanto riguarda, poi, l’eventuale estradizione negli Stati Uniti, vorrei sottolineare che ad oggi non siamo a conoscenza di alcuna richiesta presentata a tal fine. Qualora fosse presentata la domanda, la consegna potrebbe avvenire solo con il consenso dello Stato membro che ha provveduto alla consegna dell’interessato, in questo caso il Regno Unito. Ai sensi dell’articolo 28 della decisione quadro del Consiglio, infatti, la persona che è stata consegnata a seguito di un mandato d'arresto europeo non è estradata verso uno Stato terzo senza l'assenso delle autorità competenti dello Stato membro che ha provveduto alla consegna. Questo per chiarire quale sia il contesto giuridico in cui si iscrive la problematica, ma naturalmente siamo solo nel campo delle ipotesi dal momento che ancora non è stata avanzata alcuna richiesta concreta.</p>
    </intervention>
    <intervention id="3-631-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">a nome del gruppo PPE. – Signor Presidente, a mio parere il mandato d’arresto rappresenta uno strumento fondamentale nella lotta alla criminalità organizzata, al terrorismo e ad altre forme di criminalità. Il mandato si è dimostrato uno strumento efficace e costituisce, per citare le parole della stessa decisione, il fondamento della cooperazione e la prima concretizzazione nel settore del diritto penale del principio di riconoscimento reciproco.</p>
      <p sl="es">Se è vero che il mandato d’arresto rappresenta uno strumento molto utile, non possiamo dimenticare che presenta anche una serie di punti deboli. Questi punti deboli sono stati identificati non solo, come diceva il Commissario Reding, nella relazione della Commissione dell’aprile 2011, ma anche in quelle del 2005 e del 2006. I punti deboli in questione, determinati fondamentalmente da due premesse basilari ed essenziali, possono e, naturalmente, devono essere eliminati. Il mandato d’arresto si compone di due fasi, vale a dire l’emissione, da un lato, e il rifiuto ovvero la consegna, a seconda dei casi, dall’altro. Le cifre ci dimostrano, comunque, che questo strumento è senz’altro utile: 54 000 sono i mandati d’arresto emessi e 12 000 quelli eseguiti.</p>
      <p sl="es">Venendo ora alle modifiche da apportare, ritengo che il mandato d’arresto europeo debba essere accompagnato da salvaguardie procedurali che siano più numerose e più efficaci in merito all’emissione, al rifiuto e alla consegna. La questione della proporzionalità nel ricorso al mandato d’arresto, o per meglio dire della sua presunta mancanza, è fondamentale. Per questo motivo, è per me un grande piacere sentir dire dal Commissario Reding che gli Stati membri dovranno condurre un controllo di proporzionalità e prestare attenzione a che non siano spiccati mandati d’arresto europei per reati minori.</p>
      <p sl="es">Tra l’altro, signor Presidente, le interrogazioni oggetto del dibattito odierno affrontano anche una questione specifica, vale a dire il costo di un mandato d’arresto per le finanze pubbliche, stimato da un giudice irlandese a 25 000 euro. Al giudice in questione vorrei dire che, secondo me, la sua stima non è credibile e che dovrebbe sostanziare il suo calcolo.</p>
      <p sl="es">In conclusione, ritengo che il mandato d’arresto europeo debba restare a disposizione delle autorità, rafforzato e accompagnato da garanzie procedurali migliori.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-632-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signor Presidente, vorrei chiedere all’onorevole Díaz de Mera se è a conoscenza del trattato sull’estradizione rapida firmato dal Regno Unito e dalla Spagna nel 2003, ben prima dell’introduzione del mandato d’arresto europeo, e se non pensa forse che questo strumento permetta di perseguire meglio i reati gravi rispetto al mandato d’arresto europeo, la cui efficacia è inficiata da tutte le difficoltà di cui abbiamo sentito parlare.</p>
    </intervention>
    <intervention id="3-633-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Non sono d’accordo, onorevole Dartmouth. A mio giudizio, il mandato d’arresto europeo è uno strumento più utile e versatile nella lotta a tutte le forme di criminalità che sono state citate.</p>
      <p sl="es">Lo ha già detto il Commissario Reding, ma vorrei comunque ricordarle che un ordine di estradizione può richiedere fino a un anno, mentre il mandato d’arresto europeo deve essere eseguito nel giro di 40 giorni.</p>
      <p sl="es">Ecco perché ritengo che quest’ultimo sia molto più versatile e utile nella lotta ai criminali, ai malfattori e ai terroristi.</p>
    </intervention>
    <intervention id="3-634-000" speaker_id="4519" name="Claude Moraes" is_mep="True" mode="spoken">
      <p sl="en">a nome del gruppo S&amp;D. – Signor Presidente, per il nostro gruppo la situazione è chiara. Il Consiglio ci ha detto che, se il mandato d’arresto europeo è usato correttamente e in modo efficiente e non per quei casi minori di cui abbiamo sentito parlare, i vantaggi sono di gran lunga superiori rispetto agli svantaggi.</p>
      <p sl="en">La Commissione ha preparato una relazione credibile e seria, secondo cui, se sapremo risolvere il problema del ricorso al mandato per i casi minori, vale a dire della proporzionalità, e quello delle garanzie procedurali, il mandato d’arresto europeo può ancora essere uno strumento utile per combattere i reati gravi e la criminalità organizzata. Non dimentichiamo questa cifra, i 12 000 mandati d’arresto eseguiti. Proprio nella mia circoscrizione elettorale, a Londra, sono stati arrestati gli organizzatori degli attentati del luglio 2005, un fatto che mi sta particolarmente a cuore. Nel momento in cui sapremo comprendere quanto simili casi possano avere un effetto importante e simbolico, allora il mandato d’arresto europeo potrà e dovrà funzionare.</p>
      <p sl="en">Per il nostro gruppo, l’interrogazione orale di cui parliamo quest’oggi è molto semplice. Stiamo per passare dalle parole ai fatti e abbiamo di fronte a noi due problemi spinosi. Il primo, la mancanza di proporzionalità, non potrà essere risolto dal giorno alla notte. A tal proposito, vorrei complimentarmi con il Commissario, e parlo in particolare della formazione giuridica, per aver espresso l’intenzione di risolvere il problema del ricorso al mandato per casi di scarsa rilevanza, che sta andando a intaccare la credibilità del mandato d’arresto europeo. Il Consiglio, e non parlo solo della presidenza ungherese ma degli Stati membri in generale, deve, però, aiutarci a portare avanti anche il fascicolo delle garanzie procedurali e a risolvere il problema dell’eccessivo protrarsi della custodia cautelare nel mio paese.</p>
      <p sl="en">Queste situazioni creano difficoltà a uno strumento che, se applicato correttamente, può rivelarsi efficace. Il problema più difficile da risolvere, però, è quello delle pari condizioni in merito ai diritti procedurali della difesa. Per questo motivo il mio gruppo, che ha chiesto l’introduzione della cosiddetta letter of rights , prende molto seriamente non solo la qualità ma anche i tempi per l’approvazione della legislazione necessaria affinché il mandato d’arresto europeo possa diventare, così come dovrebbe essere, uno strumento efficace nella lotta ai reati gravi e alla criminalità organizzata e la sua credibilità non sia messa a rischio dai numerosi casi minori in cui è impiegato e dalla mancanza di pari condizioni.</p>
      <p sl="en">Questi sono gli auspici del nostro gruppo. A nostro parere, l’impegno per realizzarli non manca. Particolare attenzione, però, va prestata agli Stati membri, che, da un lato, chiedono che il mandato d’arresto europeo sia efficace e, dall’altro, non ci aiutano ad approvare gli atti normativi necessari a creare pari condizioni.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-635-000" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo EFD. – Signor Presidente, l’onorevole Moraes ha parlato della mancanza di proporzionalità e di tutti gli altri problemi che ormai conosciamo bene. Fin qui, siamo tutti d’accordo. Ma c’è una questione di cui nessuno ha ancora parlato, il vero convitato di pietra in quest’Assemblea: l’impossibilità per la corte di prendere visione delle prove prima facie a carico dell’imputato e di disporre di una certa discrezionalità riguardo all’estradizione, un problema che colpisce molti dei nostri elettori.</p>
      <p sl="en">Il caso più conosciuto è quello di Andrew Symeou. Ho presenziato alle audizioni presso la corte d’appello e ho ascoltato quanto hanno detto i giudici. Si leggeva loro in faccia che sapevano benissimo che non c’erano delle vere e proprie prove a carico del ragazzo: le prove erano contraddittorie, le deposizioni sembravano preparate ad hoc dalla polizia ed era chiaro che il ragazzo non avrebbe dovuto essere estradato. All’onorevole collega chiedo come intende affrontare questo problema, il fatto che la corte non può tener conto delle prove prime facie a carico dell’imputato, ovvero della loro assenza.</p>
    </intervention>
    <intervention id="3-636-000" speaker_id="4519" name="Claude Moraes" is_mep="True" mode="spoken">
      <p sl="en">Signor Presidente, per poter eseguire un mandato d’arresto le prove prima facie sono assolutamente necessarie. Un mandato d’arresto non può essere eseguito senza che la corte comprenda quali sono i fatti salienti del caso.</p>
      <p sl="en">All’onorevole Batten faccio notare che, nel caso di Andrew Symeou, i problemi erano di natura procedurale, vale a dire il periodo di detenzione e il sistema giurisdizionale dopo l’esecuzione del mandato. L’onorevole collega parlava dell’appello. A essere problematico è stato il periodo che è seguito all’esecuzione del mandato d’arresto. Ed è proprio questo il problema che stiamo cercando di risolvere quest’oggi con questo dibattito.</p>
    </intervention>
    <intervention id="3-637-000" speaker_id="28208" name="Nathalie Griesbeck" is_mep="True" mode="spoken">
      <p sl="fr">a nome del gruppo ALDE. – Signor Presidente, il dibattito precedente è stato molto acceso e affascinante, mentre in questo ci troviamo molto più d’accordo. La mia impressione è che nessuno metta in dubbio l’efficacia dell’estradizione e del mandato d’arresto europeo, la necessità di accorciare le procedure e quindi, in sostanza, la necessità di combattere la criminalità.</p>
      <p sl="fr">Il ricorso al mandato, tuttavia, come è già stato ricordato, è stato all’origine di abusi e pratiche abusive: pratiche abusive come nel caso del ricorso al mandato per reati minori, e non mi dilungo ora per ricordare i numerosi esempi tragicomici, dal furto di biciclette a quello dei maialini, ma anche pratiche abusive più gravi come nel caso di detenzioni sproporzionate, di detenzioni di cittadini innocenti e di violazioni del diritto al ricorso.</p>
      <p sl="fr">Alcuni anni fa, il mio gruppo aveva sostenuto la necessità di introdurre delle salvaguardie per il ricorso al mandato d’arresto europeo. Mi ha fatto piacere sentir dire dal Commissario, questo pomeriggio, che è sua intenzione migliorare le procedure definendo degli orientamenti per gli Stati membri e per i detenuti. La proposta mi piace perché credo che i cittadini abbiano compreso bene l’importanza del mandato d’arresto europeo e questo è, quindi, un banco di prova fondamentale per dimostrare cosa può fare l’Europa per consolidare la giustizia nel nostro continente.</p>
    </intervention>
    <intervention id="3-638-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">a nome del gruppo ECR. – Signor Presidente, gli Stati membri dell’Unione europea hanno bisogno di strumenti efficaci per la lotta alla criminalità e, in particolare, alla criminalità organizzata, la sua manifestazione più pericolosa. In un tale contesto, il mandato d’arresto europeo risponde proprio a questa necessità. A sfruttare la libertà di movimento nell’Unione europea, infatti, non sono solo i cittadini onesti, ma anche quei criminali che non si avvalgono dei loro diritti per turismo o per affari, bensì per svolgere attività criminali o per evitare di essere portati davanti alla giustizia nel loro paese o nel paese in cui si sono resi colpevoli di un reato.</p>
      <p sl="pl">L’esistenza e l’uso di questo strumento sono, pertanto, un fatto positivo, così come lo è il fatto che lo strumento sia costantemente monitorato. Ciascun nuovo strumento giuridico ha, però, oltre a una serie di aspetti positivi, anche alcuni difetti che vanno identificati e che bisogna cercare di risolvere. Nel caso del mandato d’arresto europeo, ritengo valga la pena valutare l’opportunità di introdurre delle restrizioni al ricorso al MAE nel caso di crimini minori, per esempio quelli per cui è prevista una pena detentiva massima di due anni. A mio parere, dovremmo prendere seriamente in considerazione una simile eventualità.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-639-000" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente, se non vado errato l’onorevole Ziobro è polacco. Nell’ascoltare la sua ultima osservazione in traduzione, non ho potuto che trovarmi d’accordo. La Polonia è spesso citata come esempio di paese in cui non esistono soglie per l’emissione di mandati d’arresto, né nazionali né europei.</p>
      <p sl="en">All’onorevole collega vorrei chiedere se il suo paese ha preso in considerazione l’opportunità di riformare le normative che disciplinano la giustizia penale affinché i pubblici ministeri dispongano di una certa discrezionalità nel decidere se spiccare un mandato d’arresto e non debbano necessariamente dar seguito a tutte le richieste. In tal modo, i famigerati reati minori, come il furto di un maialino, non sarebbero più un grande problema.</p>
      <p sl="en">Gli inglesi hanno stima dei polacchi che vivono nel Regno Unito, e in particolare a Londra, la maggior parte dei quali naturalmente non sono criminali. Tuttavia, proprio perché i polacchi nel Regno Unito sono così tanti, e peraltro benvenuti, i mandati d’arresto che arrivano dalla Polonia sono molto numerosi.</p>
    </intervention>
    <intervention id="3-640-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Signor Presidente, vorrei ringraziare l’onorevole Ludford per aver posto questa domanda. In effetti, siamo ben consapevoli del problema su cui l’onorevole collega è stata tanto gentile da richiamare la mia attenzione. I tribunali polacchi sono molto rigorosi nell’applicare le disposizioni e, talvolta, le applicano anche a quelli che potrebbero sembrare casi minori. Molti miei connazionali vivono a Londra, per esempio, e riconosco che talvolta sono emessi mandati anche in casi dubbi come quelli di cui stiamo parlando. A mio giudizio, la soluzione migliore sarebbe che la Commissione considerasse l’opportunità di prevedere soluzioni di carattere più generale, che potrebbero essere applicate anche in altri paesi, per assicurare che i mandati non possano essere emessi per casi che sono chiaramente di importanza minore, come quelli per cui la pena detentiva massima è di due anni, ma solo per quei casi gravi per cui erano stati originariamente pensati.</p>
    </intervention>
    <intervention id="3-641-000" speaker_id="96815" name="Judith Sargentini" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, sono grata all’onorevole Ludford per aver posto questa domanda che stavo per fare io stessa. La settimana scorsa ho presenziato al procedimento che si tiene in Polonia a carico di Cor Disselkoen, di cui quest’oggi abbiamo già sentito parlare. Disselkoen, cittadino olandese, è stato estradato in Polonia sulla base di un mandato d’arresto europeo relativo ad alcune questioni risalenti alla metà degli anni Novanta. Nei pochi giorni che ha trascorso dietro le sbarre, perché poi i giudici olandesi e polacchi sono giunti a un accordo, si è visto sequestrare da una guardia i medicinali che è costretto ad assumere per problemi cardiaci.</p>
      <p sl="nl">Il problema, pertanto, non riguarda solo il modo in cui è applicato il mandato d’arresto europeo, ma anche le condizioni nelle carceri, che in diversi paesi europei sono tali per cui è impensabile continuare a mandarci dei detenuti. Il giudice dello Stato membro di esecuzione dovrebbe avere la facoltà di dire: “Non intendo estradare un cittadino in un paese in cui le condizioni di detenzione sono inumane e, in qualità di giudice, mi appello all’articolo 3 della Convenzione europea dei diritti dell’uomo”. Convengo con il Consiglio che i paesi dovrebbero essere discreti riguardo ai casi per cui emettono una simile richiesta, ma ritengo che dovrebbero anche avere la libertà di dire: “Questo reato è talmente minore che non intendo estradare un cittadino per un reato simile”. È molto importante, pertanto, che la Polonia modifichi il suo modo di amministrare la giustizia.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-642-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Se ho ben capito, l’onorevole collega ha citato lo stesso caso menzionato poco fa da un altro collega. Avrei voluto intervenire già allora, ma non mi è stata data facoltà. Se parlano di casi specifici, vorrei chiedere agli onorevoli colleghi di citare i nomi di quelle persone che si sono viste calpestare i loro diritti, cosicché tutti possano sentirli. Per questo motivo, vorrei chiedere all’onorevole collega di ripetere il nome della persona di cui sta parlando, perché dobbiamo sempre citare per nome le persone i cui diritti sono stati violati.</p>
    </intervention>
    <intervention id="3-643-000" speaker_id="96815" name="Judith Sargentini" is_mep="True" mode="spoken">
      <p sl="nl">Nessun segreto, onorevole Stoyanov. Il nome dell’interessato era stato ricordato anche prima, ma forse è andato perso nell’interpretazione. La persona in questione è Cor Disselkoen. Un altro caso riguarda poi Hörchner, un altro cittadino olandese. Nel mio intervento ho citato il nome di Cor Disselkoen, certa di non provocargli alcun imbarazzo perché è lui il primo a volere che il mandato d’arresto europeo sia modificato e a essere eventualmente lieto di parlare del suo caso in pubblico.</p>
    </intervention>
    <intervention id="3-644-000" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">a nome del gruppo GUE/NGL. – Signor Presidente, molto potremmo dire del mandato d’arresto europeo e del modo in cui questo è applicato negli Stati membri, e alcuni colleghi lo hanno già fatto almeno in parte.</p>
      <p sl="el">Personalmente, vorrei concentrarmi su un aspetto specifico e importante, vale a dire l’assoluto rispetto dei diritti umani e procedurali. I sospettati e gli imputati hanno tutta una serie di diritti, come persone e come parti di un procedimento. Molto spesso, però, questi diritti non sono rispettati. Un esempio tipico sono la custodia cautelare e le condizioni di detenzione di cui parlava l’onorevole de Jong. La ragione principale per cui questi diritti finiscono per essere violati è che tendiamo a dare per scontato che i diritti umani sono rispettati allo stesso modo in tutta Europa. Invece è chiaro che non è così: alcuni Stati membri interpretano alcuni diritti, come il diritto al silenzio, in modo diverso e alcune procedure sono semplicemente differenti, come il periodo di custodia cautelare.</p>
      <p sl="el">Come intende operare il Commissario a tal proposito? Può il Commissario far sapere se intende proporre misure specifiche come l’introduzione di una disposizione apposita sui diritti umani che permetta ai giudici di esaminare il caso, come accade nel Regno Unito e in Irlanda, invece di continuare ad approvare meccanicamente le sentenze pronunciate in altri Stati membri? Può il Commissario far sapere se intende prevedere che il sospettato o l’imputato siano ascoltati, cosicché il giudice possa decidere se consegnarli al paese che ne ha fatto richiesta, con l’obiettivo di prevenire abusi come l’estradizione per motivi politici? Al Commissario chiedo, infine, se intende proporre tali modifiche nel quadro della tabella di marcia per i diritti procedurali ovvero della legislazione relativa al mandato d’arresto europeo.</p>
    </intervention>
    <intervention id="3-645-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signor Presidente, nel mondo angloamericano, la legge ha come obiettivo principale quello di proteggere i cittadini da arresti casuali e detenzioni arbitrarie. Nell’Europa continentale, e in particolare nel blocco orientale, la priorità della legge semplicemente non è questa, e sarebbe ridicolo far finta che non sia così.</p>
      <p sl="en">Con il mandato d’arresto europeo, chiunque in Gran Bretagna può essere estradato, diciamo per esempio in Bulgaria, e i giudici britannici non possono farci molto. A peggiorare le cose è intervenuta anche la decisione del governo britannico di partecipare all’ordine europeo di indagine, un altro attacco alle libertà dei cittadini britannici. I liberaldemocratici, grandi fautori di questa decisione, si dicono il partito delle libertà civili. Sciocchezze! L’impegno dei liberaldemocratici per le libertà civili si ferma a Calais.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-646-000" speaker_id="4529" name="Sarah Ludford" is_mep="True" mode="spoken">
      <p sl="en">… liberaldemocratici. Mi domando se l’onorevole Earl of Dartmouth sa che sono stati proprio i liberaldemocratici, con l’appoggio dei conservatori che siedono alla Camera alta del Parlamento britannico, a far introdurre nell’Extradition Act del 2003, la legge che recepisce il mandato d’arresto europeo, la possibilità per il giudice di rifiutare una consegna richiesta con un mandato d’arresto europeo qualora ritenga che i diritti fondamentali dell’interessato finirebbero per essere violati. Guardo all’onorevole Kirkhope, perché sono stati i nostri due partiti a collaborare su questo punto.</p>
      <p sl="en">L’UKIP non fa che urlare impotente e stare a guardare, mentre siamo noi a rimboccarci le maniche e a lavorare per la tutela dei diritti fondamentali. L’onorevole dovrebbe concentrare le sue energie, piuttosto, nel persuadere le corti ad appellarsi all’articolo 21 dell’Extradition Act del 2003. All’epoca, sedevo nella Camera dei Lord e ho contribuito anch’io alla presentazione di questo emendamento.</p>
    </intervention>
    <intervention id="3-647-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Niente di quanto ha detto inficia le critiche moderate che noi, così come altri, stiamo muovendo. Piuttosto, si sbaglia di grosso se pensa che il miglioramento del diritto alla traduzione rappresenta la panacea per questo atto normativo, tutt’altro che perfetto, che sta rovinando la vita ai nostri cittadini.</p>
    </intervention>
    <intervention id="3-648-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, le audizioni sui mandati d’arresto hanno poco a che vedere con le audizioni sulle estradizioni precedenti all’approvazione dell’Extradition Act del 2003. Nemmeno durante l’audizione principale la corte può esaminare le prove, può solo considerare i cosiddetti dieci impedimenti alla consegna. La mancanza di prove, però, non costituisce un impedimento all’estradizione. Anche quei cittadini che sono accusati di un comportamento che non costituisce reato nel paese di esecuzione possono essere consegnati con un mandato d’arresto europeo se il reato non richiede la doppia incriminazione.</p>
      <p sl="en">Se nella maggior parte dei casi parliamo di reati gravi, violenti, sessuali o di disonestà, la lista comprende anche quegli astrusi psicoreati tanto amati dai paesi continentali. Di conseguenza, il malcapitato può essere messo a processo, o piuttosto spedito direttamente in carcere, in uno di quei posti terribili.</p>
      <p sl="en">Il fatto che un mandato sia spiccato per perseguire una persona per la sua opinione politica dovrebbe essere un impedimento alla consegna, ma temo che determinate opinioni politiche non siano considerate alla stessa stregua di altre. Il mandato d’arresto europeo ci è stato venduto con la promessa che sarebbe stato impiegato per consegnare alla giustizia i terroristi, invece gli errori giudiziari di cui sono rimasti vittime Garry Mann, Deborah Dark, Edmond Arapi, Andrew Symeou e molti altri non avevano nulla a che vedere con il terrorismo.</p>
      <p sl="en">I casi peggiori, comunque, sono quelli dei cittadini estradati per essere sottoposti a interrogatorio senza che in realtà sia stata mossa alcuna accusa. Vista la situazione, ritengo opportuno reintrodurre il requisito per cui la corte può estradare un cittadino solo se le prove a suo carico fanno davvero presupporre che questi abbia commesso un reato grave ai sensi della legislazione del paese che concede l’estradizione.</p>
    </intervention>
    <intervention id="3-649-000" speaker_id="96702" name="Elena Oana Antonescu" is_mep="True" mode="spoken">
      <p sl="ro">Signor Presidente, il mandato d’arresto europeo rappresenta uno strumento efficace per combattere e controllare i reati transfrontalieri a livello di UE. Il mandato ha ridotto i tempi per il trasferimento da uno Stato membro a un altro di persone sospettate di aver commesso reati gravi, ivi compresi quelli legati al terrorismo e alla criminalità organizzata. Troppo spesso, però, si è fatto ricorso a questo strumento per sanzionare reati minori. Casi di gravità diversa hanno finito per essere trattati allo stesso modo, mandati d’arresto sono stati spiccati quando in realtà il ricorso a questo strumento non era necessario né proporzionato. Questa situazione è all’origine non solo di ingiustizie ai danni degli imputati, ma anche di un onere ingiustificato per le risorse dello Stato membro di esecuzione.</p>
      <p sl="ro">Il ricorso sproporzionato al mandato mina la fiducia riposta in questo strumento fondamentale nella lotta alla criminalità transfrontaliera. Per ovviare a questa situazione, alcuni paesi non avranno altra alternativa che condurre un controllo di proporzionalità secondo le loro norme prima di eseguire un mandato d’arresto europeo. Il mandato, quindi, finirà per essere applicato in modo poco coerente e uniforme e per far perdere la fiducia nel riconoscimento reciproco.</p>
      <p sl="ro">Il diritto all’assistenza giudiziaria deve essere garantito sia nello Stato di emissione sia nello Stato di esecuzione, cosicché il diritto alla difesa possa dirsi veramente rispettato. Per questo motivo abbiamo posto queste domande alla Commissione e al Consiglio. Dobbiamo essere certi che la giustizia penale e le condizioni di detenzione non siano motivo di diffidenza nei confronti degli ordinamenti giuridici degli altri Stati membri. In conclusione, vorrei anch’io ringraziare il Commissario Reding per tutti gli sforzi profusi per rafforzare i diritti procedurali nei procedimenti penali.</p>
    </intervention>
    <intervention id="3-650-000" speaker_id="96990" name="Carmen Romero López" is_mep="True" mode="spoken">
      <p sl="es">Signor Presidente, Commissario Reding, la violazione dei diritti fondamentali costituisce uno dei problemi principali del mandato, come andiamo tutti ripetendo questo pomeriggio.</p>
      <p sl="es">Non sarà possibile, però, tutelare questi diritti procedurali di cui abbiamo già parlato e di cui discuteremo nel quadro del pacchetto sui diritti procedurali. Non sarà possibile risolvere determinati problemi relativi, per esempio, alle prigioni o ai tempi della custodia cautelare, perché non fanno parte del pacchetto sui diritti procedurali. Sono tutte questioni che, chiaramente, rientrano tra le competenze degli Stati membri.</p>
      <p sl="es">Per quanto riguarda la questione della proporzionalità e dei reati minori, tuttavia, vorrei ricordare al Commissario Reding che nessuno dei reati di cui ho sentito parlare oggi pomeriggio, dal furto di cravatte a quello di maialini e biciclette, è contemplato dal mandato d’arresto. I 32 reati che figurano nell’elenco riguardano solo la criminalità organizzata, a meno che ora non mi si voglia venire a dire che maialini e cravatte sono rubati da bande armate e organizzate.</p>
      <p sl="es">In altre parole, possiamo stare qui a divertirci con tutti gli esempi che ci passano per la testa perché il problema, fondamentalmente, è che non disponiamo di uno strumento statistico comune che ci consenta di affrontare concretamente il problema.</p>
      <a text="(Il Presidente interrompe l’oratore)"/>
    </intervention>
    <intervention id="3-651-000" speaker_id="2054" name="Heidi Hautala" is_mep="True" mode="spoken">
      <p sl="fi">Signor Presidente, il rappresentante ungherese ci ha detto che il problema non riguarda tanto lo strumento in sé, vale a dire il mandato d’arresto europeo, quanto piuttosto la politica condotta da ciascuno Stato membro nel campo della giustizia penale. Ah, ecco, ora mette le cuffie. A me pare piuttosto un modo per indorare la pillola. Il mandato d’arresto europeo, ci troviamo ora ad ammettere, è stato un problema fin dall’inizio perché è stato concepito partendo dal presupposto che tutti gli Stati membri applicassero ai procedimenti penali certe norme giuridiche e determinate norme minime. La verità, ovviamente, è che abbiamo iniziato solo ora, con l’entrata in vigore del trattato di Lisbona, a definire queste norme.</p>
      <p sl="fi">La Corte europea dei diritti dell’uomo ha già affermato che, nei casi di asilo, il richiedente non può essere rispedito in Grecia, per esempio, perché le condizioni di detenzione nelle carceri del paese sono vergognose. Mi domando quando sarà riconosciuta la possibilità di negare l’estradizione sulla base di un mandato d’arresto europeo adducendo quale motivazione che le condizioni di detenzione nel paese che richiede la consegna non sono accettabili. A mio parere, la Commissione dovrebbe prepararsi a una simile eventualità.</p>
    </intervention>
    <intervention id="3-652-000" speaker_id="96821" name="Rui Tavares" is_mep="True" mode="spoken">
      <p sl="pt">Signor Presidente, l’Unione europea è un esperimento fatto di tanti altri esperimenti più piccoli: l’area euro, questo stesso Parlamento in cui sediamo, l’area Schengen e tutta un’altra serie di esperimenti. Il problema è che, spesso, i politici sono molto meno umili degli scienziati. Gli scienziati sono i primi ad ammettere che un esperimento non è andato come speravano.</p>
      <p sl="pt">Nel caso del mandato d’arresto europeo (MAE), ora sappiamo che questo esperimento presenta alcuni problemi e suscita determinati dubbi. Al Commissario Reding dovrebbe essere riconosciuto il merito di aver avuto l’onestà di confermare proprio questo, che il mandato presenta alcuni problemi e suscita determinati dubbi, e che, prima di essere spiccato, un mandato deve essere oggetto di un controllo di proporzionalità che non deve essere condotto automaticamente senza dare a un giudice la possibilità di esaminare il mandato con più calma e più misura.</p>
      <p sl="pt">La soluzione, pertanto, non dovrebbe essere quella di abolire il MAE, uno strumento certamente utile. Nessuno di noi, infatti, vuole che stupratori o assassini possano passare la frontiera e sentirsi liberi. Il MAE, però, dovrebbe essere completato da strumenti efficaci in grado di tutelare gli imputati, prevedendo la presenza di un avvocato e il diritto alla traduzione, come già notato dall’onorevole Ludford nella sua relazione, ma anche, aspetto fondamentale, una valutazione delle condizioni di detenzione nelle carceri europee.</p>
      <p sl="pt">Non prendiamoci in giro o non illudiamoci: essere detenuti nella prigione di un paese A o di un paese B non è lo stesso che essere detenuti in Europa. È molto importante che le condizioni di detenzione siano valutate e che la Commissione europea lavori in modo deciso a questa valutazione, cosicché le condizioni possano essere armonizzate e il MAE possa essere attuato con meno diffidenza.</p>
    </intervention>
    <intervention id="3-653-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Presidente, ho ascoltato in passato le argomentazioni addotte, tra gli altri, anche dai miei colleghi dei movimenti nazionalisti che si sono espressi in modo critico riguardo al mandato d’arresto europeo. Allora eravamo stati tacciati, per via di queste nostre argomentazioni, di essere euroscettici, un po’ come se fossimo nemici del progresso. È stato così che è poi entrato in vigore questo mandato.</p>
      <p sl="bg">Questa sera, però, ho sentito la signora Győri sostenere una posizione sconvolgente. In sostanza, è venuta a dirci che l’efficacia del mandato giustifica i casi di violazione dei diritti. Signora Győri, in giustizia penale esiste un principio per cui si ritiene che sia meglio avere 10 presunti colpevoli liberi che un innocente in galera. Dal punto di vista di una risposta sproporzionata, però, è normale che un poliziotto usi tutti gli strumenti a sua disposizione e sfrutti ogni opportunità che gli viene offerta.</p>
      <p sl="bg">La risposta all’antica domanda “Quis custodiet ipsos custodes ?” è solo una: la legge. Noi, in quanto legislatori, la Commissione come iniziatore e il Parlamento e il Consiglio come colegislatori, dobbiamo fare del nostro meglio per assicurare che davvero la legge sorvegli i sorveglianti.</p>
    </intervention>
    <intervention id="3-654-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, il mandato di arresto europeo è certamente uno strumento fondamentale nel contrasto al terrorismo e al crimine organizzato. Mi sembra che su questo vi sia un'intesa e una condivisione da parte di tutti coloro che sono intervenuti, compresa la Presidenza e la Commissione.</p>
      <p sl="it">Nel contempo esso rappresenta la certificazione di come la cooperazione giudiziaria e di polizia in una dimensione transnazionale del crimine possa raggiungere traguardi importanti. Sono stati risolti i tempi di attesa e i costi sono da verificare attualmente – e su questo bisogna fare un approfondimento. La fiducia tra gli Stati membri è essenziale in questo percorso che è certamente virtuoso, nel contempo bisogna però fare in modo che lo strumento sia applicato omogeneamente tra tutti gli Stati membri, con un discrimen reale tra reati gravi, per i quali è previsto e sanzionato, e reati che gravi non sono.</p>
      <p sl="it">Potrebbe tornare utile – mi rivolgo alla signora Commissario Reding, – un coinvolgimento in quella struttura, la procura europea, che potrà avere, quando sarà stata attivata, una sorta di verifica, di valutazione di questi pronunciamenti da parte delle autorità giudiziarie degli Stati membri, per le quali è assolutamente necessario un momento di formazione ulteriore. Vero, le condizioni detentive non sono identiche in tutti gli Stati membri, ma noi confidiamo che la prossima settimana la Commissione vari la comunicazione e il Libro verde sulle condizioni detentive essenziali che dovranno poi connotare i comportamenti ulteriori.</p>
      <p sl="it">Quindi uso appropriato del mandato d'arresto, proporzionalità, rigore nell'utilizzo del medesimo strumento, un miglior scambio di informazioni e una più qualificata formazione in chiave europea dei magistrati, siamo convinti che l'applicazione omogenea di questo importante strumento possa essere compiutamente realizzata!</p>
    </intervention>
    <intervention id="3-655-000" speaker_id="28148" name="Françoise Castex" is_mep="True" mode="spoken">
      <p sl="fr">Signor Presidente, Commissario, l’applicazione del mandato d’arresto europeo solleva la questione delle condizioni di detenzione, molto diverse da Stato membro a Stato membro. Alcuni paesi, infatti, si dimostrano piuttosto lassisti quanto al rispetto dei diritti fondamentali nelle carceri.</p>
      <p sl="fr">Dei 600 000 carcerati nell’Unione europea, poi, un numero sempre crescente è detenuto in uno Stato membro diverso da quello di origine, fenomeno riconducibile proprio al mandato d’arresto europeo. Questi detenuti, quindi, non si vedono riconoscere gli stessi diritti fondamentali di cui godrebbero nel loro paese di origine. In simili circostanze, non ha senso accusarsi l’un l’altro: bisogna agire.</p>
      <p sl="fr">Ecco perché, a gennaio, l’onorevole Lambrinidis e io abbiamo presentato una dichiarazione scritta per chiedere l’armonizzazione delle norme applicabili alla detenzione in tutta l’Unione europea, nonché l’introduzione di meccanismi di controllo nazionali indipendenti.</p>
      <p sl="fr">Commissario, spero che nel presentare i vari Libri verdi terrà conto di queste considerazioni e che presto potremo disporre di una piattaforma comune di diritti minimi riconosciuti in tutti gli Stati membri.</p>
    </intervention>
    <intervention id="3-656-000" speaker_id="96761" name="Axel Voss" is_mep="True" mode="spoken">
      <p sl="de">Signor Presidente, Signora Györi, Commissario Reding, come hanno già ribadito più volte i colleghi che mi hanno preceduto, negli ultimi anni il mandato d’arresto europeo si è dimostrato uno strumento utile nella lotta alla criminalità. In Europa i criminali ora non sono più liberi di sfruttare l’apertura della frontiere come avrebbero potuto fare altrimenti.</p>
      <p sl="de">Al di là degli innumerevoli successi, però, gli ultimi sette anni ci hanno anche mostrato che il sistema è perfettibile e non è impiegato così come originariamente pensato. Il Commissario ha richiamato la nostra attenzione su alcuni punti deboli individuati nella recente relazione. Per esempio, non è riconosciuto il diritto alla rappresentanza legale, le condizioni di detenzione sono in alcuni casi vergognose e molto spesso le indagini hanno tempi estremamente lunghi. Il problema fondamentale, comunque, come già ricordato più volte, è che gli Stati che emettono il mandato non valutano in modo coerente, o non valutano affatto, se il mandato possa essere una misura proporzionata o meno. Questa questione mi sta particolarmente a cuore perché le buone intenzioni con cui è stato concepito il mandato d’arresto europeo sono spesso vanificate da un’emissione sistematica dei mandati, di frequente per reati minori. Per riprendere un esempio già citato in precedenza, in Polonia, primo paese per numero di mandati d’arresto europei emessi, le autorità giudiziarie non possono fermare le procedure nazionali perché il sistema è diventato ormai automatico. Non penso fosse questa l’intenzione. Prima di spiccare un mandato d’arresto europeo, bisognerebbe valutare quanto grave è il reato, qual è la pena prevista e se la questione può essere risolta con un’alternativa più semplice. Si potrebbe pensare, infine, a un’analisi costi/benefici per assicurare che i reati minori non siano perseguiti a fronte di una spesa eccessiva.</p>
      <p sl="de">Dal mio punto di vista, coerenza significa anche adeguare le norme alla realtà. Ed è proprio a tal proposito che vorrei sapere quali passi intende intraprendere il Commissario.</p>
    </intervention>
    <intervention id="3-657-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, ho ascoltato con attenzione i commenti dei colleghi. Ricordo, innanzitutto, che siamo tutti d’accordo nel dire che la lotta alla criminalità va condotta non solo a livello nazionale, ma anche a livello europeo.</p>
      <p sl="el">Il mandato d’arresto europeo rappresenta un importante passo avanti nella lotta alla criminalità perché contribuisce alla creazione di uno spazio europeo di giustizia e a combattere contro la criminalità transfrontaliera e il terrorismo. Il mandato d’arresto, inoltre, contribuisce a rafforzare la libertà di movimento dei cittadini, di cui abbiamo discusso a lungo di recente nel quadro dell’accordo di Schengen, perché assicura che l’apertura della frontiere non finisca per favorire i criminali che vogliono sfuggire alla giustizia.</p>
      <p sl="el">Naturalmente non sono mancate le voci più critiche, e non posso che condividere quanto detto dall’onorevole Voss e da altri colleghi riguardo a un’applicazione insoddisfacente e sproporzionata a livello nazionale. Nel corso del dibattito, abbiamo discusso anche della questione dei costi e della proporzionalità, nonché di tutto quanto dobbiamo fare per rafforzare il mandato d’arresto europeo. Cionondimeno vorrei ricordare a quest’Assemblea un problema con cui si è confrontata di recente anche la Grecia in alcuni casi importanti, vale a dire il fatto che ancora oggi persone perseguite per reati gravi di frode e corruzione in uno Stato membro dell’Unione spariscono o comunque riescono a farla franca e a sfuggire all’arresto sfruttando le disposizioni procedurali e le diverse normative nazionali. In considerazione di simili situazioni, il valore del mandato d’arresto europeo non può certo essere messo in discussione.</p>
      <p sl="el">In conclusione, vorrei sottolineare che il Commissario ha ragione nel dire che dobbiamo sfruttare al meglio Interpol e le notizie a disposizione nel sistema Schengen. La situazione negli Stati membri deve essere il più armonizzata possibile, cosicché, alla fine, possiamo contare su una politica armonizzata e moderna, all’altezza delle esigenze dei nostri tempi.</p>
    </intervention>
    <intervention id="3-658-000" speaker_id="96770" name="Joanna Katarzyna Skrzydlewska" is_mep="True" mode="spoken">
      <p sl="pl">Signor Presidente, il mandato d’arresto europeo è stato creato con l’obiettivo di applicare la legge e garantire la sicurezza dei cittadini dell’Unione europea. La libertà di movimento dei singoli cittadini non deve finire per agevolare i criminali nel loro tentativo di sfuggire alle maglie della giustizia che li persegue per crimini che hanno commesso sul territorio di un altro Stato membro. Alcune preoccupazioni, però, sono state espresse riguardo al ricorso al mandato, sia nella relazione pubblicata di recente dalla Commissione sia nell’intervento del Commissario Reding, da cui abbiamo sentito che gli Stati membri dovrebbero assicurare che il mandato sia impiegato correttamente e non sia spiccato meccanicamente e automaticamente per reati di scarsa rilevanza. La dichiarazione del Commissario, in sostanza, non fa altro che ricordarci che la magistratura potrebbe abusare del mandato d’arresto. Pertanto, sebbene io per primo voglia assicurare la massima sicurezza ai nostri cittadini, esorto comunque la Commissione a monitorare il ricorso al mandato e a prendere provvedimenti volti a evitare qualsivoglia irregolarità nell’applicazione della procedura da parte delle corti.</p>
    </intervention>
    <intervention id="3-659-000" speaker_id="2155" name="Graham Watson" is_mep="True" mode="spoken">
      <p sl="en">Signor Presidente, ho avuto l’onore di essere relatore per quest’Assemblea al momento dell’approvazione del mandato d’arresto europeo nel 2001 e nel 2002. Gli onorevoli colleghi che già sedevano al Parlamento ricorderanno sicuramente che avevamo esortato la Commissione e il Consiglio a introdurre nella normativa maggiori garanzie per le libertà civili e che eravamo riusciti a strappare alla Commissione l’impegno a presentare un progetto di direttiva sui diritti degli imputati nei procedimenti penali.</p>
      <p sl="en">Non tutte le garanzie che avevamo richiesto sono state inserite e il progetto di direttiva sui diritti degli imputati è rimasto per anni nei cassetti del Consiglio. Il dibattito odierno nasce proprio da queste omissioni. Nel 2002, il Parlamento non aveva poteri di codecisione su queste questioni. Ciononostante eravamo persuasi che, tutto sommato, il mandato d’arresto fosse la scelta giusta. Come hanno detto molti dei colleghi che sono già intervenuti nel dibattito, il mandato d’arresto è uno strumento molto utile nella lotta alla criminalità transfrontaliera, che saputo rendere giustizia a molte vittime. I problemi sono dovuti, invece, a un recepimento inadeguato a livello nazionale, alla leggerezza con cui si fa ricorso al mandato anche per reati minori e a condizioni di detenzione inaccettabili.</p>
      <p sl="en">Tutti questi problemi possono e devono essere risolti, e già ci stiamo lavorando. In conclusione, mi congratulo con gli autori dell’interrogazione orale per aver accelerato i tempi per il miglioramento del mandato, fatta eccezione per uno che è contrario a qualsiasi forma di cooperazione giudiziaria.</p>
    </intervention>
    <intervention id="3-660-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, ritengo anch’io che in questo dibattito dobbiamo dimostrare una buona dose di buon senso.</p>
      <p sl="en">A mio parere, il mandato d’arresto europeo, a prescindere dalla sua forma precisa, continua a essere uno strumento utile per combattere la criminalità e il terrorismo nell’Unione, soprattutto in considerazione del numero di persone che ora circolano liberamente tra gli Stati membri, tra cui, purtroppo, anche criminali. Ritengo, inoltre, che il numero di errori e di abusi sia piuttosto esiguo, per quanto ancora eccessivo. Ora dobbiamo evitare, però, di gettare via il bambino con l’acqua sporca come vorrebbero fare alcuni colleghi in quest’Assemblea.</p>
      <p sl="en">Ciò che dobbiamo fare, invece, è rivedere seriamente il funzionamento del mandato d’arresto affinché questo sia applicabile solo a un elenco limitato di reati gravi che debbano necessariamente richiedere la doppia incriminazione, nonché assicurare il rispetto dei diritti umani e introdurre salvaguardie come l’ habeas corpus .</p>
      <p sl="en">La maggior parte dei cittadini estradati dal Regno Unito erano in realtà, come si è poi scoperto, immigrati provenienti da altri Stati dell’Unione europea e accusati di reati, solitamente gravi e non minori. Mi pare ironico che proprio l’UKIP, contrario al loro diritto di stabilirsi tout court nel Regno Unito, stia ora cercando di far sì che rinviare questi criminali nei loro paesi perché siano processati diventi estremamente difficile e costoso per i contribuenti britannici.</p>
    </intervention>
    <intervention id="3-661-000" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, negli ultimi anni i mandati d’arresto europei sono stati spiccati per reati di poco conto, come il furto di due pneumatici o di un maialino, invece di essere usati per combattere il terrorismo e i reati più gravi come originariamente previsto.</p>
      <p sl="de">Per quanto mi riguarda, il mandato d’arresto europeo è palesemente contrario al principio di sussidiarietà, dal momento che svuota di significato la principale funzione della cittadinanza, vale a dire quella della protezione, e obbliga gli Stati membri a estradare i loro stessi cittadini. Poiché gli ordinamenti giuridici degli Stati membri sono molto diversi, questi ultimi si vedono costretti a consegnare i cittadini anche se l'atto per cui sono incriminati non costituisce reato nel loro ordinamento.</p>
      <p sl="de">A mio parere, il mandato d’arresto europeo è una emanazione del concetto di Stato europeo e di cittadinanza europea, a discapito della sovranità degli Stati membri e dei diritti dei cittadini.</p>
    </intervention>
    <intervention id="3-662-000" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, signora Commissaria, il mandato d'arresto europeo rappresenta il primo strumento attivato nell'Unione europea grazie al quale si realizza il principio del reciproco riconoscimento delle decisioni penali. Tale strumento è e dovrà essere di fondamentale importanza , specie nel contrasto alle mafie e al crimine organizzato!</p>
      <p sl="it">Nella relazione sul crimine organizzato, di cui sono relatrice in commissione LIBE, stiamo proponendo una serie di considerazioni e di richieste riguardanti proprio il mandato di arresto europeo: una delle principali richieste è che il MAE venga rafforzato e meglio applicato dagli Stati membri, tenendo presenti le esigenze e le peculiarità del contrasto al crimine organizzato.</p>
      <p sl="it">Chiedo pertanto alla Commissione come intende procedere e se intende presentare una proposta per superare la discrezionalità degli Stati membri nel recepimento degli articoli 3 e 4 della decisione quadro riguardo i motivi di non esecuzione obbligatoria e di non esecuzione facoltativa? Riguardo ai motivi di non esecuzione facoltativa chiedo inoltre se non sia opportuno restringerli nel caso di reati tipicamente riconducibili al crimine organizzato, compreso il reato di associazione mafiosa, per il quale non deve in ogni caso valere la doppia incriminazione?</p>
    </intervention>
    <intervention id="3-663-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, quest’Assemblea conviene, sostanzialmente, che il mandato d’arresto europeo rappresenta uno strumento positivo che è servito agli scopi dell’Unione europea e che ha funto da garanzia.</p>
      <p sl="en">Le difficoltà, legate esclusivamente all'attuazione, vanno risolte. Le proposte avanzate dalla Commissione a tal fine sono il controllo di proporzionalità, volto a considerare la gravità del reato, la valutazione della durata della pena prevista e l’analisi costi/benefici dell'esecuzione del mandato d’arresto.</p>
      <p sl="en">Al fine di agevolare l’attuazione del controllo di proporzionalità, la Commissione apporterà una serie di modifiche al manuale che dovrebbe così fungere da orientamento per le autorità competenti. La formazione rappresenta una priorità per le prossime settimane, i prossimi mesi e i prossimi anni e sarà molto importante perché giudici, pubblici ministeri e avvocati devono imparare ad applicare la normativa europea. Altrettanto importanti sono le norme minime per i sospettati e gli imputati, in fase di attuazione, dal momento che si applicano anche al mandato d’arresto europeo.</p>
      <p sl="en">Condivido quanto detto dagli onorevoli deputati che hanno messo in rilievo il problema delle condizioni di detenzione in Europa. Proprio a loro vorrei dire che la prossima settimana la Commissione adotterà un Libro verde sulla detenzione. Se è vero che sono i governi nazionali a essere responsabili della detenzione e della gestione delle carceri, il ruolo della Commissione è comunque quello di assicurare che la cooperazione giudiziaria funzioni e che i diritti fondamentali siano rispettati. Il Libro verde, pertanto, lancerà una consultazione pubblica che si concluderà il 30 novembre e ci aiuterà a comprendere meglio quale sia il nesso tra le questioni relative alla detenzione e la fiducia reciproca nello spazio europeo di giustizia.</p>
      <p sl="en">Tutti in quest’Assemblea sanno che le condizioni di detenzione hanno un impatto diretto sul buon funzionamento del riconoscimento reciproco delle decisioni giudiziarie e costituiscono la base per la cooperazione tra i giudici nell’UE. Il sistema, infatti, non può funzionare se i giudici, peraltro talvolta a ragione, rifiutano di estradare un imputato a motivo delle condizioni di detenzione nel paese che ha richiesto la consegna. Il problema del sovraffollamento delle carceri e delle denunce di maltrattamenti ai danni dei detenuti, di cui siamo tutti ben consapevoli, mina quella fiducia tanto necessaria per la cooperazione giudiziaria. Il periodo che l’imputato può passare in carcere prima del processo o durante il procedimento stesso, inoltre, varia sensibilmente da Stato membro a Stato membro.</p>
      <p sl="en">Il lavoro davanti a noi non manca, e so che posso contare sul Parlamento. Spero anche sugli Stati membri.</p>
    </intervention>
    <intervention id="3-664-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signor Presidente, grazie per il dibattito odierno. La stragrande maggioranza dei deputati sostiene che l’introduzione del mandato d’arresto europeo quale strumento per la cooperazione tra le magistrature sia stata positiva. Il sistema funziona, sebbene sia perfettibile e debba essere migliorato. Naturalmente auspichiamo anche noi che il mandato sia impiegato in modo più efficiente e applicato meglio. Gli errori, l'arresto di innocenti, e così via vanno evitati, è vero. Una migliore attuazione è, a mio parere, nell'interesse di tutti.</p>
      <p sl="en">A questo punto, vorrei entrare un po’ più nei dettagli di due questioni ancora aperte che sono state sollevate a più riprese durante il dibattito.</p>
      <p sl="en">Per quanto attiene alla proporzionalità, innanzitutto, vorrei chiarire che il mandato d’arresto europeo può essere spiccato per perseguire reati punibili con una pena detentiva di almeno dodici mesi ovvero per eseguire una condanna ad almeno quattro mesi di carcere. Questa è sempre stata la norma in fatto di estradizioni, da almeno cinquant’anni a questa parte. Basti pensare, a tal proposito, alla Convenzione europea di estradizione del Consiglio d’Europa del 1957.</p>
      <p sl="en">Dalla quarta tornata di valutazioni inter pares dell'attuazione pratica del mandato d'arresto europeo negli Stati membri è emerso che sono solo pochi i paesi in cui il mandato d'arresto europeo è stato emesso per reati di poco conto. A quanto pare, questi paesi sono soliti spiccare un mandato d'arresto europeo ogniqualvolta è emesso un ordine d’arresto nazionale. In generale, credo che il ricorso a un sistema costoso come il mandato d’arresto europeo debba essere limitato ai reati più gravi e sono d’accordo, pertanto, con coloro che si sono espressi in tal senso.</p>
      <p sl="en">Per quanto riguarda, invece, le condizioni di detenzione, in generale gli Stati membri hanno l’obbligo di assicurare che queste rispettino i principi fondamentali della dignità umana e non violino il divieto di trattamenti inumani e degradanti di cui all’articolo 3 della Convenzione europea del diritti dell’uomo. Qualora un detenuto ritenga che siano violati i suoi diritti umani fondamentali, può adire un tribunale nazionale e, in un secondo momento, anche la Corte europea dei diritti dell'uomo. Non è chiaro se l’articolo 85 del trattato offra una base giuridica per un intervento legislativo a livello di UE sulle condizioni di detenzione. In ogni caso, attendiamo con grande interesse il Libro verde di cui ha appena parlato il Commissario.</p>
    </intervention>
    <intervention id="3-665-000" speaker_id="23707" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo149 del regolamento)</p>
    </intervention>
    <intervention id="3-666-000" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, a sette anni dall'entrata in vigore (1° gennaio 2004) della decisione quadro del Consiglio del 13 giugno 2002 sul mandato di arresto europeo (MAE) e sulle procedure tra Stati membri, la Commissione ha divulgato alcuni dati statistici raccolti tra il 2005 e il 2009 all'interno degli Stati membri. Prima dell'introduzione del mandato la durata media per l'estradizione dei ricercati era di un anno, mentre in questi quattro anni di applicazione del MAE è stato rilevato che circa il 50per cento dei ricercati ha acconsentito alla propria consegna dopo circa 15 giorni.</p>
      <p sl="it">La necessità di fare il punto sull'attuazione e sul funzionamento del MAE è fondamentale in questo momento in cui si mette in dubbio il buon funzionamento del sistema Schengen e della possibilità di una sua sospensione. Non dimentichiamo che l'efficacia del MAE nella lotta alla criminalità transnazionale, al crimine organizzato e al terrorismo dipende dal principio del riconoscimento reciproco tra Stati membri, fondamento di un vero spazio giudiziario europeo e anche dal buon funzionamento dell'area Schengen.</p>
      <p sl="it">Compromettere questo contesto vorrebbe dire fare un passo indietro piuttosto che concentrarsi sul miglioramento del recepimento della Decisione quadro, soprattutto sotto il profilo della tutela dei diritti fondamentali.</p>
    </intervention>
    <intervention id="3-667-000" speaker_id="96974" name="Nuno Teixeira" is_mep="True" mode="written">
      <p sl="pt">Il mandato d’arresto europeo (MAE) è stato introdotto con una decisione del 2002 e, finora, si è dimostrato uno strumento efficace nella lotta alla criminalità transfrontaliera, alla criminalità organizzata e al terrorismo, come rilevato anche dalla recente relazione della Commissione. Il funzionamento del sistema, però, mostra della falle. La reputazione e l’efficacia del mandato rischiano di essere inficiate dalle notizie che trapelano sul ricorso al mandato per condurre interrogatori, invece che per arrestare ricercati, e per reati minori. Il Consiglio, pertanto, deve prendere provvedimenti senza indugio per limitare, nella pratica, questo ricorso sproporzionato al MAE. È inoltre opportuno assicurare che i diritti procedurali siano rispettati, vale a dire che i cittadini ricercati attraverso un mandato d’arresto europeo abbiano diritto all’assistenza legale, sia nello Stato membro di emissione sia nello Stato membro di esecuzione. Le norme in materia di giustizia penale e le condizioni di detenzione in Europa, inoltre, non devono essere causa di diffidenza nei confronti della giustizia negli altri Stati membri. Solo in questo modo questo strumento potrà dirsi davvero efficace e positivo a livello europeo.</p>
    </intervention>
  </section>
  <section id="creitem26" title="13. Vertice EU-Russia (discussione)">
    <intervention id="3-669-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione, a nome del Vicepresidente della Commissione/Alto rappresentante dell'Unione per gli affari esteri e la politica di sicurezza, sul vertice UE-Russia.</p>
    </intervention>
    <intervention id="3-670-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, onorevoli parlamentari, vi ringrazio per avermi dato l’opportunità di discutere con voi del prossimo vertice UE-Russia, che inizierà domani a Nizhny Novgorod. L’Unione sarà rappresentata dal Presidente del Consiglio europeo e dal Presidente della Commissione. Saranno presenti anche l’Alto rappresentante e Vicepresidente Ashton e il Commissario De Gucht.</p>
      <p sl="en">Il vertice è stato organizzato meticolosamente dal servizio per l’azione esterna, in stretta collaborazione con la Commissione e i due Presidenti, sulla base delle discussioni tenutesi alla fine del 2010 e a gennaio 2011 in seno al Consiglio europeo e al Consiglio in merito alla Russia come partner strategico nonché alla luce dei risultati del precedente vertice UE-Russia e della visita del governo russo alla Commissione nel mese di febbraio.</p>
      <p sl="en">Complessivamente, le nostre relazioni sono migliorate nel corso degli ultimi due anni. Abbiamo concluso i negoziati bilaterali sull’adesione della Russia all’OMC, raggiungendo un accordo sulla possibilità di un regime di esenzione dall'obbligo del visto in futuro e approvando il partenariato per la modernizzazione, che ora si trova in fase d’attuazione.</p>
      <p sl="en">Continuiamo a lavorare anche sul quadro dei quattro spazi comuni e del dialogo tecnico a essi relativo; la nostra interazione è molto intensa. Permettetemi di ricordarvi che la Russia rappresenta l’unico paese partner con cui l’UE organizza due vertici all’anno. La visita del Primo ministro Putin e di una numerosa delegazione governativa alla Commissione il 24 febbraio ha dimostrato chiaramente la volontà del paese di approfondire le relazioni e la cooperazione che ci legano.</p>
      <p sl="en">Molte questioni bilaterali rimangono però irrisolte: particolarmente preoccupante è la situazione relativa allo sviluppo democratico e ai diritti umani in Russia. In occasione delle prossime elezioni della Duma e di quelle presidenziali, il processo elettorale sarà oggetto di particolare attenzione.</p>
      <p sl="en">Desidero ora rivolgere l’attenzione sui principali obiettivi del vertice.</p>
      <p sl="en">In primo luogo: l’Unione europea incoraggerà la Russia a risolvere le ultime questioni a livello multilaterale per agevolare l’adesione del paese all’OMC entro la fine del 2011, sulla base dell’accordo bilaterale UE-Russia raggiunto nel 2004 e lo scorso dicembre. Il paese può ancora accedere all’OMC entro il 2011 se adotterà le decisioni necessarie per risolvere le questioni più importanti a livello multilaterale. Il vertice non può sostituire i negoziati a Ginevra, ma può esortare la Russia ad agire in modo costruttivo.</p>
      <p sl="en">In secondo luogo: l’Unione europea ribadirà alla Russia la necessità di realizzare maggiori progressi circa l’adozione di disposizioni sostanziali in materia di commercio e investimenti, anche nel settore energetico, nel nuovo accordo UE-Russia, con l’obiettivo di fornire nei prossimi anni una base giuridica solida a una cooperazione economica approfondita. Non escludiamo che durante il vertice verrà discusso il divieto ingiustificato della Russia di importazione di verdura dall’UE, anche se speriamo che le prove scientifiche permettano di trovare una soluzione rapida a livello di esperti.</p>
      <p sl="en">In terzo luogo: dobbiamo garantire il massimo sostegno al partenariato per la modernizzazione, poiché è uno strumento importante dell’impegno assunto dalla Russia ad attuare riforme.</p>
      <p sl="en">In quarto luogo: promuoveremo i diritti umani e lo stato di diritto in Russia e</p>
      <p sl="en">in quinto luogo, incoraggeremo la Russia a rafforzare la cooperazione nella zona di vicinato comune e a proseguire il dialogo su altre questioni internazionali rilevanti, come il Medio Oriente o il Nord Africa. Il progresso sulla questione Moldavia/Transnistria sarà un test importante per una collaborazione più stretta in materia di politica estera.</p>
      <p sl="en">Infine, dovremmo cogliere l’occasione del vertice anche per riconfermare il nostro impegno politico a favore di una migliore cooperazione per la gestione delle crisi, a patto che la nostra autonomia decisionale non venga intaccata in alcun modo.</p>
      <p sl="en">Anche il tema dell’energia è di prioritaria importanza nelle relazioni con Mosca. Ribadiremo la necessità di ulteriori riforme nel settore dell’elettricità e del gas in Russia, con l’obiettivo di creare condizioni eque. Insisteremo anche sulla collaborazione per contrastare il cambiamento climatico.</p>
      <p sl="en">Per perseguire i nostri obiettivi di standard elevati in materia di sicurezza nucleare, portiamo avanti un dialogo con la Russia sia a livello bilaterale, sia in forum multilaterali, come l’Agenzia internazionale dell’energia atomica e il G8.</p>
      <p sl="en">Rinnoveremo alla Russia l’invito a impegnarsi nei negoziati su un accordo di ampio respiro Euratom-Russia, che dovrebbe promuovere le più rigorose norme di sicurezza nucleare. In riferimento all’incidente di Fukushima, l’Unione europea si impegnerà a ottenere approcci equivalenti circa le prove di stress per le centrali nucleari già esistenti e per quelle future.</p>
      <p sl="en">Ultimo punto, ma non per importanza: ci stiamo operando per la liberalizzazione dei visti. Nel mese di marzo, l’Unione europea ha presentato e approvato un elenco di misure comuni per la creazione di un regime di esenzione dall’obbligo del visto e abbiamo avviato i negoziati ad aprile. Da allora si è tenuto un consiglio di partenariato permanente sulla giustizia e gli affari interni e si sono conseguiti notevoli progressi. I negoziati sulle misure comuni a livello di esperti, tuttavia, non si sono ancora conclusi. Durante il vertice dobbiamo chiarire che non esistono scorciatoie politiche.</p>
      <p sl="en">Gli obiettivi principali della Russia durante il vertice riguarderanno probabilmente i visti, l’OMC, l’energia (sicurezza nucleare inclusa) e la cooperazione per la sicurezza; il paese potrebbe inoltre presentare nuovamente l’idea di un nuovo comitato politico e di sicurezza a livello ministeriale. Riteniamo che le strutture di cooperazione necessarie siano già disponibili; quello che serve è la volontà politica di progredire concretamente.</p>
      <p sl="en">Grazie per l’attenzione; attendo i vostri commenti.</p>
    </intervention>
    <intervention id="3-671-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">a nome del gruppo del PPE. – Signor Presidente, signor Commissario, la ringrazio per la proficua cooperazione nella stesura della risoluzione. Non intendo aggiungere altri punti rispetto a quelli trattati dal Commissario dal momento che sono già ampiamente discussi nella risoluzione. Per quanto concerne il gruppo del Partito popolare europeo (Democratico cristiano), la dichiarazione finale del vertice, la prossima settimana, dovrà andare oltre le belle parole. La Russia è il nostro grande vicino, è un partner importante, cui siamo legati da un’interdipendenza considerevole e ora ci aspettiamo accordi reali che portino a risultati concreti.</p>
      <p sl="nl">Quali sono le nostre priorità? Innanzitutto, l’accordo di partenariato: dobbiamo avviare i negoziati. Mi aspetto che l’UE convinca il Presidente Medvedev a conferire alla propria squadra negoziale pieni poteri per l’assunzione di impegni specifici. È giunto il momento di smuovere la situazione del fascicolo sul commercio e sugli investimenti. Anche i negoziati in ambito energetico sono in ritardo: dobbiamo raggiungere un accordo per un partenariato per l’energia solido, trasparente e basato su norme prestabilite.</p>
      <p sl="nl">Desidero anche sapere qual è la situazione dei diritti umani. Per il Parlamento, questo è un punto del partenariato estremamente importante. Credo che il patto di modernizzazione sia complementare, così come le aree comuni. È una questione di secondaria importanza, ma sarebbe comunque utile approvare le norme dell’OMC; potremmo stabilire in tal modo una situazione equa e, allo stesso tempo, agevolare gli investimenti.</p>
      <p sl="nl">Il Presidente Medvedev si è impegnato in prima persona a migliorare lo stato di diritto, ma, come lei ha appena affermato, non è sufficiente. Dobbiamo essere certi che, durante le prossime elezioni, la Russia rispetti gli obblighi che si è assunta nell’ambito del Consiglio d’Europa e dell’OSCE. Le elezioni saranno la prova del nove; questo significa dunque che anche i nuovi partiti dovranno poter partecipare. La Russia dovrebbe sentirsi onorata del fatto che gli osservatori per le elezioni siano stati nominati con largo anticipo. Infine, il divieto di importazione di verdura proveniente dall’Unione europea (…)</p>
      <a text="(Il Presidente interrompe l’oratore)"/>
    </intervention>
    <intervention id="3-672-000" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo S&amp;D. – Signor Presidente, signor Commissario, la Russia è senza dubbio un partner molto importante per l’Unione europea, ma, come il Commissario ha già dichiarato, è anche un partner difficile. Spero che i negoziati non richiedano troppo tempo, ma , purtroppo, non saranno portati a termine nei tempi rapidi che l’onorevole Oomen-Ruijten immagina. Durante il processo dovremo intrattenere un dialogo sia con i rappresentanti eletti ufficialmente, sia con i rappresentanti della società civile, che spesso sono molto vicini a noi in materia di democrazia e diritti umani.</p>
      <p sl="de">L’idea di un partenariato per la modernizzazione tra l’Unione europea e la Russia è positiva, ma quest’ultima dovrà fare la sua parte. Serve più democrazia e meno corruzione; molti investitori continuano a lamentare l’incertezza giuridica, in particolare a livello fiscale. Innanzi tutto, come ha già affermato il Commissario, dobbiamo prepararci rapidamente all’adesione e alla partecipazione della Russia all’Organizzazione mondiale del commercio (OMC). Nell’ambito della politica energetica, Mosca dovrà riconoscere i principi di una politica trasparente ed equa. Il paese può fare molto, in particolare a favore dell’efficienza energetica, ambito in cui continuano a persistere numerose carenze.</p>
      <p sl="de">Sempre in merito all’energia, desidero sollevare una questione relativa al un paese confinante con la Russia, il nostro vicino comune: l’Ucraina. In questo momento la Russia sta nuovamente cercando di sfruttare la questione energetica e i prezzi energetici come arma politica. Dobbiamo assolutamente condannare questo tentativo. Ci impegniamo a favore della libertà dell’Ucraina, affinché possa scegliere autonomamente i mercati in cui essere presente e operare. In fin dei conti, noi vogliamo intrattenere relazioni commerciali e stringere accordi con l’Ucraina; la Russia non deve esercitare pressioni in questo settore imponendo al paese di scegliere tra aderire all’unione doganale con il Kazakistan e la Bielorussia o pagare prezzi elevati per l’energia. Siamo fermamente contrari.</p>
      <p sl="de">Per quanto riguarda i paesi vicini, ci aspettiamo anche che la Russia rispetti gli accordi stabiliti nei trattati in relazione alla Georgia e che ritiri le truppe sulle posizioni prebelliche. Speriamo inoltre che la Russia contribuisca alla risoluzione del conflitto Nagorno-Karabakh. Non si tratta di fornire armi, ma di trovare una mediazione pacifica tra le due parti.</p>
      <p sl="de">Il Commissario ha già menzionato l’importanza della liberalizzazione dei visti. Per le relazioni tra i cittadini, la possibilità di muoversi liberamente tra la Russia e l’Unione europea è particolarmente importante. Spero che si compiano presto progressi in tal senso.</p>
      <p sl="de">Le modalità di svolgimento delle prossime elezioni costituiscono un punto essenziale. La Russia deve essere consapevole che il mondo, e il mondo democratico in Europa in particolare, la osserverà da vicino per verificare il modo in cui si svolgeranno le elezioni, se i partiti sono stati registrati in modo corretto ed equo e se alcuni individui o partiti sono stati esclusi dalle elezioni sin dall’inizio. Dovremo chiarire questo punto durante il vertice; vogliamo che anche in Russia si svolgano elezioni oneste e giuste.</p>
      <p sl="de">Il paese ha ancora molto da recuperare in termini economici, ma è pronto per la democrazia. Vogliamo che ci sia la democrazia in Russia , così come lo vogliono i cittadini russi. Questo è il nostro desiderio e la nostra visione; la Russia deve capire che la democrazia farà bene anche al paese.</p>
    </intervention>
    <intervention id="3-673-000" speaker_id="97230" name="Kristiina Ojuland" is_mep="True" mode="spoken">
      <p sl="en">a nome del gruppo ALDE. – Signor Presidente, speriamo si registrino ulteriori progressi in merito al nuovo e ampio accordo di partenariato e di cooperazione durante il vertice di Nizhny Novgorod.</p>
      <p sl="en">Sia l’UE che la Russia dovranno ricordare che un vero partenariato dev’essere una relazione leale. A nome del gruppo ALDE, desidero invitare i rappresentanti UE ad affrontare con la controparte russa tutte le questioni sollevate dal Palamento europeo che destano preoccupazioni.</p>
      <p sl="en">L’Unione europea dovrà fronteggiare grandi difficoltà nelle relazioni con la Russia, a meno che i due partner non adottino gli stessi valori e principi. Se il Cremlino dovesse allontanarsi ulteriormente dai principi della democrazia e dello stato di diritto, la Russia perderebbe tutta la sua legittimità come partner UE.</p>
      <p sl="en">Il Cremlino, per esempio, ha impedito a molti partiti politici, tra cui probabilmente Libertà del popolo , guidato da Mikhail Kasyanov, Vladimir Milov, Boris Nemtsov e Vladimir Ryzhkov, di registrarsi alle elezioni della Duma di Stato, per motivi procedurali. Durante il vertice si dovrà discutere della crescente oppressione dell’opposizione; i partiti all’opposizione devono avere la possibilità di registrare.</p>
      <p sl="en">Onorevoli colleghi, la Russia non è la Cina; fa parte del Consiglio d’Europa e dell’OSCE e deve pertanto mantenere i propri impegni e obblighi a livello internazionale. Il paese si deve inoltre attenere alla sua stessa costituzione.</p>
      <p sl="en">La Russia deve rispettare la sovranità e l’integrità territoriale dei paesi vicini. Chiediamo che cessi di esercitare pressioni sull’Ucraina, come ha appena affermato l’onorevole collega. Ieri, per esempio, il Primo ministro Putin ha incontrato il suo omologo ucraino, incitandolo ad aderire all’unione doganale composta da Russia, Bielorussia e Kazakistan. È inaccettabile. Ci aspettiamo che la Russia ritiri immediatamente le proprie truppe dai territori georgiani occupati sulle posizioni prebelliche.</p>
      <p sl="en">Il gruppo ALDE si rammarica che, alla vigilia del vertice, la Russia abbia imposto lo sproporzionato divieto di importazione di verdura proveniente dall’UE.</p>
    </intervention>
    <intervention id="3-674-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, la Russia è un partner importante per l’Unione in molti ambiti. In qualità di membro permanente del Consiglio di Sicurezza dell’ONU, il paese esercita un’influenza potenzialmente decisiva sulla politica internazionale, dalle nostre relazioni con la Corea del Nord alla sua presenza nel quartetto ONU. Accolgo con favore i recenti appelli rivolti dal Presidente Medvedev al tiranno libico Muammar Gheddafi, affinché lasci il potere. Spero inoltre che il Cremlino si allinei al resto della comunità internazionale in merito all’interruzione della proliferazione nucleare in Iran.</p>
      <p sl="en">Comprendo che la Russia possa nutrire interessi economici nelle ex repubbliche sovietiche, alcune delle quali, fortunatamente, si stanno ora allontanando da Mosca per avvicinarsi all’UE. L’Unione dovrebbe però continuare a ribadire il proprio sostegno a favore di questi nuovi paesi indipendenti, come l’Ucraina, garantendo di mantenere la porta aperta per le loro aspirazioni euro-atlantiche. Spero che il Vicepresidente/Alto rappresentante sollevi la questione della Georgia, i cui territori rimangono in parte annessi e occupati illegalmente dai soldati russi, e che eserciti pressioni sulla Russia affinché risolva la questione della Transnistria in Moldavia. Sono favorevole alla proposta della Commissione di rendere il Vertice UE-Russia annuale piuttosto che semestrale; è una buona idea ed è la strada da seguire.</p>
      <p sl="en">La Russia non è una democrazia liberale matura, né tantomeno uno Stato che gode di una magistratura indipendente. Che ci piaccia o meno, però, dobbiamo comunque trovare una via di collaborazione.</p>
    </intervention>
    <intervention id="3-675-000" speaker_id="96731" name="Werner Schulz" is_mep="True" mode="spoken">
      <p sl="de">a nome del gruppo Verts/ALE. – Signor Presidente, Commissario Füle, a prima vista potrebbe sembrare comprensibile che la Russia si tuteli prevenendo la diffusione dell’infezione di escherichia coli enteromorragica (EHEC) nel suo territorio, ma un divieto totale di importazione di verdura proveniente dall’Unione non è quello che ci aspettiamo da un paese che ambisce ad aderire all’Organizzazione mondiale del commercio (OMC); è una questione da affrontare a Nizhny Novgorod. Un aspetto più importante riguarda l’ambito politico, nel quale si avverte che la democrazia e lo stato di diritto si stanno lentamente affermando. Dovremmo fare il possibile affinché, nell’ambito del partenariato per la modernizzazione, tali principi si diffondano e si rafforzino in tutto il paese.</p>
      <p sl="de">Il Presidente Medvedev ha riconosciuto che l’ammodernamento economico e tecnico non è possibile senza una modernizzazione radicale della società. Fino ad ora sono state poche le azioni concrete oltre alle belle parole. I rappresentanti UE dovrebbero chiarire al Presidente russo che le prossime elezioni della Duma di Stato saranno una prova della credibilità della politica di riforme.</p>
      <p sl="de">Elezioni corrette e giuste sono alla base della democrazia. Chiunque sia a favore del pluralismo e della competizione politica deve garantire il rispetto delle norme elettorali sancite dal Consiglio d’Europa e autorizzare sin dall’inizio una missione OSCE di monitoraggio elettorale a lungo termine.</p>
      <p sl="de">Svolgere elezioni eque significa innanzitutto permettere ai partiti di registrasi. Purtroppo, dai primi segnali pare che la classe dirigente russa non abbia imparato nulla dalla sentenza della Corte europea dei diritti dell’uomo che ha sancito l’insufficienza di motivi per la dissoluzione del partito repubblicano e sembra che ostacoli la registrazione del partito Libertà del popolo.</p>
      <p sl="de">Ulteriori partiti sostenuti dal Cremlino e il Fronte di coalizione popolare russo, fondato dal Primo ministro Putin stanno causando un’impasse politica. Quest’apparente competizione ha trascinato il paese in un’apatia politica e ha sminuito la Duma. Il Presidente Medvedev potrebbe operare una svolta e concludere la sua presidenza con almeno un successo concreto.</p>
      <p sl="de">Nel caso particolare di Khodorkovsky e Magnitsky, invece di attendere la sentenza di Strasburgo, si dovrebbe porre fine all’arbitrarietà giudiziaria. L’analisi di questi casi da parte della commissione Fedotov è un primo passo positivo; i risultati e le conclusioni dovrebbero essere pubblicati quanto prima.</p>
      <p sl="de">Un tema importante da trattare dovrebbe essere la futura partecipazione del forum della società civile, recentemente istituito a Praga, nei dialogo e nei negoziati UE-Russia. I recenti avvenimenti nel Nord Africa dimostrano che, affinché le riforme siano efficaci, serve una società civile attiva. Il governo russo dovrebbe dunque lavorare per mettere in pratica ciò nel proprio paese e instaurare un partenariato per la modernizzazione con la società civile.</p>
    </intervention>
    <intervention id="3-676-000" speaker_id="28330" name="Vladimír Remek" is_mep="True" mode="spoken">
      <p sl="cs">a nome del gruppo GUE/NGL. – Signor Presidente, signor Commissario, ho cercato invano di capire il motivo per cui stiamo discutendo una risoluzione sul vertice con la Russia alla vigilia del vertice stesso, risoluzione su cui voteremo il giorno in cui inizia il vertice a Nizhny Novgorod. Questo punto non era nemmeno incluso nell’ordine del giorno dell’assemblea plenaria all’inizio della scorsa settimana; mi sembra che l’organizzazione non sia stata eccelsa e ora si tratta di una mera formalità. Invece di cercare, mediante un processo basato su principi, un nuovo accordo sulle relazioni con la Russia, un partner per noi importante, continuiamo a ripetere dichiarazioni e richieste che certamente non saranno accolte.</p>
      <p sl="cs">Dovremmo concentrarci innanzitutto sulle questioni in cui è possibile ottenere progressi, come gli accordi sulla semplificazione e su una possibile eliminazione dell’obbligo del visto con la Russia. Invece di perseguire questo obiettivo, continuiamo a criticare la posizione della Russia in merito alle importazioni di verdura dall’UE. Come appare il nostro comportamento al di fuori dei confini comunitari? Cerchiamo la fonte del batterio letale e, in assenza di prove concrete, ci accusiamo reciprocamente, limitiamo le importazioni e le esportazioni di materie prime e pretendendo risarcimenti. Certamente possiamo trarre le nostre conclusioni sulla fiducia di cui godiamo e non solo in Russia.</p>
    </intervention>
    <intervention id="3-677-000" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, il dialogo tra l'Unione europea e la Russia deve essere ampliato il più possibile nei differenti settori, dall'economia ai diritti umani, perché non sci sono alternative al dialogo! Europa e Russia sono di fatto interdipendenti, sotto il profilo sia economico che politico!</p>
      <p sl="it">Penso alle questioni internazionali aperte, quali la sicurezza energetica, il Magreb, il nucleare iraniano, il terrorismo, il Caucaso, il Nagorno-Karabach, il cambiamento climatico ed altri. La Russia rappresenta per l'Europa un partner strategico, anche per le sinergie che si potranno costruire in futuro. Mosca può mettere a nostra disposizione – come già parzialmente avviene – risorse minerali ed energetiche, una collaborazione a livello di sicurezza militare e di lotta al terrorismo e alla criminalità organizzata. L'Europa può contribuire con risorse finanziarie, capacità scientifiche e tecnologiche e la nostra esperienza storica nella dimensione democratica e dei diritti umani.</p>
      <p sl="it">Il futuro della Russia è legato a quello dell'Europa e va costruito con perseveranza, senza compiacenze e nonostante le molte difficoltà attuali. In questo senso la conclusione dell'accordo di partnership strategica tra Unione europea e Russia è di grande importanza per il futuro comune.</p>
    </intervention>
    <intervention id="3-678-000" speaker_id="102887" name="Béla Kovács" is_mep="True" mode="spoken">
      <p sl="hu">Signor Presidente, in relazione al vertice, desidero richiamare l’attenzione della squadra negoziale su due punti. In primo luogo, incoraggio i membri della squadra a riconsiderare l’importanza delle importazioni di energia dalla Russia e, in secondo luogo, a estendere l’accordo di partenariato in modo tale che i rappresentanti UE possano partecipare in qualità di osservatori alle elezioni di dicembre e a quelle presidenziali che si terranno nel marzo del 2013. Come possiamo constatare, le importazioni di energia dalla Russia sono destinate ad aumentare, dato che molte centrali nucleari europee saranno chiuse dopo l’esecuzione delle prove di stress.</p>
      <p sl="hu">Stiamo iniziando, ancora una volta, a preoccuparci del fatto che in futuro nuovamente dipenderemo ancora di più dalla Russia, ma vivi ricordo che c’è un altro lato della medaglia. La Russia dipende allo stesso modo dall’Unione europea, perché rappresenta il suo principale mercato di sbocco. Se noi non acquistiamo l’energia, l’economia russa dovrà affrontare seri problemi di stabilità in futuro.</p>
    </intervention>
    <intervention id="3-679-000" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signor Commissario, onorevoli colleghi, che ci piaccia o meno, la Russia e l’Unione europea sono partner per via degli interessi comuni e della loro posizione geografica. Dobbiamo far sì che questo partenariato sia positivo e costruttivo. Per questo motivo, dobbiamo progredire in merito all’accordo di partenariato e alla semplificazione dei visti, per conferire concretezza al partenariato per la modernizzazione e raggiungere il nostro obiettivo.</p>
      <p sl="de">Dobbiamo capire, comunque, che questo implica obblighi per entrambe le parti, anche in merito alla partecipazione all’OMC, perché non si può continuare a fare quel che si vuole; le norme contrattuali o internazionali sono vincolanti per tutti e non lasciano spazio all’arbitrarietà nelle relazioni reciproche. Non si può, per esempio, ricorrere all’energia come arma politica.</p>
      <p sl="de">Gli interessi comuni devono essere coltivati in modo positivo e costruttivo e, nell’ambito della politica estera, la Russia deve assumersi determinate responsabilità. Il Consiglio di Sicurezza delle Nazioni Unite discute attualmente il caso della Siria. La Russia, in queste situazioni, dovrebbe apportare un contributo costruttivo, volto alla creazione di una comunità internazionale pacifica. Ciò significa altresì rispettare la sovranità degli Stati limitrofi e le loro ambizioni di aderire alle alleanze di cui desiderano far parte. La Russia è chiamata inoltre ad apportare un contributo positivo nei “conflitti congelati” e a porre fine alla situazione illegale in Abkhazia e nell’Ossezia del Sud.</p>
      <p sl="de">Nel mondo globalizzato condividiamo delle responsabilità. È chiaro che la Russia e l’Unione europea nutrono interessi comuni significativi in questa dimensione globale e, nel definirli, è necessario che la Russia riconosca l’importanza della democrazia e dello stato di diritto per lo sviluppo interno. Si richiede alla Russia un certo grado di condizionalità non solo nelle relazioni con noi; un paese in cui non esiste lo stato di diritto non incentiva gli investimenti, perché è privo di certezze giuridiche. Un paese privo di democrazia e di stato di diritto non può progredire nel lungo termine nell’interesse dei propri cittadini. Speriamo che il partenariato per la modernizzazione e altre questioni ci aiutino a trovare una via comune e costruttiva per il futuro.</p>
    </intervention>
    <intervention id="3-680-000" speaker_id="96840" name="Knut Fleckenstein" is_mep="True" mode="spoken">
      <p sl="de">Signor Presidente, onorevoli colleghi, desidero soffermarmi solo su due punti, dal momento che l’onorevole Swoboda ha già menzionato alcune questioni a nome del mio gruppo. La Russia si trova di fronte a un bivio importante; la situazione politica interna dipende dalle elezioni della Duma a dicembre e la questione di chi sarà il Presidente che, a partire dal 2012, porterà avanti il processo di modernizzazione.</p>
      <p sl="de">Tale situazione può essere vista in modo positivo. Non potrebbe esserci opportunità migliore per rafforzare la fiducia internazionale nello sviluppo della Russia, che dipende da elezioni giuste e opportunità eque di registrazione e di accesso ai media per i candidati, al fine di garantire almeno un elemento di pari opportunità.</p>
      <p sl="de">Il secondo punto riguarda il partenariato per la modernizzazione tra l’UE e la Russia, che apre nuove possibilità per una collaborazione efficace. Non dovremmo dunque perdere quest’occasione per sostenere la Russia nel processo di modernizzazione, investendo non solo nell’ammodernamento dell’economia, ma anche nella società. I governi, come ben sappiamo, elargiscono promesse e buone intenzioni ma spesso restano solo parole. . Se però le promesse non vengono messe in pratica, i cittadini, giustamente, non sono soddisfatti.</p>
      <p sl="de">La partecipazione civile e il coinvolgimento della società, di imprenditori, ricercatori, giovani e artisti sono fondamentali per una società della solidarietà autonoma. Possiamo sostenere con successo tale modernizzazione solo se i cittadini hanno la possibilità di incontrarsi senza difficoltà, per imparare gli uni dagli atri e scambiarsi esperienze. Per questo motivo, l’UE e la Russia dovrebbero finalmente trovare un accordo sulle misure comuni da adottare per i viaggi senza l’obbligo del visto, al fine di ottenere risultati positivi quanto prima.</p>
      <p sl="de">Parliamo degli abitanti della regione di Kaliningrad e consideriamo l’idea di introdurre agevolazioni. Un mese fa, questa Camera ha deciso di approvare la semplificazione dei visti per motivi culturali e ci siamo chiesti se non fosse il caso di pensare in modo particolare ai giovani. Sono tutti suggerimenti positivi per sbloccare la situazione, ma che non possono sostituire una soluzione di ampio respiro. Desidero dunque invitare la Commissione a essere più rapida. Potete contare sul nostro sostegno in ogni caso, anche per quanto riguarda gli Stati membri più esitanti.</p>
      <a text="(Applausi)"/>
    </intervention>
    <intervention id="3-682-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Signora Presidente, è difficile pensare che le nostre relazioni con la Russia si basino su un accordo del 1994. Da allora non siamo riusciti a ottenere nulla di nuovo, alternando la cooperazione al confronto. In materia di vicinato, deploriamo la guerra contro la Georgia, la pressione esercitata sull’Ucraina, il riconoscimento del Presidente Lukashenko in Bielorussia e la separazione della Repubblica di Moldova in seguito al conflitto in Transnistria. Allo stesso tempo, ci rallegriamo della nostra cooperazione con la Russia nel Consiglio di Sicurezza sulla questione della Libia e sul programma nucleare iraniano.</p>
      <p sl="de">In merito alla Russia stessa, il nuovo paradigma è costituito dal partenariato per la modernizzazione. Cos’è la modernità senza la democrazia? Nella lista delle priorità da lei espresse, Commissario Füle, i diritti umani vengono dopo i cetrioli e lo stato di diritto dopo i pomodori. È questa la nostra massima aspirazione? Non ci aspettiamo altro dalla democratizzazione russa? Credo che, in qualità di Parlamento, dovremmo chiarire che abbiamo delle aspettative; chiediamo, per esempio, elezioni eque.</p>
      <p sl="de">C’è però una cosa che voglio esprimere chiaramente: questo progresso deve spesso essere raggiunto a livello di esperti. Due vertici all’anno sono troppi; uno è sufficiente, come con l’America. Gli scambi con la Russia a livello specialistico sono già abbastanza, rischiamo altrimenti che i nostri vertici non abbiano contenuti reali e questo non è un bene.</p>
    </intervention>
    <intervention id="3-683-000" speaker_id="23788" name="Adam Bielan" is_mep="True" mode="spoken">
      <p sl="pl">Signora Presidente, dal mio punto di vista, gli aspetti più significativi delle relazioni con la Russia sono la politica energetica e i diritti umani. La Russia sta perseguendo l’obiettivo strategico di esercitare controllo sui singoli paesi, sfruttando la questione del gas in politica estera. Negli ultimi giorni, le autorità russe hanno ricattato l’Ucraina, minacciando un rincaro del gas se il paese non si fosse unito all’unione doganale russa o se avesse rifiutato la fusione di Gazprom e Naftogaz. Tali azioni ovviamente mettono fine alle discussioni sulla creazione di una zona di libero scambio UE-Ucraina. Gli accordi a lungo termine sulla fornitura di gas costituiscono un ulteriore modo per influenzare la politica degli Stati membri. Dovremmo dunque accogliere con favore la posizione della Commissione europea, secondo la quale l’accordo concluso dal governo polacco non è conforme al diritto comunitario. I prezzi del gas russo nell’Europa centrale sono già quasi raddoppiati rispetto a quelli proposti all’Europa occidentale. Il discredito della Russia dei progetti per l’estrazione del gas di scisto causa un ulteriore allarme.</p>
      <p sl="pl">Il problema dei diritti umani è ben evidente nel caso Khodorkovsky. La questione deve essere sollevata durante il vertice, in considerazione della sentenza emessa dalla Corte europea dei diritti dell’uomo sull’illegittimità dell’arresto e della detenzione dell’uomo d’affari russo.</p>
    </intervention>
    <intervention id="3-684-000" speaker_id="2054" name="Heidi Hautala" is_mep="True" mode="spoken">
      <p sl="en">Signora Presidente, desidero ricordare al Commissario Füle la comunicazione da lui emanata, e molto apprezzata, sulla politica europea di vicinato; mi sembra, Commissario, che secondo lei dobbiamo applicare lo stesso principio alla Russia, anche se non fa parte del vicinato orientale.</p>
      <p sl="en">Dovremmo appellarci a favore di una democrazia a tutti gli effetti, come lei l’ha definita, e lavorare seriamente per sostenere la società civile russa. Desidero sottolineare alcuni punti della risoluzione congiunta che il Parlamento europeo adotterà domani. Ribadiamo la necessità di mantenere stretti contatti e di sostenere i programmi per lo sviluppo della società civile russa. Desidero informarla, Commissario, delle preoccupanti notizie giunte oggi da Nizhny Novgorod, dove si terrà il vertice.</p>
      <p sl="en">Mi è stato riferito dalle organizzazioni della società civile in loco che le forze dell’ordine hanno adottato misure preventive. Si è cercato di interrogare coloro che potevano comunicare con i rappresentanti UE: un comportamento del tutto inaccettabile. È stato persino intimato a chi lavora nell’ambito dei diritti dei bambini di non recarsi a Nizhny Novgorod. Le carte di credito della principale organizzatrice locale dell’evento della società civile, il primo legato a un vertice UE-Russia, sono state bloccate (per ragioni tecniche, ovviamente) e le targhe della sua automobile sono misteriosamente scomparse.</p>
      <p sl="en">Commissario, le chiedo di garantire che i rappresentanti UE al vertice di Nizhny Novgorod riconoscano e sostengano le organizzazioni della società civile. A tal fine, insieme al mio collega, l’onorevole Schulz, vicepresidente della commissione di cooperazione parlamentare mista UE-Russia, ho inviato una lettera al Presidente Barroso, al Vicepresidente/Alto rappresentante Ashton e al Presidente Von Rompuy.</p>
    </intervention>
    <intervention id="3-685-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signora Presidente, innanzitutto desidero esprimere il mio augurio per domani, per un vertice di successo, il cui ordine del giorno include la governance globale, l’economia globale, l’accesso della Russia all’OMC e alcune questioni internazionali, tra cui gli sviluppi in Nord Africa e in Medio Oriente.</p>
      <p sl="el">La Russia è il terzo partner commerciale dell’UE, per la quale il valore delle esportazioni nel paese ammonta a 65,6 miliardi di euro. Secondo le statistiche ufficiali, nonostante il contesto economico generale, l’economia russa si attesta a un tasso di crescita del 4 percento e si prevede rimarrà tale per un lungo periodo. La sua adesione all’Organizzazione mondiale del commercio aprirà numerose opportunità nell’ambito delle relazioni economiche con l’Unione e, allo stesso tempo, porterà cambiamenti innovativi nel settore energetico, dell’energia nucleare e della sicurezza internazionale.</p>
    </intervention>
    <intervention id="3-686-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, sappiamo che per l’UE la Russia è importante non solo a livello economico, ma rappresenta anche un partner strategico. Il divieto di importazione di verdura europea imposto da Mosca alla vigilia dei negoziati per l’adesione all’OMC è senza dubbio problematico e dovremmo assicurarci che la Russia non violi le norme dell’OMC in futuro.</p>
      <p sl="de">Ci sono anche problemi sull’accordo del 2006, ancora non attuato, relativo alle compagnie aeree UE. Le relazioni tra l’Unione e la Russia hanno risentito di ulteriori tensioni a causa dello scudo antimissilistico statunitense in Romania. Se l’UE realmente persegue strategie mirate a migliorare le relazioni con la Russia, deve innanzitutto risolvere questi problemi e, in secondo luogo, tener presente la suscettibilità russa rispetto alla sfera d’influenza storica, che sicuramente esiste, per lo meno per la Russia. Questo è l’unico modo in cui riusciremo a ottenere progressi.</p>
    </intervention>
    <intervention id="3-687-000" speaker_id="96777" name="Paweł Zalewski" is_mep="True" mode="spoken">
      <p sl="pl">Signora Presidente, il partenariato tra l’Unione europea e la Russia implica responsabilità, anche verso i paesi terzi. Desidero richiamare l’attenzione della Commissione sul paragrafo della risoluzione che esorta la Russia a non sfruttare l’approvvigionamento energetico come strumento per influenzare la politica dei paesi limitrofi. Questo è quanto è accaduto nel caso dell’Ucraina, dove il Primo ministro russo Putin ha dichiarato apertamente, in occasione di un incontro con il suo omologo ucraino Azarov, che avrebbe offerto prezzi più bassi e una rinegoziazione del contratto del gas solamente se l’Ucraina avesse aderito all’unione doganale con Russia, Bielorussia e Kazakistan, abbandonando così piani e aspirazioni europei. Si tratta di un vero e proprio ricatto: se il contratto non viene rinegoziato, i prezzi del gas sul confine Russia-Ucraina potrebbero raggiungere i 500 euro per 1 000 m3 . L’Ucraina paga già i prezzi più alti in Europa per il gas russo, nonostante sia il paese più vicino alla fonte.</p>
      <p sl="pl">La situazione potrebbe generare una grave crisi socio-economica in Ucraina. L’UE non deve scordare i suoi obblighi nei confronti dell’Ucraina, dal momento che sta negoziando con successo l’adesione dell’ex-repubblica sovietica in un’area di libero scambio o la creazione di una nuova area. L’UE nel prossimo futuro, inoltre, avvierà relazioni con l’Ucraina, paese che verrà considerato un alleato comunitario. Faccio appello alla Commissione, affinché chieda esplicitamente a Mosca di interrompere e porre definitivamente fine a tali pratiche.</p>
    </intervention>
    <intervention id="3-688-000" speaker_id="34232" name="Kristian Vigenin" is_mep="True" mode="spoken">
      <p sl="en">Signora Presidente, questa settimana avrà luogo un altro vertice UE-Russia. Dall’ultimo vertice, sono stati molti i cambiamenti a livello mondiale, tra quali, in primo luogo, le rivoluzioni nel Nord Africa, un processo di profonda trasformazione che tocca virtualmente tutto il mondo arabo. Il disastro della centrale nucleare di Fukushima ha riscritto il futuro dell’energia nucleare, soprattutto in merito alla sicurezza. Dal cambiamento climatico scaturiscono conseguenze sempre più temibili. Osama è morto, ma il terrorismo continua a vivere e ha preso di mira persone innocenti in tutto il mondo.</p>
      <p sl="en">La lista di eventi è lunga e riguarda sia l’UE, sia la Russia: due attori importanti a livello mondiale, confinanti, con interessi prevalentemente simili o complementari nel lungo termine. Le loro relazioni potranno essere ulteriormente migliorate solo se si baseranno sul rispetto reciproco, sull’apertura e sulla trasparenza. Qualsiasi agenda segreta può potenzialmente incrinare, se non distruggere, queste relazioni.</p>
      <p sl="en">L’UE e il Parlamento sono sempre stati chiari sulle aspettative dei cittadini europei. Desidero sottolineare quattro punti in merito al prossimo vertice. In primo luogo, il vertice dovrebbe apportare un progresso decisivo per tutti i rimanenti ostacoli all’adesione della Russia all’OMC. Questo passo importante potrà creare migliori opportunità per le comunità imprenditoriali di entrambe le parti e liberalizzerà ulteriormente le relazioni commerciali ed economiche a livello globale. In quest’ambito, l’attuazione di misure protezionistiche è controproducente e speriamo non si celino dietro a minacce per la salute ingigantite, cosa che, dal nostro punto di vista, è avvenuta di recente con il divieto di importazione di verdura dall’UE.</p>
      <p sl="en">Auspichiamo che la tabella di marcia per i viaggi senza obbligo del visto annunciata a maggio, velocizzi la semplificazione dei visti e permetta di compiere un ulteriore passo verso una totale liberalizzazione del regime dei visti tra l’UE e la Russia. A tale scopo, il Parlamento si aspetta che le autorità russe affrontino in modo adeguato alcune questioni politicamente sensibili, in particolare, l’astensione dal rilasciare passaporti russi ai cittadini delle province dell’Ossezia del Sud e dell’Abkhazia.</p>
      <p sl="en">La Russia deve impegnarsi in modo più costruttivo a sostenere, con il nostro aiuto, la democratizzazione, il progresso economico e sociale e la stabilità nei sei paesi del partenariato orientale. Negli ultimi due anni si è dimostrato chiaramente che l’iniziativa UE non mira a creare una competizione con la Russia, bensì una cooperazione, poiché una zona di vicinato comune stabile e sicura è nell’interesse sia dell’UE, che della Russia. In questo senso, chiediamo alla Russia di intensificare gli sforzi per una soluzione pacifica dei conflitti in Transnistria e nella regione di Nagorno-Karabakh, che desta sempre più preoccupazioni.</p>
      <p sl="en">Infine, in seguito ai recenti avvenimenti in Giappone, l’UE e la Russia dovrebbero ampiamente collaborare sulla revisione e l’elaborazione di rigorose norme di sicurezza per l’energia nucleare. Ci aspettiamo che queste norme non vengano attuate solo nelle nuove centrali nucleari, ma anche in quelle già operative. Spero che a Nizhny Novgorod si discuta di questo punto.</p>
    </intervention>
    <intervention id="3-689-000" speaker_id="2155" name="Graham Watson" is_mep="True" mode="spoken">
      <p sl="en">Signora Presidente, il Primo ministro canadese, Pierre Trudeau, dichiarò che condividere il confine con gli USA era come condividere il letto con un elefante. La nostra Unione, invece, deve condividere il proprio letto con un orso.</p>
      <p sl="en">Dobbiamo cercare di mantenere le relazioni nel contesto dei quattro spazi comuni e sulla base del partenariato per la modernizzazione dello scorso anno. Come ha dichiarato il Commissario, negli ultimi due anni ci sono stati dei miglioramenti, tra i quali l’accordo su un forum consultivo sul gas e il miglioramento del meccanismo di allarme preventivo. Se questo mese trovassimo una soluzione al conflitto in Transnistria, sarebbe un altro risultato positivo.</p>
      <p sl="en">Dopo la sentenza Khodorkovsky/Lebedev, lo scorso mese la baronessa Ashton ha dichiarato, come ha fatto la Corte europea dei diritti dell’uomo in molte occasioni, che un progresso reale richiede il rispetto della democrazia e dei diritti umani e un quadro giuridico stabile ed equo per le operazioni commerciali, elementi troppo spesso assenti in Russia. Un dialogo strutturato con la società civile sarebbe d’aiuto, così come un’azione comune per combattere i cambiamenti climatici gioverebbe alla creazione di un rapporto di fiducia. L’orso russo, però, è ancora di cattivo umore e consiglio alla Commissione di portare a Nizhny Novgorod non solo un barattolo di miele, ma anche una grande rete.</p>
    </intervention>
    <intervention id="3-690-000" speaker_id="96704" name="Edvard Kožušník" is_mep="True" mode="spoken">
      <p sl="cs">Signora Presidente, signor Commissario, come lei certamente saprà, la Russia e i suoi cittadini hanno fiducia in sé stessi. Le relazioni tra l’UE e la Russia devono costituire un partenariato autentico, non fittizio. Le nostre relazioni con i paesi del partenariato orientale sono eccellenti e quelle con la Russia devono essere almeno dello stesso livello. Mi fa piacere che nel suo intervento abbia menzionato l’importanza di abolire l’obbligo del visto con il paese, poiché le relazioni tra partner devono basarsi sulla fiducia e sull’apertura. Dovremmo presentare in modo chiaro e determinato alla Russia la tabella di marcia per l’abolizione dei visti e le condizioni da soddisfare.</p>
      <p sl="cs">Signor Commissario, desidero ringraziarla per aver ricordato, durante i preparativi del vertice, tutti i punti fondamentali per il partenariato UE-Russia.</p>
    </intervention>
    <intervention id="3-691-000" speaker_id="4507" name="Bastiaan Belder" is_mep="True" mode="spoken">
      <p sl="nl">Signora Presidente, innanzi tutto una questione urgente. Sono certo che il vertice UE-Russia affronterà con risolutezza il divieto di importazione di verdura europea, che ritengo dannoso ed estremamente sproporzionato. Il settore ortofrutticolo si attende che il divieto venga revocato ed è giusto che ciò accada. Commissario Füle, può confermare che la delegazione UE si impegnerà al massimo per risolvere la situazione a Nizhny Novgorod? È una questione molto importante, per la quale ho ricevuto molte richieste nel mio paese quando si è parlato del vertice che avrà inizio domani.</p>
      <p sl="nl">Desidero spendere qualche parola, in particolare, sulla problematica adesione della Russia all’OMC. Solo un’altra breve domanda. La Georgia svolge un ruolo chiave in quest’ambito; dispone de facto del diritto di veto. Il Presidente Saakashvili sta aumentando la posta in gioco: chiede confini trasparenti (fondamentalmente, rivuole l’Abkhazia e l’Ossezia del sud) e, naturalmente, ha anche inserito nell’agenda il divieto di importazione di vino e acqua minerale provenienti dalla Georgia. La Russia, tuttavia, non sembra smuoversi minimamente. In breve, non ci troviamo forse in una situazione di stallo? Parrebbe di sì. L’economia russa, inoltre, basata principalmente su gas e petrolio , non ha realmente bisogno di aderire all’OMC.</p>
    </intervention>
    <intervention id="3-692-000" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Signora Presidente, invito i rappresentanti delle istituzioni europee a non trascurare i diritti umani nel vertice di domani. Il rispetto dei diritti umani costituisce una base preziosa, senza la quale un partenariato strategico e la modernizzazione delle relazioni UE-Russia sarebbero impossibili.</p>
      <p sl="lt">Il caso specifico da discutere è la sentenza del 24 maggio della corte di Mosca, che respinge l’appello presentato da Mikhail Khodorkovsky e Platon Lebedev contro la nuova condanna a sette anni. Nel ventunesimo secolo, assistiamo con i nostri occhi a un processo vergognoso, in cui le condanne non sono verbalizzate per iscritto in tribunale. Questo avviene in un paese legato all’UE dal cosiddetto partenariato strategico. La sentenza della corte di Mosca è un’ulteriore dimostrazione delle gravi falle nell’ordinamento giudiziario, confermando l’idea che viene punito solo chi ha ambizioni politiche, ma le cui opinioni non coincidono con quelle del Cremlino.</p>
      <p sl="lt">È necessario discutere anche della sentenza del 31 maggio della Corte europea dei diritti dell’uomo e delle violazioni della Convenzione europea dei diritti dell’uomo da parte della Russia.</p>
      <p sl="lt">Il Parlamento europeo dovrebbe dire chiaramente al Presidente russo, Dmitri Medvedev, che se vuole far visita a questa Camera si deve presentare assieme al prigioniero di coscienza Mikhail Khodorkovsky; questa sarebbe la strategia e la tattica più efficace per la modernizzazione della Russia. Il Presidente Medvedev e il prigioniero di coscienza Mikhail Khodorkovsky insieme al Parlamento europeo: un segnale degno non solo dell’attenzione dei media a livello mondiale, ma anche del sostegno sincero della società democratica.</p>
    </intervention>
    <intervention id="3-693-000" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Signora Presidente, questo vertice è speciale perché ha luogo sullo sfondo delle elezioni in Russia. Ci aspettiamo che Bruxelles invii alla Russia un forte segnale sul rispetto delle norme democratiche durante le elezioni, salvaguardando così la diversità di opinioni nella Duma. La questione della sicurezza nucleare è particolarmente importante dopo Fukushima. Sono lieto che il Commissario abbia dichiarato che questo punto sarà sollevato durante il vertice e che, a livello internazionale, verranno richiesti i massimi livelli di sicurezza nelle centrali nucleari già operative e in quelle future, sia in Russia, che nell’Unione europea.</p>
      <p sl="lt">Credo si debba discutere anche delle relazioni dell’UE e della Russia con la Bielorussia. Posizioni convergenti aiuterebbero ad aprire le porte del carcere a coloro che recentemente si sono candidati alle elezioni bielorusse e che vogliono porre fine alle evidenti violazioni dei diritti umani. Concordo con gli onorevoli colleghi secondo i quali dobbiamo tradurre le parole in fatti nell’ambito della semplificazione dei visti, non solo con la Russia, ma con tutti i paesi del vicinato orientale dell’Unione.</p>
      <p sl="lt">La Polonia, ha già individuato diverse strade da seguire per un dialogo più proficuo con la Russia; nei prossimi sei mesi ci possiamo dunque aspettare l’adozione di misure concrete nell’ambito delle relazioni UE-Russia.</p>
    </intervention>
    <intervention id="3-694-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Gli errori più gravi che commettiamo nelle relazioni UE-Russia sono l’incoerenza, la debolezza e la scarsa consapevolezza della nostra forza. Il gasdotto Nord Stream è rappresentativo; prima facciamo della solidarietà energetica uno dei principi fondamentali dell’Europa nel trattato di Lisbona, poi l’Unione aderisce al progetto Nord Stream, dannoso per la Polonia e altri nuovi Stati membri dal punto di vista geopolitico. Come ha sottolineato il Commissario, dovremo pertanto difendere le nostre posizioni quando discuteremo ciascun punto all’ordine del giorno.</p>
      <p sl="pl">La Russia deve osservare determinate regole nell’ambito dell’OMC; dovrebbe innanzitutto consentire l’importazione del vino georgiano prima di sognare di aderire a tale organizzazione.</p>
      <p sl="pl">In merito ai visti, è necessario chiarire alla Russia che il regime dei visti sarà liberalizzato innanzi tutto per i paesi del partenariato orientale e solo in un secondo momento per la Russia. L’Oblast di Kaliningrad potrebbe costituire un’eccezione alla regola.</p>
      <p sl="pl">Per quanto concerne il settore energetico, dobbiamo opporci ai ripetuti ricatti nei confronti dell’Ucraina e alle misure adottate dalle agenzie russe di influenza, che tentano di sminuire l’estrazione di gas scisto in Polonia e in Europa. È una grande opportunità per rendersi indipendenti dalla Russia.</p>
    </intervention>
    <intervention id="3-695-000" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, la Russia ha proclamato un programma di modernizzazione e alcuni osservatori parlano di una nuova perestroika. Fino a ora, purtroppo, non sono stati conseguiti reali progressi. Secondo gli analisti, la priorità dell’élite russa è di mantenere il sistema attuale, evitando che le relazioni esterne abbiano impatto sulla situazione interna.</p>
      <p sl="en">L’UE deve dunque chiarire la questione: il successo del partenariato per la modernizzazione dipenderà dalla volontà e dalla capacità del governo russo di istituire un sistema giudiziario realmente indipendente e di attuare i principi fondamentali dello stato di diritto, della trasparenza e della reciprocità. Se l’UE non affronta questo problema importante in modo strutturato, sarà difficile aspettarsi qualsiasi progresso.</p>
      <p sl="en">Oggi l’International Herald Tribune scrive: “la Russia non potrà vantare un’economia moderna fino a che non diverrà uno stato di diritto autentico”. La sede del vertice sarà Nizhny Novgorod, in epoca sovietica Gorky, città in cui fu esiliata per molti anni la figura chiave della coscienza sovietica, Andrei Sakharov. Invito la Commissione e la squadra negoziale a seguire lo spirito del fisico russo e a ricordare il messaggio trasmesso due anni fa dal vincitore del premio Sakharov, Sergei Kovalev, in questo Emiciclo.</p>
      <p sl="en">L’UE dovrebbe infine incoraggiare e aiutare la Russia ad affrontare la propria eredità totalitarista. Dopo 20 anni, persino il Presidente Medvedev ha dovuto ammettere che non si può ignorare il terribile retaggio criminale del potere russo. Desidero ricordare le parole del nostro collega, l’onorevole Swoboda, che ieri ha chiesto di far luce sulla storia russa, in particolare sulle atrocità dell’epoca stalinista; possiamo aiutare la Russia ad affrontare il proprio passato.</p>
    </intervention>
    <intervention id="3-696-000" speaker_id="96656" name="Boris Zala" is_mep="True" mode="spoken">
      <p sl="sk">Signora Presidente, signor Commissario, onorevoli colleghi, la Russia necessita di un duplice approccio: da un lato, una ferma richiesta a rispettare i principi democratici e, dall’altro lato, il rifiuto della politica anti-russa ben elaborata da Bush.</p>
      <p sl="sk">La Russia non ha alcun diritto a una sfera di influenza; tutte le repubbliche ex sovietiche devono poter decidere liberamente a quali organizzazioni aderire. La Russia ha però il diritto alla sicurezza, anche a livello internazionale; questa sensazione certamente liberalizzerebbe la situazione interna del paese.</p>
      <p sl="sk">È necessario che la Russia sia coinvolta nella politica globale al fianco dell’Europa, affinché si possa sentire un partner ben accetto nella creazione di un ordine internazionale e democratico. Il partenariato per la modernizzazione non solo deve rispettare le idee di monopolio statale del governo russo, ma dovrebbe anche creare un’area per la libera attività industriale e scientifica, come emerge dall’analisi dell’onorevole Fleckenstein.</p>
      <p sl="sk">Se adottassimo un approccio differente nei confronti della Russia, potremmo sperare in una maggiore liberalizzazione dei processi democratici nel paese, con la certezza e la fiducia che tale libertà si rifletta nella politica europea. Spero vivamente che questo emerga dai dialoghi futuri.</p>
    </intervention>
    <intervention id="3-697-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Signora Presidente, alla vigilia del vertice UE-Russia e nell’ambito dei negoziati su un nuovo accordo di partenariato e di cooperazione, non solo è importante che l’UE si esprima con una sola voce, ma anche che dia prova alla Russia di solidarietà e si mostri unita in termini pratici. La solidarietà energetica è sancita dal trattato di Lisbona; Mosca non accetta però tale principio e il progetto Nord Stream lo dimostra chiaramente. Non dobbiamo accettare i tentativi volti a isolare alcuni nuovi Stati membri dell’Unione mediante il pomo della discordia del settore energetico; dovremmo dichiararlo chiaramente durante il vertice. Ci aspettiamo anche il riconoscimento delle ambizioni europee di Georgia, Moldavia e Ucraina; la Russia deve mettere fine alla pressione politica su questi paesi. Dovremmo inoltre ricordarci che la Russia è una democrazia sui generis, con un tasso molto elevato di corruzione.</p>
    </intervention>
    <intervention id="3-698-000" speaker_id="28617" name="Inese Vaidere" is_mep="True" mode="spoken">
      <p sl="lv">Signora Presidente, il nuovo accordo di partenariato Russia-UE deve essere concreto e giuridicamente vincolante in tutti i settori di cooperazione. È una richiesta giustificata, perché non possiamo permettere che l’accordo sia costituito solo da una serie di frasi fatte. L’Unione europea e la Russia dipendono l’una dall’altra. Il mercato europeo non è meno importante per la Russia di quello che il gas russo è per noi; i piani di ammodernamento economico del paese dipendono direttamente dalla nostra tecnologia ed esperienza. La nostra collaborazione dovrebbe pertanto essere strettamente legata ai miglioramenti nella sfera dei diritti umani e dello stato di diritto. L’Unione europea è il maggiore partner commerciale e il principale investitore della Russia; per questo motivo il nuovo accordo deve essere giuridicamente vincolante in merito agli investimenti. È importante insistere sull’eliminazione delle barriere commerciali irragionevoli e unilaterali, come l’unione doganale tra Russia, Kazakistan e Bielorussia e l’attuale embargo sulla verdura UE. La Russia non può continuare a sfruttare la politica energetica per i propri interessi geopolitici, discriminando alcuni Stati membri sui prezzi del gas, per esempio.</p>
      <p sl="lv">Signor Commissario, mentre lavoriamo per la liberalizzazione dei visti con la Russia, dobbiamo impegnarci per l’esenzione dall’obbligo del visto anche con gli altri Stati appartenenti al partenariato orientale. Durante il vertice dobbiamo ricordare che l’accordo a sei punti sulla Georgia non è ancora stato attuato. Alla luce delle prossime elezioni parlamentari e presidenziali, è necessario eliminare le restrizioni imposte ai membri dell’opposizione per l’iscrizione alle elezioni e la comparsa nei mass media . Abbiamo già espresso il nostro desiderio di essere presenti in tutte le fasi del processo elettorale, ma la Russia deve mostrare la propria volontà ad accettare un monitoraggio a lungo termine e a operarsi per elezioni eque. Concludendo, desidero sottolineare che sono osservazioni critiche non contro la Russia o il popolo russo, ma contro il governo attuale e mirano a migliorare la situazione del paese, al fine di rendere la nostra collaborazione più proficua.</p>
    </intervention>
    <intervention id="3-699-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signora Presidente, il surriscaldamento globale, il narcotraffico, la non proliferazione di armi e la sicurezza energetica sono sfide comuni che richiedono soluzioni globali. Per questo motivo dobbiamo creare un solido partenariato con la Russia, basato sulla fiducia reciproca.</p>
      <p sl="ro">Accolgo con favore la ripresa dei negoziati per un accordo di partenariato ambizioso, con l’obiettivo di superare le tensioni passate. L’Unione europea deve sostenere la Russia nel suo impegno per accedere all’OMC, poiché in tal modo si darebbe impulso alle relazioni economiche e commerciali tra i due partner e si incoraggerebbero gli investimenti.</p>
      <p sl="ro">Allo stesso tempo, durante il vertice di domani, l’Alto rappresentante dovrà incitare la Russia a ratificare la Carta dell’energia perché non può esistere una cooperazione fattiva in ambito energetico tra Unione europea e Russia finché non vengono rispettati i principi di trasparenza, reciprocità, competitività e non discriminazione.</p>
    </intervention>
    <intervention id="3-700-000" speaker_id="96793" name="Paweł Robert Kowal" is_mep="True" mode="spoken">
      <p sl="pl">Signora Presidente, signor Commissario, mi aspetto che si discuta della modernizzazione durante il vertice. Desidero ricordarle che l’ammodernamento della Russia non riguarda semplicemente la sfera economica o energetica, ma anche la modernizzazione politica e le relazioni tra le autorità e la società. Le chiedo dunque di sollevare tale questione, anche in merito alle relazioni russe con i paesi limitrofi e alla “sfera di influenza” del paese. Dal momento che sta intessendo relazioni positive con l’Ucraina, la invito a ribadire che un accordo di associazione tra l’Unione europea e l’Ucraina gioverebbe anche alla Russia e che siamo preoccupati per la forte pressione politica esercitata sull’Ucraina, alla vigilia della conclusione dei negoziati, che si trovano nella fase finale. Da parte nostra, la prego di chiarire questo punto alla controparte russa. Si tratta di fattori molto importanti che contribuiscono a una fiducia reciproca tra le istituzioni europee e gli Stati membri da un lato e la Russia dall’altro.</p>
    </intervention>
    <intervention id="3-701-000" speaker_id="2229" name="Bernd Posselt" is_mep="True" mode="spoken">
      <p sl="de">Signora Presidente, mi permetta innanzitutto di esprimere la mia sorpresa nel sentire un uomo così esperto di storia come l’onorevole Mölzer sostenere l’esistenza di zone storiche di influenza russa in Europa, che includono aree dell’UE, come la Romania. I giorni del patto tra Hitler e Stalin sono terminati da tempo e, in un mondo democratico, dovremmo seguire una sorta di dottrina Monroe europea: il destino e le politiche dell’Europa devono essere determinati dagli europei. Ciò non significa che non vogliamo una politica di buon vicinato e di dialogo, ma Nizhny Novgorod, dove si terrà il vertice, dovrebbe servire da monito, dal momento che ricorda la famosa storia dei mercanti di Nizhny Novgorod, che credevano di poter comprare la loro libertà e sicurezza e poi furono impiccati.</p>
      <p sl="de">Dobbiamo capire che non possiamo comprare la sicurezza con il denaro o nascondendo la realtà; possiamo garantirla solo mediante un partenariato onesto. Abbiamo bisogno di una politica estera e di sicurezza comune, di indipendenza e sicurezza energetica e di meno dipendenza dalla politica energetica russa, che continua a essere sfruttata come arma per la politica estera. Dobbiamo anche essere chiari sui diritti umani, non possiamo permetterci di scendere a compromessi su questo punto. Per quanto concerne Mikhail Khodorkovsky e Platon Lebedev, ritengo che debbano essere liberati; in caso contrario il caso getterebbe un’ombra sulla visita di Stato del Presidente russo al Parlamento europeo.</p>
      <p sl="de">Vogliamo un partenariato con una Russia impegnata nel processo di democratizzazione, ma la Russia deve perseguire questo scopo concretamente, non solo nei nostri desideri. Per questo motivo l’onorevole Swoboda ha ragione: le prossime elezioni saranno decisive. Valuteremo in seguito se il nostro partenariato con il popolo russo, di cui siamo molto entusiasti, potrà essere ampliato fino a diventare un partenariato autentico con lo Stato russo.</p>
    </intervention>
    <intervention id="3-702-000" speaker_id="96686" name="Mitro Repo" is_mep="True" mode="spoken">
      <p sl="fi">Signora Presidente, come ha dichiarato l’onorevole Posselt, l’Europa ha bisogno della Russia e la Russia dell’Europa. La cooperazione tra le due regioni è importante per promuovere la stabilità politica, sociale ed economica, non solo in Europa, ma anche a livello mondiale.</p>
      <p sl="fi">È deplorevole che l’accordo di partenariato e cooperazione tra l’UE e la Russia non soddisfi le attuali necessità di collaborazione. Il partenariato deve essere più stretto, profondo e ampio. Le relazioni UE-Russia in futuro si devono però basare sulla promozione della pace e della sicurezza e sul sostegno ai valori democratici e alla libertà politica ed economica.</p>
      <p sl="fi">Il partenariato per la modernizzazione dovrebbe essere più profondo e mirato, ma il semplice dialogo politico tra diplomatici non è sufficiente. Dobbiamo fare il possibile per agevolare l’incontro tra i cittadini e aumentare la cooperazione in ambito scientifico, artistico, culturale, formativo e imprenditoriale.</p>
    </intervention>
    <intervention id="3-703-000" speaker_id="28358" name="Konrad Szymański" is_mep="True" mode="spoken">
      <p sl="pl">Signora Presidente, si discuteranno molti temi durane il vertice UE-Russia, ma uno dei più importanti sembra essere la sicurezza energetica. Per molti mesi la Russia ha condotto un’intensa campagna per fare in modo che le sue infrastrutture di gas godessero di esenzioni dalle norme stabilite nel terzo pacchetto sull’energia, ovvero, dalla nostra legge antimonopolio che proibisce il controllo simultaneo e parallelo di risorse energetiche e di reti di trasmissione. Il ministro russo dell’Energia Shmatko, il signor Kramer, direttore generale del progetto South Stream, e il signor Miller, amministratore delegato di Gazprom, si sono recati a Bruxelles proprio per questo motivo. Si tratta di una campagna importante. La posizione dell’Unione europea in materia deve essere spiegata molto chiaramente alla Russia: non intendiamo garantire prezzi ridotti al paese; quello che ci interessa è che il mercato dell’Europa centrale sia più competitivo e meno monopolizzato. Commissario, ci dica chiaramente se la Commissione europea è pronta a rilasciare queste dichiarazioni durante il vertice.</p>
    </intervention>
    <intervention id="3-704-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Signora Presidente, alla vigilia del prossimo vertice, possiamo davvero dire che l’Unione europea manca di una strategia coerente comune in merito alla Russia e che l’attuale politica di cooperazione pragmatica basata su una strategia a piccoli passi può facilmente sgretolarsi durante qualsiasi crisi futura, come accadde nel 2008 durante la guerra con la Georgia o nel 2009 dopo l’interruzione dell’approvvigionamento di gas.</p>
      <p sl="pl">In tal senso, è molto importante ribadire la definizione del termine “diversificazione”, che in Europa è spesso sinonimo di costruzione di vari gasdotti provenienti dalla Russia. Tale termine viene utilizzato per indicare la costruzione dei gasdotti South e Nord Stream, per esempio, mentre l’UE dovrebbe concentrarsi sull’approvvigionamento di gas da fonti non russe: dovrebbe promuovere maggiormente il gasdotto Nabucco dall’Azerbaijan e investire nei terminali di gas e nella ricerca per l’estrazione di gas di scisto.</p>
      <p sl="pl">È altresì importante continuare a esercitare pressione sulle autorità russe a diversi livelli per migliorare la situazione dei diritti umani nel paese. Al di là delle discussioni nell’ambito dei vertici UE-Russia, dovremmo aumentare le consultazioni che hanno luogo due volte l’anno con i rappresentanti dell’Unione europea e i diplomatici del ministero degli Affari esteri russo.</p>
    </intervention>
    <intervention id="3-705-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Signora Presidente, credo sia necessario rendere noto alle autorità russe che ci aspettiamo da loro un comportamento responsabile. La Russia è potenzialmente un partner molto importante per l’Unione europea, per esempio, per risolvere alcuni conflitti congelati in Europa, tuttora irrisolti. Si deve chiarire alle autorità russe che, nonostante la verdura e il gas siano importanti, devono smettere di sostenere i secessionisti transnistriani e di fornire armi all’Azerbaijan e all’Armenia, poiché ciò mette a rischio il futuro della regione; ci aspettiamo anche che la Russia ottemperi ai propri obblighi nell’ambito dell’accordo sulla Georgia concluso nel 2008. Le forze russe devono essere ritirate dall’Abkhazia e dall’Ossezia del Sud e la Russia è chiamata a rispettare il diritto della Georgia a riflettere e a decidere del proprio futuro.</p>
    </intervention>
    <intervention id="3-706-000" speaker_id="96794" name="Sławomir Witold Nitras" is_mep="True" mode="spoken">
      <p sl="pl">Signora Presidente, concordo con le affermazioni dell’onorevole Lisek sulla Georgia e, senza dimenticare quello che molti onorevoli parlamentari hanno dichiarato sull’Ucraina, credo che durante il vertice di domani dovremo anche spendere qualche parola – o approfondire il discorso – per la Bielorussia. Desidero ricordare a tutti che per molti mesi abbiamo affrontato una profonda crisi politica ed economica nel paese. La Russia continua a esercitare pressioni sulla Bielorussia, probabilmente in modo più forte ed efficace rispetto all’Ucraina, nel tentativo di controllare l’intera economia o settori economici strategici, sfruttando la drammatica situazione in cui versa l’economia bielorussa. una Desidero avanzare una richiesta: se la Russia decide di elargire aiuti alla Bielorussia, e sappiamo che ha deciso di farlo, l’Unione europea dovrebbe garantire che tali aiuti dipendano dal rispetto dei diritti umani. Apparentemente condividiamo alcuni valori con la Russia, i russi lo ripetono spesso, e quindi dovrebbero aiutarci a introdurli anche in Bielorussia. Altrimenti, elargendo fondi al regime di Lukashenko, ne saremo responsabili.</p>
    </intervention>
    <intervention id="3-707-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, si presentano sempre questioni spinose nell’ambito dei negoziati con la Russia, come i diritti civili, il divieto insensato sulle importazioni di verdura UE, lo scudo antimissilistico nell’Unione o la presenza problematica della Russia in molte repubbliche ex sovietiche.</p>
      <p sl="sk">Non intendo dire che dovremmo evitare di parlare di questi argomenti impegnativi, ma credo che non dovremmo limitarci a questi.</p>
      <p sl="sk">Sono necessarie nuove idee per una cooperazione reciprocamente proficua. I produttori europei cercano ora nuove opportunità per vendere i propri prodotti e la Russia si presenta come un’enorme area commerciale con un potere d’acquisto in continuo aumento. È dunque necessario lavorare in modo più intenso per eliminare gli ostacoli che frenano la cooperazione commerciale e sostenere in modo congiunto progetti come l’estensione della linea ferroviaria a scartamento largo dal Pacifico al cuore dell’UE.</p>
      <p sl="sk">Progetti come questo possono dare nuovo impulso alla cooperazione e la loro attuazione gioverebbe non solo all’Europa ma anche all’Ucraina, alla Russia e a molti paesi asiatici.</p>
    </intervention>
    <intervention id="3-708-000" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Signora Presidente, l’Unione europea e la Russia stanno portando avanti un dialogo sul futuro del settore energetico, ma sembra che si stia creando un nuovo gruppo, che discuterà il terzo pacchetto sull’energia nell’ambito della sicurezza del gas. Desidero chiedere al Commissario Füle e al Commissario Oettinger di informare il Parlamento europeo sul progresso del dialogo e sul risultato dei negoziati del gruppo. Chiediamo anche una lista dei membri del gruppo negoziale. Ho saputo da un rappresentante di un’azienda russa attiva nel settore della produzione energetica che la società parteciperà ai negoziati. Vorrei chiedere se è vero e se anche i rappresentanti delle grandi aziende parteciperanno ai negoziati, schierati con la Russia.</p>
      <p sl="pl">Il rispetto, senza esenzione, delle norme in materia di concorrenza nel settore energetico è una questione molto importante per il Parlamento europeo. Durante la recente presentazione dei piani di investimento South Stream a Bruxelles, è emerso chiaramente che la Russia e Gazprom desideravano beneficiare di privilegi e di uno status speciale, che noi non possiamo però riconoscere.</p>
    </intervention>
    <intervention id="3-709-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Signora Presidente, vedo la risoluzione del Parlamento come una mano tesa verso la Russia odierna che, nonostante il suo infondato orgoglio e la sua arroganza ereditata, necessita di un consiglio da amico e di un piano d’azione. Nel quadro delle consultazioni sui diritti dell’uomo, è stato richiesto al Presidente Medvedev di rinnovare radicalmente la casa russa, dalle fondamenta al tetto; il nostro Parlamento non propone una semplice pacificazione, ma una collaborazione costruttiva.</p>
      <p sl="en">La più grande opportunità deriverà da un’eventuale apertura della Russia e dal suo desiderio di costruire una società aperta e non chiusa nello stalinismo.</p>
      <p sl="en">Sfortunatamente, la Russia non dimostra la propria buona volontà esercitando pressione sui paesi del G8 ad accettare, come parte della Russia, i territori occupati della Georgia nel sistema dell’OMC .</p>
      <p sl="en">Se l’Occidente ha effettivamente acconsentito, purtroppo sta mostrando debolezza proprio prima del vertice di Nizhny Novgorod.</p>
    </intervention>
    <intervention id="3-710-000" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, la Russia è certamente un partner importante per l’Unione europea, ma allo stesso tempo è un partner difficile. L’adesione all’OMC è fondamentale per il paese. Desidero però fare un appello esplicito a favore di un processo democratico sia a livello politico, sia di società civile; è essenziale che i diritti umani siano rispettati e osservati.</p>
    </intervention>
    <intervention id="3-711-000" speaker_id="96814" name="Elena Băsescu" is_mep="True" mode="spoken">
      <p sl="ro">Signora Presidente, il vertice UE-Russia avviene sullo sfondo degli sviluppi regionali che influenzano il partenariato. La riforma della politica europea di vicinato potrebbe favorire la risoluzione del conflitto in Transnistria. La Russia ha mostrato interesse nell’istituzione di una commissione politica congiunta, ma la struttura e la scadenza per la creazione di questo organo devono ancora essere discusse.</p>
      <p sl="ro">La crisi alimentare che sta colpendo l’Europa ha causato l’interruzione dei rapporti commerciali con la Russia; i nuovi negoziati sugli attuali regolamenti sanitari potrebbero migliorare la situazione. L’adesione della Russia all’OMC avrà un impatto a lungo termine sulle relazioni economiche con l’UE, pertanto è necessario rivedere tutti gli accordi importanti.</p>
      <p sl="ro">La questione energetica costituisce un altro argomento di interesse, in seguito all’avvio del progetto AGRI, che offrirebbe una fonte alternativa rispetto a quella fornita dal progetto Nabucco.</p>
    </intervention>
    <intervention id="3-712-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, è giusto che l’UE cerchi di intrattenere le migliori relazioni possibili con i paesi limitrofi e certamente con tutti gli Stati del mondo, ma talvolta può essere difficile, soprattutto quando si tratta della Russia, data la sua storia molto travagliata. Sin dalla caduta della cortina di ferro, oltre 20 anni fa, il suo comportamento verso alcuni paesi, in particolare quelli confinanti, come la Georgia, non è certamente da ammirare.</p>
      <p sl="en">Ovviamente, qualsiasi negoziato con la Russia deve basarsi sul riconoscimento di valori importanti: il rispetto dei diritti umani e dei propri vicini. Tali negoziati offrono una grande opportunità per affrontare le questioni globali, come il cambiamento climatico, e per sviluppare l’economia di entrambe le parti. La Russia è un Paese emergente e in via di sviluppo in termini di benessere. Se le basi sono poste correttamente, ci saranno grandi opportunità nel lungo periodo, sia per l’Unione, sia per la Russia.</p>
    </intervention>
    <intervention id="3-713-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, la discussione di oggi è stata molto utile per aggiungere un tocco finale ai preparativi del vertice; trasmetterò sicuramente i messaggi principali all’Alto rappresentante e Vicepresidente Ashton, che informerà i Presidenti e il Commissario De Gucht.</p>
      <p sl="en">Molti di voi desiderano portare avanti l’impegno con la Russia e hanno chiesto un ulteriore sviluppo delle relazioni e del coordinamento con la Federazione russa, altri reclamano più democrazia e meno corruzione. Molti sollecitano l’interruzione delle vessazioni denunciate a Nizhny Novgorod, sebbene io rispetti il ruolo della Federazione russa nel garantire la sicurezza durante il vertice.</p>
      <p sl="en">I nostri punti di vista convergono su molti temi: concordo sull’importanza delle nostre relazioni con la Russia, sia a livello bilaterale, sia multilaterale, nel contesto regionale o globale, e concordiamo sul fatto che tale relazione presenta molti aspetti fondamentali, tra cui le questioni economiche, sociali, ambientali, relative ai diritti umani, allo stato di diritto, alla sicurezza e alla cooperazione politica.</p>
      <p sl="en">Non dobbiamo aspettarci che tutti i problemi in sospeso si risolvano durante questo vertice (sì, solleveremo la questione delle verdure), ma dobbiamo mirare a registrare progressi significativi in diversi ambiti.</p>
      <p sl="en">Permettetemi di esprimere un commento su alcuni aspetti. In primo luogo: le elezioni. Le autorità russe sono ben consapevoli del fatto che l’Unione europea seguirà da vicino il processo elettorale del 2011 e del 2012. In caso di irregolarità, tali questioni saranno certamente affrontate. Stiamo ora facendo appello alla Russia, affinché rispetti gli obblighi che si è assunta nel contesto del Consiglio d’Europa, delle Nazioni Unite e dell’OSCE in merito a elezioni libere ed eque e alla cooperazione con l’ODIHR per garantire un monitoraggio appropriato. Porremo particolare enfasi sulla questione della registrazione dei nuovi partiti e sull’accesso al processo elettorale.</p>
      <p sl="en">In secondo luogo: ho preso nota delle preoccupazioni del Parlamento in merito alla situazione dei diritti umani in Russia; le condividiamo in gran parte e saranno sollevate di fronte al Presidente russo durante il vertice. Il forum principale per discutere le questioni in materia di diritti umani e di stato di diritto sono le consultazioni sui diritti umani Unione europea-Russia. Si tratta di uno strumento importante, il cui potenziale dovrebbe essere pienamente sfruttato; purtroppo non è ancora così e l’Unione europea sottolineerà la necessità di portare avanti un dialogo costruttivo e aperto, per cui sarà necessaria una revisione delle modalità di consultazione.</p>
      <p sl="en">In terzo luogo: il partenariato per la modernizzazione. Concordo pienamente con gli onorevoli parlamentari sul fatto che tale partenariato dovrebbe fondarsi su ampie basi. I coordinatori presenteranno a Nizhny Novgorod la seconda relazione programmatica sull’attuazione del partenariato; lo stato di diritto, come vedrete, è al centro di quest’iniziativa e abbiamo elaborato progetti concreti in quest’area.</p>
      <p sl="en">In quarto luogo: la Russia è il paese limitrofo più importante per noi e credo che Nizhny Novgorod sarà un’eccellente opportunità per fare riferimento alla revisione PEV recentemente adottata e, in merito a tale documento, per garantire la nostra trasparenza nella politica relativa ai paesi vicini in comune con la Russia. Questa è un’opportunità (basata inter alia proprio su tale trasparenza) per sostenere che l’interesse per il benessere dei nostri vicini va a vantaggio di tutti. Credo sia anche una grande occasione (sulla base di alcune nuove idee contenute nella revisione PEV) per discutere di una cooperazione rafforzata, mirata ad affrontare i conflitti che coinvolgono la nostra zona di vicinato.</p>
      <p sl="en">In quinto luogo: durante il vertice sarà affrontata la questione della cooperazione energetica. Chiediamo relazioni trasparenti, eque e competitive in ambito energetico e solleveremo le nostre preoccupazioni al Presidente russo. Enfatizzeremo la necessità di ulteriori riforme nel settore russo dell’elettricità e del gas, con l’obiettivo di stabilire una situazione equa, come sottolineato nelle mie osservazioni preliminari.</p>
      <p sl="en">Signora Presidente, onorevoli parlamentari, l’Unione europea e la Russia sono partner e, come tali, dovrebbero parlarsi di frequente, raggiungere un consenso laddove possibile, ma senza esitare ad affrontare apertamente questioni più problematiche. Abbiamo parlato di alcuni di questi aspetti oggi; dovrebbero essere affrontati durante il vertice e, se possibile, dovremmo cercare soluzioni o miglioramenti.</p>
      <p sl="en">Ho già menzionato la revisione PEV. Sono fermamente convinto che un valore aggiunto della politica di vicinato rivista sia che i valori e i principi universali in essa riflessi non sono applicabili solo ai paesi di piccole o medie dimensioni.</p>
    </intervention>
    <intervention id="3-714-000" speaker_id="4544" is_mep="True" mode="spoken" role="Presidente">
      <p sl="unknown">Comunico di aver ricevuto sei mozioni di risoluzione ai sensi dell’articolo 110, paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani (9 giugno 2011).</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-715-000" speaker_id="96838" name="Cristian Dan Preda" is_mep="True" mode="written">
      <p sl="ro">Sono lieto di rientrare tra coloro che hanno firmato la risoluzione, che ribadisce quanto sia importante il rispetto per la democrazia e i diritti umani nelle relazioni tra Unione europea e Russia. Partendo dal dialogo Russia-UE sui diritti umani e proseguendo con i vertici, credo che un approccio sistematico e onesto sia necessario quando non vengono rispettate le norme per un processo equo o si perseguitano gli attivisti dei diritti umani e i giornalisti, impedendo loro di fare il proprio lavoro.</p>
      <p sl="ro">La Russia deve introdurre inoltre chiari criteri di riferimento per il rispetto delle norme democratiche, poiché consentirebbero di approfondire le relazioni con l’UE. Non dobbiamo infine dimenticare il sostegno di cui necessita la società civile in via di sviluppo, in quanto garante di democrazia che non solo rispetta le procedure ma che può essere davvero inclusivo.</p>
    </intervention>
  </section>
  <section id="creitem27" title="14. Relazioni UE-Mongolia (discussione)">
    <intervention id="3-717-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione sulle relazioni con la Mongolia degli onorevoli Paolo Bartolozzi, Vito Bonsignore, Mario Mauro, Gabriele Albertini, Roberta Angelilli, Aldo Patriciello, Lara Comi, Giovanni Collino, Salvatore Iacolino, Raffaele Baldassarre, Cristiana Muscardini, Barbara Matera, Erminia Mazzoni, Sergio Paolo Frances Silvestris, Carlo Fidanza, Iva Zanicchi, Alfredo Pallone, Licia Ronzulli, Antonio Cancian, Alfredo Antoniozzi, Giovanni La Via, Marco Scurria, Sergio Berlato, Amalia Sartori, Elisabetta Gardini, Potito Salatto, Alfreds Rubiks, Bart Staes, Britta Thomsen, Piotr Borys, Joachim Zeller, Niccolò Rinaldi, Bogdan Kazimierz Marcinkiewicz, Jaromír Kohlíček, Hannes Swoboda, Vilja Savisaar-Toomast, Herbert Dorfmann, Jarosław Kalinowski, Kyriacos Triantaphyllides, Béla Kovács, Inese Vaidere, Elisabeth Jeggle, Ivari Padar, Vilija Blinkevičiūtė, Rolandas Paksas, Ivars Godmanis (O-000091/2011 – B7-0410/2011).</p>
    </intervention>
    <intervention id="3-718-000" speaker_id="21818" name="Paolo Bartolozzi" is_mep="True" mode="spoken">
      <p sl="it">autore . − Signor Presidente, signor Commissario, onorevoli colleghi, la delegazione per le relazioni con i paesi dell’Asia centrale e la Mongolia, che ho l’onore di presiedere, ha avuto occasione di recarsi in Mongolia appena tre settimane fa, in occasione dell’ottava riunione interparlamentare del Parlamento europeo e della Mongolia. È stata un’esperienza molto utile e interessante, la Mongolia è un paese che merita di essere conosciuto più da vicino e non sono molte le occasioni in questo Parlamento di dedicarle l’attenzione che indubbiamente le spetta.</p>
      <p sl="it">Si tratta di un paese caratterizzato da un sistema parlamentare multipartitico, una separazione dei poteri, un’opinione pubblica comparativamente libera e un livello di tutela per i diritti dell’uomo che spicca in senso positivo rispetto alla situazione di molti altri paesi della regione. È anche un paese con problemi di sviluppo alle prese con una situazione ambientale difficile e con la progressiva desertificazione, colpito inoltre di recente da condizioni climatiche estreme. Allo stesso tempo si tratta di un paese molto ricco di risorse naturali – rame, oro, uranio, terre rare – che potrebbero procurare in futuro non lontano un importante afflusso di mezzi finanziari.</p>
      <p sl="it">Per tutti questi motivi ritengo importante dare un segnale di sostegno alla Mongolia, in questa fase cruciale del suo sviluppo, appoggiare il rafforzamento della democrazia e dello Stato di diritto, il controllo parlamentare, in modo che le risorse finanziarie di cui la Mongolia potrà disporre saranno utilizzate in futuro per il benessere della popolazione.</p>
      <p sl="it">Bisogna incoraggiare la Mongolia nel suo desiderio di tessere rapporti più stretti con l’Unione europea, incoraggiarla ad adottare i nostri standard e le nostre norme industriali, ma anche ad avanzare verso un’economia di mercato e verso rapporti economici e commerciali più intensi, resi possibili da un clima di certezza giuridica e di sviluppo dello Stato di diritto. In questo contesto, l’accordo di partenariato e cooperazione che l’Unione europea e la Mongolia stanno concludendo assume un ruolo decisivo.</p>
      <p sl="it">Per tutti questi motivi, insieme ad altri 45 colleghi, abbiamo presentato questa interrogazione orale. Con il testo si chiede alla Commissione europea di fornire maggiori informazioni sui principali contenuti dell’accordo e sul suo possibile calendario di ratifica. Vorrei ricordare che l’accordo è già stato parafato, ma la firma è per il momento bloccata, apparentemente a causa di perplessità nutrite da uno Stato membro sulla base giuridica impiegata per alcune norme.</p>
      <p sl="it">In aggiunta si vorrebbe interrogare la Commissione sull’eventuale possibilità di aprire una delegazione dell’Unione europea a Ulan Bator in un prossimo futuro. Una simile iniziativa potrebbe infatti contribuire in misura significativa ad approfondire ulteriormente la cooperazione politica ed economica con questo paese.</p>
    </intervention>
    <intervention id="3-719-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, sono lieto di intervenire dinanzi a quest’Assemblea in merito alle relazioni UE-Mongolia.</p>
      <p sl="en">È il momento opportuno per discutere della Mongolia, il diciannovesimo paese più esteso del mondo, che occupa una posizione strategica, ovvero tra i mercati in rapida crescita della Cina e della Russia. È un paese giovane e vivace con una lunga storia ricca di tradizioni. La Mongolia sta compiendo ottimi progressi verso la democrazia. Mi congratulo con questo paese per aver tenuto elezioni pacifiche, per la sua vivace società civile e per la libertà di cui godono i media: sono queste le pietre miliari nel percorso verso il pluralismo politico.</p>
      <p sl="en">L’Unione europea accoglie con favore la moratoria sulla pena di morte annunciata dal Presidente della Mongolia, che ha dovuto affrontare l’opposizione interna di alcune parti.</p>
      <p sl="en">Come richiesto dalla Mongolia, l’Unione europea è pronta a condividere la sua esperienza, in particolare in merito all’adozione dei principi, delle norme e degli standard europei. Sono, pertanto, lieto di confermare che la Mongolia, in qualità di paese pilota, è stato inserito nel programma dell’Unione europea a sostegno della democrazia. Ciò significa che offriremo al paese maggiore assistenza finanziaria e tecnica.</p>
      <p sl="en">Inoltre, colgo l’opportunità per congratularmi con la Mongolia che quest’anno celebrerà il 100° anniversario del movimento democratico e per aver assunto la presidenza della Comunità delle democrazie.</p>
      <p sl="en">Permettetemi ora di passare alle prospettive di sviluppo economico della Mongolia. Il paese si trova ad un crocevia economico, sta sperimentando il passaggio da una società prettamente nomade e rurale a un’economia mineraria. Le enormi riserve minerarie rappresentano una vera e propria “opportunità d’oro” per la Mongolia di dare maggiore prosperità e benessere ai propri cittadini. Ci auguriamo che le risorse minerarie non ancora sfruttate si rivelino una benedizione e non una maledizione, com’è accaduto in alcuni paesi.</p>
      <p sl="en">In quanto alle relazioni internazionali, apprezziamo la partecipazione delle truppe mongole alle missioni di pace delle Nazioni Unite in tutto il mondo. Le truppe mongole prestano servizio in Sierra Leone, nella Repubblica del Congo, in Sudan, nel Sahara occidentale e in Ciad. Ammiriamo molto anche l’impegno dimostrato dalla Mongolia nell’assistere l’Afghanistan durante il processo di stabilizzazione.</p>
      <p sl="en">In merito alla gestione delle relazioni tra la Mongolia e l’Unione europea, sono particolarmente lieto di annunciare che i negoziati per l’accordo di partenariato e cooperazione, che sostituisce l’accordo in materia di scambi e cooperazione del 1993, sono durati un anno e che l’accordo è stato siglato il 20 dicembre 2010 a Ulaanbaatar. Il suddetto accordo apre un capitolo strategico delle nostre relazioni.</p>
      <p sl="en">L’Alto rappresentante e Vicepresidente, la baronessa Ashton, ha accolto con favore l’accordo di partenariato e cooperazione e lo ha definito un ulteriore passo verso un maggiore coinvolgimento politico ed economico dell’Unione europea e dei suoi Stati membri con la Mongolia.</p>
      <p sl="en">Grazie all’accordo di partenariato e cooperazione, collaboreremo su una base di uguaglianza in diversi ambiti: da quelli politici, quali la lotta al terrorismo e la promozione dei diritti dell’uomo, dagli scambi commerciali agli investimenti in settori chiave, come quello delle materie prime.</p>
      <p sl="en">Una volta che gli Stati membri avranno approvato il testo, ci auguriamo di poter benvenuto accogliere a Bruxelles il Primo ministro mongolo, in occasione della firma dell’accordo con la baronessa Ashton.</p>
      <p sl="en">Dato l’intensificarsi della cooperazione politica ed economica e l’entrata in vigore del trattato di Lisbona, verrà presa in considerazione l’apertura di una delegazione dell’Unione europea a Ulaanbaatar. Il servizio per l’azione esterna sta attualmente esaminando le rappresentanze dell’Unione europea nel mondo. Mi auguro riusciremo a superare gli ostacoli finanziari e di personale così da poter aprire una vera e propria delegazione dell’Unione europea a Ulaanbaatar.</p>
      <p sl="en">Vi ringrazio per l’attenzione e rimango in attesa di ascoltare i vostri interventi e commenti in merito.</p>
    </intervention>
    <intervention id="3-720-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">a nome del gruppo PPE . – Signora Presidente, negli ultimi vent’anni, le relazioni tra l’Unione europea e la Mongolia si sono sviluppate in modo positivo, soprattutto in merito alla graduale democratizzazione e modernizzazione del paese.</p>
      <p sl="sk">Lo sviluppo di una più stretta collaborazione con l’Unione europea, tuttavia, dipende dalla fiducia che questa può riporre nella stabilità a lungo termine del regime politico mongolo, che si otterrà tramite il rafforzamento della tutela dei diritti dell’uomo e la qualità dello stato di diritto, aspetti che presuppongono, naturalmente, il buon funzionamento del sistema giudiziario e l’eliminazione della corruzione dalla sfera pubblica.</p>
      <p sl="sk">Il passaggio verso una vera e propria economia di mercato deve procedere di pari passo con una continua ristrutturazione, con riforme nei settori del diritto commerciale e delle leggi sugli investimenti e con una maggiore partecipazione del settore privato nell’economia. Ritengo positivo che il paese abbia approvato una legge sulla protezione della concorrenza, al fine di evitare che le aziende private o statali abusino di posizioni dominanti, o che siano stipulati degli accordi di cartello che ostacolino le altre aziende e i consumatori. Credo fermamente che le riforme aiuteranno ad attirare investitori stranieri e, di conseguenza, a incrementare la prosperità dei cittadini mongoli, che, nelle zone rurali, dipendendo dall’agricoltura, continuano a vivere in povertà.</p>
      <p sl="sk">Infine, onorevoli colleghi, come già manifestato in tono molto positivo dal Commissario Füle, esprimo il mio sostegno per l’istituzione di una delegazione permanente dell’Unione europea in Mongolia, poiché credo in un potenziale sviluppo di relazioni politiche e commerciali, tenendo presente anche che il paese, che si trova in posizione strategica tra Cina e Russia, è ricco di riserve di materie prime. Ritengo, quindi, che si dovrebbero sviluppare ulteriormente le relazioni politiche e commerciali tra l’Unione europea e i suoi Stati membri e la Mongolia.</p>
    </intervention>
    <intervention id="3-721-000" speaker_id="97230" name="Kristiina Ojuland" is_mep="True" mode="spoken">
      <p sl="en">a nome del gruppo ALDE . – Signora Presidente, signor Commissario, la Mongolia è un paese ricco di risorse minerarie quali il rame, il carbone, il tungsteno, lo stagno e l’oro, che lo rendono un partner economico estremamente interessante .</p>
      <p sl="en">Ma, oltre a perseguire i nostri interessi economici, dovremmo sfruttare questa opportunità per applicare la condizionalità al fine di incoraggiare la Mongolia ad attuare le riforme tanto necessarie. La Mongolia deve affrontare seri problemi, quali la corruzione dilagante, la mancanza di buona governance e l’insufficiente cooperazione internazionale.</p>
      <p sl="en">Inoltre, ci sono anche delle questioni urgenti riguardanti la gestione delle risorse naturali. Attualmente, con la complicità del governo mongolo, le riserve minerarie della Mongolia sono sfruttate da molte imprese straniere. Ciò ha dato origine a una situazione in cui i cittadini mongoli non traggono beneficio dalle risorse del paese, bensì sono costretti a lavorare in pessime condizioni: alcuni lavoratori, ad esempio, estraggono l’oro usando il mercurio, i cui vapori provocano danni irreversibili alla salute. Ma non è tutto: in Mongolia, molti bambini nascono con deformità e malattie incurabili a causa delle pessime condizioni dei luoghi di lavoro.</p>
      <p sl="en">L’economia mongola sta anche affrontando delle sfide causate sia dai dazi all’esportazione e dai divieti all’importazione imposti da Russia e Cina, che dalle carenze tecniche.</p>
      <p sl="en">Il bestiame rappresenta circa l’80 per cento della produzione agricola della Mongolia, ma la carne non può essere esportata dal momento che le strutture per il controllo qualità sono insufficienti.</p>
      <p sl="en">Se intendiamo davvero perseguire un accordo di partenariato e cooperazione, allora dovremmo aiutare la Mongolia a superare i problemi che sta affrontando per sviluppare relazioni sostenibili dal punto di vista sociale, economico ed ecologico.</p>
    </intervention>
    <intervention id="3-722-000" speaker_id="102887" name="Béla Kovács" is_mep="True" mode="spoken">
      <p sl="hu">Signora Presidente, ho fatto parte della delegazione che tre settimane fa ha tenuto una riunione a Ulaanbaatar, durante la quale ho avuto l’opportunità di vedere con i miei occhi che in Mongolia la struttura politica e la società stanno diventando sempre più democratiche. Sono stati compiuti dei progressi significativi in merito ai diritti umani: abbiamo partecipato a incontri con le organizzazioni civili che ci hanno confermato di essere già state riconosciute dal governo mongolo; è stata riconosciuta, inoltre, la libertà dei mezzi di comunicazione, aspetto che deve essere sempre accolto di buon grado. La firma dell’accordo di partenariato e cooperazione è estremamente importante perché potrebbe portare all’introduzione degli standard europei in Mongolia. Rinnovare la rappresentanza dell’Unione europea, che ora ha una funzione tecnica, è assolutamente necessario per migliorare le relazioni tra i due paesi.</p>
    </intervention>
    <intervention id="3-723-000" speaker_id="96762" name="Joachim Zeller" is_mep="True" mode="spoken">
      <p sl="de">Signora Presidente, signor Commissario, onorevoli colleghi, ringrazio l’onorevole Bartolozzi per l’iniziativa di presentare un’interrogazione, che ci ha permesso di discutere della Mongolia in quest’Assemblea. In Parlamento, sono stati affrontati molti aspetti concernenti gli Stati dell’ex Unione sovietica e dell’Asia centrale, ma non è stata rivolta la dovuta attenzione alla situazione in Mongolia.</p>
      <p sl="de">Si tratta di una mancanza ingiustificata, dato che, quale Stato appartenente all’ex blocco comunista, la Mongolia ha sfruttato sin dall’inizio la propria indipendenza e ha intrapreso la via della democratizzazione della società. La Mongolia ha adottato una costituzione democratica già nel 1992 e da allora si sono tenute varie elezioni che, secondo il parere degli osservatori, sono state democratiche e corrette – aspetto non scontato negli Stati della regione.</p>
      <p sl="de">Per alcuni anni, il governo mongolo ha cercato di contrastare la corruzione per mezzo di leggi e, nel 2010, ha approvato una moratoria sulla pena di morte, azione che alcuni grandi Stati democratici non hanno ancora intrapreso. Ciononostante, i tre milioni di cittadini di questo vasto paese, caratterizzato da condizioni climatiche estreme, stanno subendo le conseguenze di un processo di trasformazione ancora in corso. La popolazione del paese, ancora prettamente nomade, si sta muovendo verso le poche città esistenti, che non possiedono le infrastrutture adatte ad accoglierla.</p>
      <p sl="de">Lo sfruttamento delle risorse minerarie del paese non avviene secondo i principi di rispetto dell’ambiente. I problemi energetici si ripercuotono negativamente sulla vita civile ed economica. Racchiusa tra due grandi paesi, la Russia e la Cina, la Mongolia corre il rischio di dipendere ancor più che in passato da questi. Dovremmo riconoscere gli sforzi e i successi compiuti dalla Mongolia – e in questo caso vedo il bicchiere mezzo pieno e non mezzo vuoto – a favore della democratizzazione della società, perché rappresentano un esempio per gli altri paesi della regione e dimostrano i risultati che si possono ottenere nonostante un passato difficile.</p>
      <p sl="de">Dovremmo continuare a sostenere la Mongolia non solo attraverso programmi di aiuto, bensì rappresentando direttamente l’Unione europea con una delegazione separata nella capitale mongola, dimostrando così che l’Europa non è indifferente di fronte al destino del paese. Infatti, gli interessi europei non dovrebbero essere più seguiti da una delegazione che ha sede a Pechino. Mi duole il fatto che la Conferenza dei Presidenti non fosse pronta a enfatizzare ulteriormente la questione approvando una risoluzione del Parlamento.</p>
    </intervention>
    <intervention id="3-724-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Signora Presidente, al di là dell’apertura dell’ufficio della delegazione a Ulan Bator – non più rinviabile anche per il fatto che intrattenere le relazioni da Pechino è pessima cosa per ragioni simboliche – al di là dell’accordo di partenariato, atteso da tempo, siamo tutti consapevoli sia delle ricchezze minerarie del paese sia delle sue debolezze per quanto riguarda la giustizia sociale, anche se la Mongolia, a modo suo, ha trovato una forma di coesione democratica.</p>
      <p sl="it">Soprattutto chiedo alla Commissione dove va collocata la Mongolia da un punto di vista geostrategico: non è un paese coperto dalla strategia per l’Asia centrale. Ritengo tuttavia che forse alcune delle misure di questa strategia potrebbero includere la Mongolia, tenendo conto del suo percorso culturale, simile a quello degli altri paesi. Si tratta inoltre di un paese attualmente osservatore dell’OSCE, per il quale l’Unione europea sta studiando la possibilità di aiutarlo a diventarne membro a pieno titolo, tenuto conto degli antichi legami culturali esistenti tra Europa e Mongolia.</p>
    </intervention>
    <intervention id="3-725-000" speaker_id="96814" name="Elena Băsescu" is_mep="True" mode="spoken">
      <p sl="ro">Signora Presidente, innanzi tutto, vorrei congratularmi anch’io con il mio collega, l’onorevole Bartolozzi, per la sua iniziativa. Dobbiamo riconsiderare le relazioni tra l’Unione europea e la Mongolia in vista della ratifica dell’accordo di partenariato e cooperazione, documento che intensificherà le relazioni da entrambe le parti e favorirà le riforme economiche.</p>
      <p sl="ro">La Mongolia possiede un potenziale considerevole in termini di risorse energetiche e scambi commerciali. Finora, le relazioni con l’Unione europea poggiavano solo sulle disposizioni dell’accordo commerciale del 1993 ed è per questo che le cifre del volume di scambi erano piuttosto basse. In termini culturali, sono sorti problemi nell’organizzazione di scambi studenteschi; l’espansione dei programmi come Erasmus nella regione migliorerebbe la cooperazione anche in questo ambito. Ritengo che si debba stabilire una delegazione dell’Unione europea per coordinare al meglio tali attività, permettendo un contatto diretto con le autorità e garantendo l’effettiva attuazione dell’accordo di partenariato e cooperazione.</p>
    </intervention>
    <intervention id="3-726-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, signor Commissario, è risaputo che la regione interna della Mongolia è ricca di carbone e gas naturale. Sebbene la legge cinese stabilisca che il diritto di sfruttamento della terra appartiene ai mongoli, la realtà pare diversa. È stato criticato l’elevato consumo delle acque sotterranee per l’estrazione del carbone da parte delle imprese cinesi, attività che sta causando la desertificazione delle steppe. .</p>
      <p sl="de">Dopo le rivolte dei tibetani nel 2008 e degli Uiguri musulmani nel 2009, le attuali protesta dei mongoli rappresentano un altro lungo conflitto etnico scoppiato in Cina. Vista la carenza cronica d’acqua in Cina e l’enorme domanda di materie prime, è probabile che il conflitto mongolo si intensifichi ulteriormente. Alla luce del partenariato EU-Mongolia, esistente già da alcuni anni, l’Unione europea ne è coinvolta direttamente e dovrà certamente aumentare il proprio impegno a favore dei diritti dell’uomo e delle minoranze .</p>
    </intervention>
    <intervention id="3-727-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione . – Signora Presidente, ringrazio gli onorevoli parlamentari per il loro prezioso contributo sulla Mongolia. Questa è stata una discussione breve, ma molto interessante sulle relazioni bilaterali con un partner sempre più importante per l’Unione europea.</p>
      <p sl="en">In risposta ad alcune domande poste durante la discussione, vorrei chiarire che l’accordo di partenariato e cooperazione riguarda la cooperazione in quattro settori principali: primo, le regole e gli standard principali; secondo, lo sviluppo sostenibile, incluso lo sviluppo ambientale e sociale; terzo, il commercio e gli investimenti, rivolgendo particolare attenzione alle materie prime; infine, la giustizia e la libertà, compreso il tema delle migrazioni.</p>
      <p sl="en">In merito alle tempistiche, il testo concordato è stato presentato agli Stati membri dell’Unione europea, che dovranno accordarsi sulla firma. Lo European Scrutiny Committee della Camera dei Comuni del Regno Unito sta attualmente esaminando la partecipazione del Regno Unito alle questioni relative alla giustizia e agli affari interni, trattate da vari accordi di partenariato e cooperazione.</p>
      <p sl="en">Non voglio pronunciarmi a nome della Camera dei Comuni, ma la procedura prevede delle tempistiche che vanno dalle sei alle otto settimane, pertanto, si potrebbe pensare che l’eventuale firma dell’accordo avvenga a settembre, in sede di commissione congiunta UE-Mongolia.</p>
      <p sl="en">Sebbene le due regioni siano molto distanti e i sistemi politici diversi, l’Unione europea e la Mongolia condividono tradizioni di tolleranza, apertura ed uguaglianza. Con l’entrata in vigore dell’accordo di partenariato e cooperazione, l’Unione europea diventerà il cosiddetto “terzo vicino” della Mongolia, non solo a parole, ma con i fatti.</p>
      <p sl="en">Prima di concludere, permettetemi di citare un aspetto concreto che ho tralasciato e mi scuso per la dimenticanza: domani a Vienna si terrà un incontro importante nel quadro del Consiglio permanente dell’OSCE, durante il quale il ministro mongolo degli affari esteri e del commercio interverrà dinanzi agli Stati membri. Ho qui davanti a me la bozza di intervento dell’Unione europea. Oggi posso solo anticiparvi che accoglieremo di buon grado l’intenzione della Mongolia di rafforzare le relazioni con l’Organizzazione per la sicurezza e la cooperazione in Europa. Domani decideremo se fornire o meno altri dettagli.</p>
      <p sl="en">Mantenendo i propri impegni – aspetto da sottolineare – la Mongolia dimostra di essere un potenziale buon esempio per la regione.</p>
    </intervention>
    <intervention id="3-728-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem28" title="15. Sudan e Sudan meridionale (proposte di risoluzione presentate): vedasi processo verbale"/>
  <section id="creitem29" title="16. Ordine del giorno della prossima seduta"/>
  <section id="creitem30" title="17. Composizione delle commissioni: vedasi processo verbale"/>
  <section id="creitem31" title="18. Chiusura della seduta"/>
</text>
