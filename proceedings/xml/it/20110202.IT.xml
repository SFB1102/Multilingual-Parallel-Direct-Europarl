<?xml version='1.0' encoding='utf-8'?>
<text id="20110202.IT" lang="it" date="2011-02-02" place="Bruxelles" edition="Edizione GU">
  <section id="creitem1" title="1. Ripresa della sessione">
    <intervention id="3-004-000" speaker_id="28269" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta giovedì 20 gennaio 2011.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Dichiarazioni della Presidenza">
    <intervention id="3-007-000" speaker_id="28269" is_mep="True" mode="spoken" role="Presidente">
      <p sl="unknown">Le osservazioni preliminari che vorrei comunicarvi consistono in cinque notizie.</p>
      <p sl="unknown">Mi preme innanzi tutto accennare alla situazione nel Mediterraneo che, come tutti sappiamo, è interessata da cambiamenti molto rapidi. Il Parlamento europeo era ed è pronto a offrire il proprio sostegno ai cambiamenti democratici avviati dagli stessi cittadini, che sono nostri vicini europei. Quando oggi terremo la nostra discussione sulla Tunisia, parleremo di un paese partner che ha già compiuto i primi passi sulla via che conduce alla vera democrazia. Poco fa, accompagnato da altri cinque europarlamentari, ho incontrato il ministro degli Esteri tunisino.</p>
      <p sl="unknown">La situazione in Egitto è diversa, e non è ancora chiaro quale direzione intraprenderanno i cambiamenti, che sono già irreversibili. Tuttavia, tali cambiamenti non devono perdere di slancio. Entrambi i paesi hanno una cosa in comune: tutte le forze democratiche devono compiere con urgenza ogni sforzo possibile per intraprendere riforme politiche, seguite da riforme economiche e sociali. Devono inoltre gettare le basi per indire elezioni libere e democratiche, affinché le ambizioni democratiche del loro popolo trovino una risposta adeguata. Dobbiamo inoltre ribadire con chiarezza – e lo faremo durante questa tornata, sia oggi sia domani durante il turno di votazioni – che per l’Unione europea la democrazia nei paesi limitrofi è altrettanto importante della loro stabilità. Democrazia e stabilità non sono due scelte alternative, sono entrambe imprescindibili.</p>
      <p sl="unknown">La seconda questione è che il 20 gennaio 2011 ricorreva il ventesimo anniversario della “domenica di sangue” lettone, per riportare la definizione storica di tale giornata. Il 20 gennaio di 20 anni fa, le unità filosovietiche OMON sferrarono un attacco contro edifici strategici della capitale dello Stato appena riproclamato. Sette persone persero la vita nelle barricate erette per difendere l’indipendenza della Lettonia, e si contarono molti feriti.</p>
      <p sl="unknown">Il 29 gennaio 2011, in seguito a un processo che ha rappresentato un affronto per gli standard internazionali, è stata impiccata in Iran la cittadina olandese e pertanto comunitaria Zahra Bahrami. Invito le autorità iraniane a fare chiarezza sui capi d’accusa rivolti a Zahra Bahrami e sulla procedura giudiziaria poco trasparente. La posizione dell’Unione europea è che la pena capitale non può mai essere considerata un atto di giustizia.</p>
      <p sl="unknown">Il 26 gennaio 2011 è stato ucciso in Uganda David Kato, un difensore dei diritti umani e attivista nel campo dei diritti civili. Chiedo alle autorità ugandesi di arrestare i responsabili di questo reato. Deploriamo all’unanimità il fatto che in questo paese l’omosessualità continui a essere considerato un reato.</p>
      <p sl="unknown">L’ultima notizia che vorrei comunicarvi è la seguente: in relazione alla discussione odierna in preparazione al Consiglio europeo del 4 febbraio, mi preme informarvi che l’8 febbraio, vale a dire la prossima settimana, avrà luogo una Conferenza dei presidenti aperta a tutti gli europarlamentari. Van Rompuy, il Presidente del Consiglio europeo, sarà ospite di questa riunione speciale e presenterà le conclusioni del vertice di venerdì ai sensi del trattato di Lisbona, che sancisce che il Presidente ha l’obbligo di riferire al Parlamento su tali questioni.</p>
    </intervention>
    <intervention id="3-008-000" speaker_id="4532" name="Michael Cashman" is_mep="True" mode="spoken">
      <p sl="en">Signor Presidente, spero che lei e l’Aula mi consentiranno di intervenire brevemente per complimentarmi con lei della dichiarazione rilasciata a nome di David Kato, assassinato in Uganda. Come ha ricordato, era un difensore dei diritti umani e promotore dei diritti di lesbiche, gay e bisessuali.</p>
      <p sl="en">Vorrei soltanto ricordare che in quest’Aula abbiamo approvato una proposta su quanto sta accadendo in Uganda. è essenziale sostenere la società civile ugandese e ricordare che David era un gigante che si distingueva da tutti coloro che predicavano l’odio e la discriminazione, e in queste tristi circostanze dovremmo rivolgere un pensiero anche alla sua famiglia.</p>
    </intervention>
    <intervention id="3-009-000" speaker_id="28269" is_mep="True" mode="spoken" role="Presidente">
      <p sl="unknown">Grazie.</p>
    </intervention>
  </section>
  <section id="creitem4" title="4. Composizione delle commissioni e delle delegazioni: vedasi processo verbale"/>
  <section id="creitem5" title="5. Verifica dei poteri: vedasi processo verbale"/>
  <section id="creitem6" title="6. Rettifica (articolo 216 del regolamento): vedasi processo verbale"/>
  <section id="creitem7" title="7. Dichiarazioni scritte decadute: vedasi processo verbale"/>
  <section id="creitem8" title="8. Trasmissione di testi di accordo da parte del Consiglio: vedasi processo verbale"/>
  <section id="creitem9" title="9. Interrogazioni orali (presentazione): vedasi processo verbale"/>
  <section id="creitem10" title="10. Misure di attuazione (articolo 88 del regolamento): vedasi processo verbale"/>
  <section id="creitem11" title="11. Presentazione di documenti: vedasi processo verbale"/>
  <section id="creitem12" title="12. Ordine dei lavori">
    <intervention id="3-019-000" speaker_id="28269" is_mep="True" mode="spoken" role="Presidente">
      <p sl="unknown">La versione definitiva del progetto di ordine del giorno, elaborata dalla Conferenza dei presidenti dopo la consultazione con i gruppi politici alla riunione di giovedì 20 gennaio 2011, ai sensi dell’articolo 137 del regolamento, è stata distribuita. Sono stati proposti i seguenti emendamenti:</p>
      <p sl="unknown">[Mercoledì/tornata di Bruxelles]:</p>
      <p sl="unknown">Punto 1: Dopo la mia dichiarazione sul riconoscimento da parte dell’Unione europea del genocidio dei rom durante la seconda guerra mondiale, i punti successivi saranno i seguenti: una dichiarazione del Consiglio, una dichiarazione della Commissione e un giro di interventi di oratori dei gruppi politici sul genocidio dei rom.</p>
      <p sl="unknown">Punto 2: Il titolo della discussione sulla situazione in Tunisia verrà modificato come segue: “Dichiarazione della Vicepresidente della Commissione/Alto rappresentante dell’Unione per gli affari esteri e la politica di sicurezza sulla situazione del Mediterraneo, in particolare in Tunisia ed Egitto”.</p>
      <p sl="unknown">Punto 3: La votazione sulle proposte di risoluzioni concernenti la Tunisia si svolgerà domani, come da programma. La votazione sulle proposte di risoluzioni concernenti l’Egitto si svolgerà nel corso della seconda tornata di febbraio a Strasburgo.</p>
      <p sl="unknown">Punto 4: La discussione sulle dichiarazioni di Consiglio e Commissione circa l’incremento dei prezzi dei generi alimentari verrà rinviata alla seconda tornata di febbraio. Verrà sostituita dalle dichiarazioni di Consiglio e Commissione sulle nomine degli alti funzionari delle autorità europee di vigilanza, seguite da un giro di interventi di oratori dei gruppi politici.</p>
      <p sl="unknown">[Giovedì/Tornata di Bruxelles]:</p>
      <p sl="unknown">Vorrei informare gli onorevoli colleghi che la relazione Speroni concernente la richiesta di revoca dell’immunità parlamentare dell’on. Deutsch verrà presentata durante il turno di votazioni.</p>
      <a text="(Il Parlamento approva l’ordine dei lavori)"/>
    </intervention>
    <intervention id="3-020-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signor Presidente, vorrei che valutasse con la Conferenza dei presidenti la possibilità di anticipare nell’ordine dei lavori gli interventi di un minuto, in quanto nelle ultime tornate questo punto è stato rinviato fino all’ultima ora delle nostre discussioni. La conseguenza di tale posticipo è che il numero dei partecipanti alla discussione finisce per ridursi drasticamente, e non vorrei che fosse proprio questa la ragione del rinvio di questo punto.</p>
      <p sl="en">La prego pertanto di considerare l’opportunità di anticipare questo punto in modo da darci la possibilità di partecipare, come accadeva in passato.</p>
    </intervention>
    <intervention id="3-021-000" speaker_id="28269" is_mep="True" mode="spoken" role="Presidente">
      <p sl="unknown">La ringrazio dell’osservazione. Le assicuro che tratteremo la questione e decideremo quali passi intraprendere al riguardo.</p>
    </intervention>
  </section>
  <section id="creitem13" title="13. Riconoscimento da parte dell’UE del genocidio dei rom durante la seconda guerra mondiale">
    <intervention id="3-023-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Presidenza sul riconoscimento da parte dell’UE del genocidio dei rom durante la seconda guerra mondiale (2010/3020(RSP)).</p>
      <p sl="unknown">Oggi i rom rappresentano la minoranza etnica più numerosa dell’Unione europea, e sono anche la comunità più oppressa d’Europa. Durante la seconda guerra mondiale vennero perseguitati dai nazisti per motivi razziali, lo stesso destino toccato agli ebrei. Vennero massacrati centinaia di migliaia di rom, i cui avi erano cittadini europei da generazioni. Il sessantaseiesimo anniversario della liberazione di Auschwitz-Birkenau, che abbiamo festeggiato il 27 gennaio di quest’anno, dev’essere un monito per non dimenticare che i rom furono il terzo gruppo di vittime più numeroso di questo campo di concentramento. Purtroppo, non tutti gli europei sono al corrente di questa circostanza. Solo alcuni Stati membri dell’UE hanno riconosciuto ufficialmente il genocidio dei rom. è tempo di far presente ai cittadini europei che i rom che vivono tra noi hanno subito come comunità il trauma del genocidio. La conoscenza è il modo migliore per combattere la discriminazione. Il Parlamento europeo è la voce dell’Unione nella lotta per i diritti umani. Oggi facciamo sentire la nostra voce in difesa dei nostri fratelli e sorelle rom. Vorremmo che venissero ricordate le loro sofferenze e che venisse meglio compresa la loro situazione.</p>
      <p sl="unknown">Colleghi, adesso seguirà una breve discussione sul tema, vi prego pertanto di non lasciare l’Aula. Avremo innanzi tutto una dichiarazione del Consiglio e, come sapete, l’integrazione dei rom rappresenta una delle priorità della presidenza ungherese. A questa seguirà una dichiarazione del Vicepresidente della Commissione e poi brevi dichiarazioni a nome dei gruppi politici.</p>
    </intervention>
    <intervention id="3-025-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Signor Presidente, onorevoli deputati, consentitemi di esordire citando le parole della sopravvissuta al porajmos Friderika Kolompár: “Abbiamo trovato mio padre quando ci siamo recati ad Auschwitz il 2 agosto del ‘94 o del ‘95. I loro nomi erano indicati su una grande targa. Sapevamo che erano stati portati in Germania, ma non conoscevamo la destinazione precisa. Se uno zingaro di Fehérvár non me l’avesse impedito, avrei infilato la mano nel forno per prenderne un pezzetto. Avevo pensato di prendere quel pezzetto e di portarmelo a casa come reliquia. A quel punto mio figlio Józsi ha esclamato:</p>
      <p sl="hu">“Non mettere la mano lì dentro, madre, potresti prenderti un’infezione”.</p>
      <p sl="hu">“Non mi importa, figlio mio”, gli ho risposto.</p>
      <p sl="hu">“Come fai a sapere che apparteneva a tuo fratello o a tuo padre?” mi ha chiesto. Ho perso i sensi e mi hanno portata fuori dal crematorio”.</p>
      <p sl="hu">A nome della presidenza ungherese, vorrei associarmi alla nobile iniziativa attraverso cui il Parlamento europeo, e il Presidente Buzek a titolo personale, desiderano commemorare in questa seduta le vittime del porajmos, l’olocausto dei rom. Perché è importante ricordare? Non dovremmo invece concentrarci sul futuro? Lo storico americano George Santayana scrisse nel 1905: “Chi non può ricordare il passato è condannato a ripeterlo”.</p>
      <p sl="hu">Persino le stime più prudenti collocano il numero di rom e sinti uccisi durante la seconda guerra mondiale e all’ombra di tale conflitto nell’ordine dei 220 000. Sono stati uccisi per l’unica ragione di appartenere a questi due gruppi etnici o, per usare le parole dei loro persecutori, a queste “razze”. Erano cittadini di nazionalità ungherese, ceca, rumena, francese, tedesca, polacca, serba e chissà quali altre. Uomini e donne, anziani e bambini. Molti, molti bambini. Se fossero rimasti in vita, oggi molti di loro sarebbero cittadini comunitari. Le commemorazioni ricordano con insistenza che, a differenza dei prigionieri ebrei, le famiglie del campo degli zingari di Auschwitz-Birkenau potevano rimanere insieme. Come ha ricordato un sopravvissuto ungherese dell’olocausto: “Persino le SS sapevano che le famiglie zingare non potevano essere divise. Poterono rimanere insieme fino alla notte tra il 2 e il 3 agosto 1944, quando i prigionieri sopravvissuti tra i 30 000 abitanti del loro campo morirono in seguito all’incendio delle baracche”.</p>
      <p sl="hu">Dopo la seconda guerra mondiale, l’UE è rinata dalle ceneri di questa tragedia, dall’inferno della shoah e del porajmos. Il sogno dei padri fondatori era che i popoli d’Europa rifiutassero tutti insieme le circostanze che avevano portato a questo disprezzo estremo della vita umana, ad Auschwitz e Birkenau. I popoli d’Europa, uniti, compresa la popolazione rom europea che attualmente conta dai 10 ai 12 milioni di persone. “Ma questo è ancora il passato”, si potrebbe ribattere. “Dove sta il futuro in tutto ciò?” La presidenza ungherese ritiene che dobbiamo parlare contemporaneamente del passato e del futuro. Quando il Primo ministro ungherese Viktor Orbán ha presentato il programma della presidenza ungherese dell’Unione al Parlamento europeo il 19 gennaio, ha affermato. “La strategia per i rom rappresenta un aspetto prioritario della presidenza ungherese, in quanto un’Europa intelligente non ha senso se è un’Europa senza cuore. Tuttavia, l’Europa avrà un cuore soltanto se creerà opportunità di inclusione sociale per i gruppi sociali più svantaggiati”.</p>
      <p sl="hu">Mi riempirebbe personalmente d’orgoglio se potessimo adottare all’unanimità una strategia quadro comune europea per i rom entro la fine di questa presidenza. I lavori procedono, grazie all’impegno del Parlamento europeo e della Commissione europea. Il Consiglio e la sua presidenza ungherese vorrebbero contribuire a tali sforzi. Vorremmo partecipare al rafforzamento della consapevolezza che i rom, analogamente a tutti i popoli e gruppi etnici d’Europa e del mondo intero, non sono un problema, bensì una risorsa economica, culturale e umana.</p>
    </intervention>
    <intervention id="3-026-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. − Signor Presidente, qualche giorno fa abbiamo commemorato qui al Parlamento europeo la giornata della memoria con alcuni sopravvissuti dell’olocausto. A nome della Commissione, vi esprimo la mia soddisfazione per il fatto che oggi commemoriamo anche il genocidio delle vittime rom.</p>
      <p sl="en">Se si visita Oswiecim, Yad Vashem o l’Holocaust Museum di Washington DC, si rimane scioccati dalla crudeltà dei fautori dell’olocausto. Chi di voi ha visitato il padiglione dei bambini a Gerusalemme converrà con me che si esce da questo padiglione estremamente scossi e che non si riesce a capacitarsi che tali eventi si siano verificati in Europa e solamente 60-70 anni fa.</p>
      <p sl="en">Di conseguenza, dobbiamo parlare di queste cose. Dobbiamo raccontare ai nostri bambini questa storia triste in quanto, come sappiamo, la storia ha la tendenza a ripetersi. Occorre pertanto accertarsi nella maniera più assoluta che questo orrore venga ricordato e mai più ripetuto. Combattiamo tutti insieme i fantasmi del passato!</p>
      <p sl="en">La storia ci ha trasmesso una lezione amara su quello che possono fare l’odio razziale e l’intolleranza. L’Unione europea poggia pertanto su diritti e valori fondamentali, sul principio della libera circolazione e sul divieto delle discriminazioni, norme che si applicano tutte anche ai rom.</p>
      <p sl="en">è inaccettabile che, nel XXI secolo, il popolo rom debba ancora subire discriminazioni per la propria appartenenza etnica. Troppi rom sono oggi ancora vittima di razzismo, discriminazioni ed esclusione sociale. Troppi bambini rom sono ancora per strada invece di frequentare la scuola. A troppi rom vengono ancora negate le pari opportunità sul mercato del lavoro, e troppe donne rom sono tuttora vittima di violenza e sfruttamento.</p>
      <p sl="en">L’inclusione dei rom è una priorità per l’UE ed esige l’impegno e gli sforzi congiunti delle autorità nazionali e locali, della società civile e delle istituzioni comunitarie. Da parte sua, la Commissione è fortemente motivata a migliorare la situazione del popolo rom e, in particolare, la sua integrazione sociale ed economica.</p>
      <p sl="en">Ci impegniamo con costanza per conseguire tali obiettivi: il nostro impegno è di lunga data e a lungo termine. Dobbiamo tuttavia riconoscere che la responsabilità dell’integrazione dei rom spetta principalmente agli Stati membri ed è per questo che, nella comunicazione da noi adottata lo scorso anno, abbiamo fornito loro un elenco concreto di azioni per rendere più incisive le loro politiche di integrazione dei rom. Si è trattato del primissimo documento di politica dedicato specificamente ai rom.</p>
      <p sl="en">La nostra valutazione mostra tuttavia che i paesi membri devono impegnarsi ulteriormente e con serietà per migliorare l’efficacia delle loro politiche a favore dell’integrazione dei rom. Per tale ragione, in aprile, la Commissione, in stretta cooperazione con la presidenza ungherese, adotterà un quadro europeo per le strategie nazionali tese all’integrazione dei rom, in cui verranno formulate proposte per combattere l’esclusione dei rom.</p>
      <p sl="en">In conclusione, colgo la solennità di questo momento per sottolineare ancora una volta, a nome della Commissione, l’importanza di proteggere i diritti fondamentali in Europa e di garantire l’integrazione armoniosa di tutti i cittadini nella società. è molto importante avere la certezza che la storia non si ripeterà.</p>
    </intervention>
    <intervention id="3-027-000" speaker_id="28141" name="Lívia Járóka" is_mep="True" mode="spoken">
      <p sl="hu">a nome del gruppo PPE . – Signor ministro, signor Presidente, Commissario, onorevoli colleghi, a nome del gruppo del Partito Popolare Europeo (Democratico Cristiano), vorrei esprimere la mia soddisfazione e gratitudine per il fatto che il Parlamento europeo stia commemorando per la prima volta le vittime rom dell’olocausto. è proprio quello che dobbiamo fare noi, i loro discendenti: ricordare e imparare. Dobbiamo mostrare rispetto per la sofferenza delle vittime e integrare queste lezioni dolorose, nell’unità e nella tolleranza reciproche, nella nostra storia comune e nella memoria comune. Per questo per noi è importante sostenere le università, le associazioni scientifiche e gli istituti di ricerca che ci aiutano a svelare e a mostrare i sacrifici compiuti e subiti dai rom nel corso della nostra lunga storia. Propongo che i piani di studio nazionali di tutti i paesi europei presentino la storia comune e secolare condivisa dalle società di maggioranza e dai rom.</p>
      <p sl="hu">Anche la giornata di oggi rappresenta un’occasione per rafforzare tale unità e ribadire che noi, i rom, siamo cittadini dei nostri paesi e un fattore che contribuisce all’unità dello Stato; siamo cittadini europei liberi e alla pari. Non dovremmo accontentarci di nulla di meno di ciò.</p>
      <p sl="hu">Abbiamo alle spalle settecento anni di storia comune; sette secoli costellati da battaglie in cui abbiamo dimostrato la nostra lealtà ai nostri paesi d’origine e all’Europa in innumerevoli occasioni. Nel commemorare i giorni bui della segregazione e delle persecuzioni, dobbiamo trarre forza da questi momenti salienti della nostra storia comune, e ritrovare la speranza che, privilegiando l’unità, possiamo diventare una comunità dignitosa e armoniosa. Proprio come condividiamo una storia comune, condivideremo anche un futuro comune, come tutti sappiamo; e vorrei esprimere la speranza che insieme possiamo ottenere tutto, così come sono convinto che possiamo ottenere tutto soltanto se rimaniamo insieme.</p>
      <p sl="hu">Occorreranno gli sforzi e l’impegno di generazioni successive affinché tutti si adoperino per costruire un mondo più accettabile e più perfetto nella propria vita e nell’ambiente che li circonda. I nostri avi hanno dimostrato in innumerevoli occasioni che le nostre nazioni si possono unire se la posta in gioco è rappresentata dal nostro destino. E, per noi, la situazione dei rom in Europa è una questione di destino. Adesso è il nostro turno, e il primo passo dev’essere compiuto oggi stesso.</p>
      <p sl="hu">Aggiungo un’altra riflessione, se me lo consentite, ed è che il secondo passo dovrà essere compiuto tra due settimane in occasione della plenaria, quando potrà essere finalmente avviata la strategia europea per i rom, in accordo con le aspettative di tutti noi.</p>
    </intervention>
    <intervention id="3-028-000" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo S&amp;D . – Signor Presidente, grazie della dichiarazione, e vorrei anche ringraziare la Presidente in carica del Consiglio e il Vicepresidente della Commissione. Vorrei inoltre esprimere i miei ringraziamenti a tutti coloro che hanno suggerito l’idea di questa discussione – nel mio gruppo, l’onorevole Göncz in particolare. Come ha dichiarato poc’anzi, signor Presidente, lo sterminio dei rom è spesso finito sullo sfondo delle discussioni concernenti lo sterminio degli ebrei. Tuttavia, le atrocità del nazionalsocialismo hanno mietuto anche altre vittime. In questo contesto, vorrei ricordare anche gli omosessuali, come ha fatto anche lei oggi in un contesto diverso, signor Presidente.</p>
      <p sl="de">Convengo col Presidente in carica del Consiglio e anche con l’oratore che l’ha preceduto che la forma migliore di commemorazione consiste nel pensare contemporaneamente anche al futuro. Non possiamo dichiararci soddisfatti della situazione attuale dei rom nel nostro continente. Sono ancora vittima di discriminazioni e i pregiudizi sopravvivono ancora. Il fatto che ci sia un paese che sta valutando se riprendere il termine “zingari” invece di utilizzare l’aggettivo “rom” per evitare confusioni non suscita in me alcuna critica, ma vorrei soltanto precisare sono la lotta contro i pregiudizi e la lotta contro la discriminazione ad essere importanti, e non l’adeguamento alla discriminazione mediante l’utilizzo di un altro termine.</p>
      <p sl="de">è da anni che trattiamo la questione dei rom in questo Parlamento e dobbiamo ammettere che – persino nelle nostre visite nei vari paesi – sussistono ancora problemi ingenti, che il circolo vizioso della discriminazione e dei disagi non è ancora stato spezzato e che molti bambini oggi frequentano ancora scuole separate. Pertanto, sono anche molto grato alla presidenza ungherese per aver affrontato questo tema. Malgrado tutte le nostre divergenze di opinione, Presidente Győri, speriamo che su questo tema riusciremo a conseguire risultati importanti insieme.</p>
      <p sl="de">Tramite l’onorevole Schulz, il nostro gruppo è da qualche tempo in contatto con Günter Grass, lo scrittore tedesco, che ha anche istituito una fondazione per i rom. Günter Grass una volta ha affermato: “Voi rom, nel vostro stato permanente di dispersione, siete europei – nel significato più stretto del termine – in un senso che noi, imprigionati nell’isolamento delle nostre nazionalità, dovremmo tenere bene a mente se l’Europa unita non vuole diventare un colosso amministrativo burocratico ed economicamente onnipotente. Per lo meno sotto questo punto di vista, le persone che noi chiamiamo zingari, con la loro mobilità transfrontaliera, sono più avanti di noi. Dovrebbero in primo luogo avere la possibilità di dimostrare la loro identità con un passaporto europeo che assicuri loro il diritto di risiedere ovunque, dalla Romania al Portogallo”. (fine della citazione)</p>
      <p sl="de">Dovremmo creare condizioni tali da far sentire i rom a casa ovunque risiedano. Dovremmo inoltre creare le condizioni per permettere loro di spostarsi liberamente in tutta Europa senza subire ulteriori deportazioni. Quando ciò accadrà avremo veramente fatto molto per i rom e avremo consegnato al passato le cose terribili che i nazisti hanno fatto ai rom nell’olocausto della seconda guerra mondiale.</p>
      <a text="(Applausi)"/>
    </intervention>
    <intervention id="3-029-000" speaker_id="39713" name="Renate Weber" is_mep="True" mode="spoken">
      <p sl="ro">a nome del gruppo ALDE. – Signor Presidente, “samudaripen” è un termine nella lingua rom che significa “inferno sulla Terra”, in altre parole, genocidio o olocausto. “Inferno sulla terra” è la descrizione delle condizioni in cui hanno vissuto i rom d’Europa nella seconda guerra mondiale, quando centinaia di migliaia di loro sono stati uccisi per l’unica ragione di essere rom. A dire il vero, la cifra esatta non la conosciamo. L’Holocaust Museum di Washington DC afferma che tale cifra si aggira approssimativamente attorno al quarto di milione. Altri studi affermano che vennero assassinati più di un milione di rom in quegli anni. L’assenza di cifre certe è da attribuire al basso profilo di questi rom vittima dell’olocausto, ed è un’ulteriore dimostrazione del fatto che questo popolo viene sistematicamente discriminato o ignorato da secoli.</p>
      <p sl="ro">Per questa ragione, la dichiarazione rilasciata oggi dal Parlamento europeo, nella persona del suo Presidente, segna un momento storico. Ma non ci dobbiamo fermare qui. A tale occasione devono seguire misure specifiche a livello sia di UE sia di paesi membri. Tali atti di riconoscimento del genocidio dei rom devono essere compiuti da ogni Stato membro e, inoltre, la conoscenza di questo capitolo della nostra storia dev’essere resa pubblica tra i cittadini europei.</p>
      <p sl="ro">Finché i bambini europei non sentiranno parlare a scuola di questo olocausto e dei secoli nei quali i rom sono rimasti in schiavitù in molti paesi che sono ora membri dell’UE, e fintantoché la società europea non si renderà conto che abbiamo un dovere storico nei confronti di questa popolazione, non potremo condurre campagne antirazzismo efficaci e non riscontreremo molto successo neppure con le nostre strategie di inclusione dei rom a livello nazionale o europeo.</p>
    </intervention>
    <intervention id="3-030-000" speaker_id="96745" name="Catherine Grèze" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, è con profonda emozione che vi parlo oggi pomeriggio. Vorrei in primo luogo ringraziare personalmente lei, signor Presidente, per l’impegno dimostrato.</p>
      <p sl="fr">Il riconoscimento del genocidio dei rom è un momento storico per quei milioni di europei che appartengono agli yenish, ai sinti, ai rom, ai manouche e alle popolazioni nomadi. Centinaia di migliaia di persone loro parenti sono state uccise durante quegli anni bui, spesso con l’etichetta infamante di emarginati sociali.</p>
      <p sl="fr">Si tratta tuttavia anche di un momento storico per tutti noi, cittadini dell’Unione europea. Non dimentichiamo che i rom sono stati i primi a spostarsi tra i diversi paesi d’Europa, ben prima che noi istituissimo il nostro spazio comune. Oggi, con una popolazione di 10 milioni, rappresentano la nostra minoranza più ampia. La loro storia è anche la nostra storia.</p>
      <p sl="fr">Onorevoli colleghi, era tempo che ripristinassimo la fiducia di questi cittadini europei nelle loro istituzioni comunitarie. Sono stati sempre messi al bando dalle nostre società, e sono ancor oggi soggetti a una doppia punizione. Agli orrori della guerra si sono aggiunti l’oblio, l’indifferenza e il silenzio. Il riconoscimento del genocidio dei rom è pertanto un gesto autentico di commemorazione. Ci dà occasione di ricordare, è evidente, ma dovrebbe essere soprattutto la garanzia di un futuro diverso.</p>
      <p sl="fr">La scorsa settimana, al Bundestag, gli europarlamentari e i deputati dei parlamenti nazionali, a est come a ovest, si sono assunti la propria responsabilità nei confronti della storia incoraggiando il riconoscimento di questo genocidio. è il primo passo verso il cambiamento del modo in cui i nostri concittadini vedono questi europei. C’è ancora molta strada da fare. Facciamo dei rom dei cittadini europei a tutti gli effetti!</p>
    </intervention>
    <intervention id="3-031-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">a nome del gruppo ECR . – Signor Presidente, il fatto che i rom siano stati vittima di genocidio durante la seconda guerra mondiale è tanto ovvio quanto il fatto che gli ebrei abbiano subito lo stesso trattamento. Chiunque neghi quest’evidenza andrebbe trattato con la stessa inflessibilità riservata a coloro che negano l’olocausto degli ebrei. Avete ragione ad affermare che i rom hanno rappresentato il terzo gruppo etnico più numeroso tra le vittime massacrate ad Auschwitz. Il secondo gruppo più numeroso è stato quello polacco. Tutte le nazioni vittima dell’olocausto durante la seconda guerra mondiale andrebbero commemorate. Dovremmo tenere bene a mente tutto quello che è successo ad Auschwitz e negli altri campi di concentramento, nonché gli omicidi perpetrati a Katyń e in altri luoghi in quei cinque o sei anni terribili, in modo che non si ripetano mai più. Il Parlamento europeo ha il dovere morale e politico di assicurarsi che tale memoria sia mantenuta in vita, e la nostra discussione di oggi si inserisce in questo obiettivo.</p>
    </intervention>
    <intervention id="3-032-000" speaker_id="96852" name="Cornelia Ernst" is_mep="True" mode="spoken">
      <p sl="de">a nome del gruppo GUE/NGL . – Signor Presidente, onorevoli deputati, questo è un momento veramente importante, in quanto oggi, per la prima volta nella storia del Parlamento europeo, commemoriamo i rom e i sinti vittima dell’olocausto.</p>
      <p sl="de">Vorrei iniziare da una lettera d’addio scritta nel 1943 da un ragazzino quattordicenne, Robert Reinhard, prima di essere deportato ad Auschwitz da un orfanotrofio tedesco. Scriveva: “Ho ritrovato i miei genitori. Ci stanno portando nel campo di concentramento. Dopo tanti tormenti interiori, ho raggiunto il punto in cui posso affrontare la morte. Vi ringrazio ancora per tutto quello che avete fatto per me. Vi saluto tutti. Ci rivediamo in paradiso. Robert”.</p>
      <p sl="de">Come altri 500 000 rom e sinti, questo ragazzino non tornò mai più a casa, e benché i rom e i sinti, insieme agli ebrei, siano state le prime vittime delle uccisioni di massa, oggi – 66 anni dopo – non è ancora emersa tutta la verità su quanto realmente accaduto. Si tende spesso a sorvolare anche sulla colpevolezza della società di maggioranza. Dobbiamo conoscere tutta la verità su questo capitolo della nostra storia.</p>
      <p sl="de">I rom e i sinti vanno vendicati e l’olocausto riconosciuto come crimine contro l’umanità, per assicurarci che non accada mai più. Dobbiamo batterci con determinazione per sradicare i pregiudizi contro queste persone. Dobbiamo porre fine all’odio razziale e alla violenza, come abbiamo constatato ad esempio due anni fa in Ungheria, e dovremmo farlo col coraggio delle nostre convinzioni. Libertà, uguaglianza e solidarietà non sono una prerogativa di pochi, ma un diritto per tutti, perché i diritti umani e i diritti civili sono indivisibili.</p>
    </intervention>
    <intervention id="3-033-000" speaker_id="96660" name="Niki Tzavela" is_mep="True" mode="spoken">
      <p sl="el">a nome del gruppo EFD. – Signor Presidente, vorrei associarmi agli oratori che mi hanno preceduto. I rom hanno offerto un contributo determinante allo sviluppo dell’Europa, soprattutto alla sua cultura. L’osservazione che vorrei fare, ed è un commento dettato dalla ragione, è che tutti i programmi per i rom dell’Unione europea promossi dalla Commissione sono frammentari e sono spesso inseriti nel quadro dell’esclusione sociale. Proporrei un approccio più razionale. In altre parole, vorrei che la Commissione adottasse un’iniziativa solo per i rom al di fuori dell’ambito dell’esclusione sociale, per dare vita a un programma riservato esclusivamente ai rom. Ciò ci permetterebbe di intraprendere iniziative per i rom più efficaci a livello nazionale.</p>
    </intervention>
    <intervention id="3-034-000" speaker_id="28269" is_mep="True" mode="spoken" role="Presidente">
      <p sl="unknown">Signora Presidente in carica, signor Vicepresidente della Commissione, onorevoli colleghi, vorrei ringraziarvi tutti degli interventi. Questa è una discussione molto importante per tutti noi, e per il Parlamento europeo nel suo complesso.</p>
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-035-000" speaker_id="96838" name="Cristian Dan Preda" is_mep="True" mode="written">
      <p sl="ro">Accolgo con molto favore l’appello rivolto all’Unione europea per il riconoscimento del genocidio dei rom durante la seconda guerra mondiale. Alcuni Stati membri hanno già compiuto tale gesto, e spero che servano d’esempio ad altrettanti Stati membri e anche all’Unione europea come istituzione. Purtroppo, la stragrande maggioranza dei cittadini europei non è al corrente del genocidio dei rom. Per tale ragione, com’è stato anche sottolineato dal Presidente rumeno nel suo discorso che riconosceva il genocidio dei rom, pronunciato nell’ottobre del 2007, non dobbiamo fermarci a questo gesto simbolico. Occorre incoraggiare l’inserimento delle informazioni sull’olocausto dei rom nel piano di studi degli alunni europei. D’altro canto, è inaccettabile che, a 66 anni di distanza dalla liberazione dei prigionieri dal campo di concentramento di Auschwitz, una minoranza etnica sia soggetta a discriminazioni su larga scala in tutta l’Unione europea. Per questo ritengo che l’inclusione sociale dei rom, una delle priorità della presidenza ungherese, debba diventare il fulcro di una politica europea basata su azioni specifiche, efficaci e misurabili.</p>
    </intervention>
    <intervention id="3-036-000" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Le questioni relative alla vittime della tirannia del Terzo Reich durante la seconda guerra mondiale costituiscono ancor oggi un argomento estremamente delicato, ma che vale la pena esaminare nei dettagli. Oggi vogliamo ampliare il contesto al quale si applica il termine olocausto, in quanto i cittadini comuni ritengono che coincida con lo sterminio di massa degli ebrei. La “pulizia” di altri gruppi etnici, nazionali e sociali perpetrata nella seconda guerra mondiale andrebbe anch’essa ricordata e commemorata. Troppe poche persone sanno esattamente quello che è successo, in particolare i giovani europei. è proprio per questo motivo che, nella discussione odierna, stiamo cercando di sollevare la questione dolorosa e in un certo senso trascurata dello sterminio dei rom. Il porajmos, il termine rom che indica lo sterminio del proprio popolo, ha mietuto tra le 500 000 e i 2 milioni di vittime rom in tutta Europa. Si è trattato del terzo gruppo più ampio, in termini di nazionalità, ad essere sterminato ad Auschwitz, dopo gli ebrei e i polacchi. Tali cifre non lasciano adito a dubbi sull’enormità delle perdite subite dai rom e questo, in veste di europei, ci impone di commemorare coloro che hanno subito l’ingiustizia di cadere vittima del genocidio, e di diffondere la consapevolezza del loro destino. La sensibilizzazione nei confronti di questi eventi è una priorità per le generazioni attuali e future.</p>
    </intervention>
    <intervention id="3-037-000" speaker_id="96814" name="Elena Băsescu" is_mep="True" mode="written">
      <p sl="ro">I rom rappresentano attualmente la minoranza etnica più numerosa dell’UE, ma sono stati anche i più perseguitati nel corso dei secoli. Centinaia di migliaia di rom sono stati uccisi e perseguitati durante la seconda guerra mondiale. Purtroppo, soltanto alcuni Stati membri hanno riconosciuto come genocidio lo sterminio dei rom. In onore della memoria delle vittime e in segno di profondo rispetto per i sopravvissuti rom dell’olocausto, nel 2007 il Presidente rumeno ha riconosciuto le atrocità subite dai rom e ha conferito a tre rom che sono sopravvissuti al genocidio la croce nazionale per la fedeltà del servizio, classe terza. I rom fanno parte del futuro della Romania, di una Romania europea. La tragedia dell’olocausto fa ora parte della nostra memoria collettiva. Colgo l’occasione per accogliere con favore una delle priorità della presidenza ungherese, segnatamente la strategia per l’integrazione dei rom. La forma migliore di commemorazione è guardare al futuro. Dobbiamo esaminare in ogni Stato membro i secoli di storia di cui i rom hanno fatto parte e rafforzare subito quest’iniziativa per i rom. Sono cittadini europei liberi e alla pari. Dovremmo inoltre creare le condizioni per la libera circolazione dei rom, senza che siano più oggetto di espulsioni. Ci serve una comunità che sia pienamente integrata nella società moderna.</p>
    </intervention>
    <intervention id="3-038-000" speaker_id="96702" name="Elena Oana Antonescu" is_mep="True" mode="written">
      <p sl="ro">Accolgo con favore l’iniziativa del Presidente del Parlamento europeo, Jerzy Buzek, che invita l’Unione europea a riconoscere ufficialmente il genocidio commesso dai nazisti e dai loro alleati ai danni della popolazione rom durante la seconda guerra mondiale, in quanto rappresenta un passo in avanti nella lotta per la difesa dei diritti della minoranza etnica più diffusa in Europa.</p>
      <p sl="ro">Decine di migliaia di membri della popolazione rom hanno subito torture o sono state uccise nei territori orientali occupati, e altre migliaia sono morte nei campi di concentramento del regime nazista. Lo storico Michael Billig riassume nel testo che segue il principio della dottrina della superiorità razziale: “Un uomo non viene ucciso per quello che fa, ma per quello che è”. Tale frase può essere utilizzata per sintetizzare la triste realtà di un periodo in cui più di un milione di rom ha subito oppressioni e privazioni di qualsiasi genere di libertà, compresa la libertà di riproduzione.</p>
      <p sl="ro">Ritengo che occorrano misure specifiche a livello di UE per combattere il razzismo e lottare contro l’esclusione sociale. Sostengo che ci occorra una cooperazione migliore e uno scambio di buone pratiche a livello di UE tra le strategie di inclusione dei rom nazionali ed europee.</p>
    </intervention>
  </section>
  <section id="creitem14" title="14. Preparazione della riunione del Consiglio europeo (4 febbraio 2011) (discussione)">
    <intervention id="3-040-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione della riunione del Consiglio europeo del 4 febbraio 2011. La prima a intervenire è la Presidente in carica del Consiglio Győri, a nome del Consiglio. A lei la parola.</p>
    </intervention>
    <intervention id="3-041-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Signor Presidente, onorevoli deputati, sono molto lieta di poter parlare dinanzi a voi prima della prossima riunione del Consiglio europeo, benché il trattato di Lisbona preveda che il ruolo della presidenza in carica sia tale che la preparazione delle riunioni del Consiglio ricada principalmente nelle competenze del Presidente permanente. Tuttavia, la presidenza in carica ha collaborato in maniera molto stretta col Presidente permanente nella preparazione della riunione della Commissione europea , ad esempio nel caso del Consiglio “Affari generali” tenutosi lunedì durante la presidenza ungherese. Inoltre, vigiliamo sull’attuazione delle conclusioni del Consiglio europeo, sia nel Consiglio “Affari generali”, sia in altri assetti del Consiglio stesso.</p>
      <p sl="hu">Consentitemi di fornirvi innanzi tutto una panoramica generale delle questioni all’ordine del giorno più importanti della riunione di febbraio, che riguardano principalmente energia e innovazione. Durante la definizione della strategia Europa 2020, nel marzo 2010 il Consiglio europeo ha deciso di tenere una discussione a tema dedicata all’energia e all’innovazione. Ritengo di non dover precisare quanto siano estremamente importanti questi due settori per la crescita economica e l’occupazione europea, perché il compito del Consiglio europeo non consiste solamente nel rispondere alle situazioni di crisi dirette, ma anche nel formulare orientamenti strategici per il futuro.</p>
      <p sl="hu">Partiamo dalla questione dell’energia. La sicurezza energetica è prioritaria per tutti noi. Per conseguire tale obiettivo, serve intensificare l’integrazione e l’interconnessione del mercato dell’energia. Dobbiamo incrementare la spesa per la ricerca e lo sviluppo, rendere l’economia più competitiva e sostenibile, e promuovere una maggiore cooperazione tra i paesi più importanti in termini di transito, produzione e consumo di energia. Il primo elemento è pertanto rappresentato da un mercato integrato e interconnesso. L’istituzione di un mercato interno dell’energia completo è una necessità. A tal fine, il Consiglio europeo deve prendere una decisione su diversi passi importanti.</p>
      <p sl="hu">In primo luogo, deve attuare le norme in materia di mercato interno dell’energia. Inoltre, ci attendono anche altri compiti di carattere normativo. Ad esempio, dobbiamo semplificare le procedure di autorizzazione per la realizzazione di nuove infrastrutture. In aggiunta a ciò, dobbiamo adoperarci con serietà per modernizzare e ampliare l’infrastruttura europea per l’energia, e anche per collegare tra loro i mercati tramite la cooperazione transfrontaliere. Non dobbiamo permettere che nessun paese o regione comunitaria resti isolata. Il principale finanziatore di tutte queste iniziative dev’essere il settore privato. Occorre inoltre sancire principi adeguati di ripartizione dei costi per gli investimenti transfrontalieri. In terzo luogo, si presenterà il caso di progetti che, malgrado la loro importanza eccezionale per la sicurezza energetica, non risulteranno sufficientemente appetibili per il capitale privato da garantirne il pieno finanziamento. In tali casi, potrebbe essere giustificato erogare finanziamenti pubblici limitati per i progetti da fondi statali o europei. Tuttavia, lo scopo delle discussioni attuali è di non esprimere giudizi prematuri sulla discussione sul quadro finanziario pluriennale che verrà avviata alla fine di giugno.</p>
      <p sl="hu">Il secondo tema primario nel campo dell’energia è l’efficienza energetica e le energie rinnovabili. Va da sé che tali fattori rafforzano la competitività e promuovono la sicurezza dell’approvvigionamento energetico, oltre a garantire la sostenibilità a costi più bassi. Nel 2011 il Consiglio esaminerà la proposta che verrà presentata dalla Commissione sul nuovo piano per l’efficienza energetica. La proposta terrà conto di quanto conseguito finora per quanto riguarda gli obiettivi comunitari per l’efficienza energetica fino al 2013 e prevedrà anche misure supplementari. Anche i rapporti con l’estero sono eccezionalmente importanti nella politica energetica. Occorre coordinare in maniera più sistematica le attività comunitarie e nazionali correlate ai paesi produttori chiave, di transito e di consumo. A titolo d’esempio, sarebbe opportuno che gli Stati membri condividessero tra loro non solo le informazioni sui trattati siglati in materia di gas naturale, come fanno oggi, ma anche quelle concernenti altri tipi di energia. Occorre avviare un lavoro concreto per istituire partenariati con soggetti chiave per quanto riguarda gli approcci normativi in tutte le questioni di interesse comune. Questo vale ovviamente per la Russia, ma anche per tutti i partner e i paesi limitrofi dell’UE.</p>
      <p sl="hu">Passiamo ora al tema dell’innovazione. L’innovazione è il fattore che potrebbe aiutarci a risolvere le sfide sociali più impellenti della nostra epoca, quali le sfide nel campo della salute, della sicurezza alimentare, della sicurezza energetica, dello sviluppo sostenibile, del cambiamento climatico e dell’invecchiamento della popolazione, fornendo al contempo opportunità per i nuovi mercati. L’innovazione potrebbe anche essere utile per risolvere il dilemma tra l’austerità di bilancio e la politica a favore della crescita. Da dove possiamo attingere i finanziamenti per la crescita per farla diventare autosufficiente? Non dal settore creditizio, non è quello che vogliamo. Dopo tutto, vogliamo eliminare il problema dell’indebitamento. L’innovazione che ci può aiutare a individuare le risposte appropriate è pertanto l’innovazione che ci permette di scoprire riserve di creatività. Nel quadro dell’innovazione, dobbiamo pertanto concentrarci sulla risposta alle sfide sociali più impellenti, per progredire verso uno spazio europeo della ricerca. Dobbiamo garantire la libera circolazione dei ricercatori, migliorare le condizioni quadro applicabili alle imprese innovative, e il Consiglio europeo deve anche trattare la questione della classificazione degli aiuti statali.</p>
      <p sl="hu">Energia e innovazione: investimenti che guardano al futuro. Il Consiglio europeo deve tuttavia anche gestire le questioni attuali in campo economico e finanziario, in quanto tutti sappiamo che la crisi non è stata ancora completamente superata. Ci troviamo in una situazione delicata. Dobbiamo fare il possibile per proteggere la moneta comune, l’euro, e calmare i mercati. Il Fondo europeo di stabilità finanziaria va quindi rafforzato e occorre inoltre affrontare il tema delle prove di stress delle banche. Alla presidenza ungherese sta particolarmente a cuore il pacchetto delle sei leggi sulla governance economica. Desideriamo riferire ai capi di Stato e di governo su questo tema, su come si stanno evolvendo le consultazioni in sede sia di Consiglio sia di Parlamento. Infine, dobbiamo capire quali altre misure comuni sono necessarie per garantire la competitività e, naturalmente, data l’attuale situazione scottante, i capi di Stato e di governo tratteranno anche della Tunisia e dell’Egitto.</p>
      <p sl="hu">Onorevoli deputati, sono certa che il Consiglio europeo avrà delle questioni molto difficili da dibattere, per le quali potranno essere formulate domande specifiche che determineranno anch’esse l’operato del Consiglio per i prossimi mesi, e il Presidente Van Rompuy vi riferirà sul tema dopo la riunione.</p>
    </intervention>
    <intervention id="3-042-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, questo Consiglio europeo si svolge in un momento molto importante per i paesi nostri vicini, vale a dire Egitto, Tunisia e Bielorussia. Pur rispettando le diverse situazioni specifiche di questi paesi, mi aspetto che questo Consiglio europeo dichiari in termini molto chiari che occorre applicare e rispettare i principi dello stato di diritto e del rispetto per i diritti fondamentali e la democrazia pluralista. La democrazia rappresenta di fatto la via migliore per raggiungere la stabilità e la ricchezza in questi paesi, come anche altrove.</p>
      <p sl="en">Questo venerdì, il Consiglio europeo si soffermerà su due aree che sono anche molto importanti per il futuro dell’Europa e della sua economia: l’energia e l’innovazione. Entrambe sono elementi chiave della strategia Europa 2020 e sono cruciali per la nostra finalità di ripristinare una crescita sostenibile e di aumentare la competitività dell’Unione europea. Non dimentichiamo inoltre che l’energia e l’innovazione sono anche due campi in cui l’approccio comunitario e la dimensione europea possono offrire molto valore aggiunto. è un punto importante nel contesto attuale.</p>
      <p sl="en">Con la strategia Europa 2020 abbiamo già convenuto una serie di obiettivi e traguardi ambiziosi nel campo dell’innovazione energetica. Potrei citare l’iniziativa faro l’Unione dell’innovazione, adottata lo scorso ottobre, o l’iniziativa faro un’Europa efficiente nell’impiego delle risorse, adottata soltanto la scorsa settimana e in cui l’energia occupa un posto di primo livello.</p>
      <p sl="en">Pertanto, il Consiglio europeo di questa settimana dovrebbe identificare obiettivi realizzabili chiari e concreti. La discussione e l’esito dovrebbero essere quanto mai operativi e produttivi.</p>
      <p sl="en">Ho descritto la politica energetica come il prossimo grande progetto di integrazione europea, e non è difficile comprendere il motivo per cui una fornitura energetica sicura, sostenibile e accessibile sia essenziale per i nostri interessi economici e strategici quale soggetto globale. In passato abbiamo già conseguito ottimi risultati con il nostro pacchetto per il clima e l’energia e con la legislazione sul mercato interno. Dobbiamo partire da questi risultati per sfruttare le opportunità offerte dal trattato di Lisbona, approfondire la cooperazione già esistente e avviare iniziative in aree nuove, quali la sicurezza energetica.</p>
      <p sl="en">La prima prova di credibilità della nostra politica energetica consiste pertanto nel realizzare gli impegni già presi.</p>
      <p sl="en">La Commissione ha definito le misure da noi reputate urgentemente necessarie nelle nostre comunicazioni su Energia 2020 e sull’infrastruttura dell’energia. Vorrei che il Consiglio europeo appoggiasse tali priorità e, in particolare, assumesse un impegno chiaro di portare a compimento il nostro mercato interno dell’energia entro il 2014. Quest’anno andrebbe inoltre stabilito uno standard tecnico comune per i sistemi di rifornimento dei veicoli elettrici, oltre che per le reti e i contatori intelligenti entro la fine del 2012.</p>
      <p sl="en">Un mercato interno dell’energia veramente integrato è essenziale per produrre più crescita e occupazione, promuovere il progresso tecnologico, ammodernare la nostra infrastruttura e ridurre la nostra esposizione alle importazioni e alla volatilità dei prezzi.</p>
      <p sl="en">Dobbiamo inoltre garantire che, in campo energetico, nessuno Stato membro sia isolato dal resto dell’Europa. Vorrei che gli Stati membri accettassero una scadenza del 2015 per porre fine alle isole energetiche in Europa.</p>
      <p sl="en">Abbiamo fatto un ottimo lavoro nel collegare i paesi baltici al sistema continentale. Adesso mi occuperò dell’Europa centrale e orientale come passo successivo alle interconnessioni energetiche tra nord e sud. Voglio che entro l’autunno venga definito un piano sui progetti necessari per collegare il Baltico all’Adriatico.</p>
      <p sl="en">Pur essendo sulla buona strada per conseguire gli obiettivi sull’energia rinnovabile, se verrà mantenuto il ritmo attuale realizzeremo soltanto la metà dei nostri obiettivi di efficienza energetica. Un impiego più efficiente dell’energia è cruciale per produrre vantaggi economici e ambientali di grande portata – e ridurre la bolletta energetica attuale dell’Europa di circa 200 milioni di euro. Inoltre, si potrebbero anche creare due milioni di posti di lavoro entro il 2020.</p>
      <p sl="en">Chiederò pertanto al Consiglio europeo di conferire nuovo slancio alla nostra ricerca dell’efficienza energetica. Potremmo sfruttare l’entità degli appalti pubblici comunitari per conferire un impulso autentico all’efficienza energetica e questo significa posti di lavoro locali, impieghi che non possono essere terzializzati, occupazione per le PMI e risparmi effettivi sia per le imprese sia per le famiglie.</p>
      <p sl="en">Nelle prossime settimane, la Commissione adotterà un piano per l’efficienza energetica che proporrà misure specifiche per promuovere l’efficienza energetica; per esempio, il fatto che entro il 1° gennaio 2012 tutti gli Stati membri inseriscano gli standard dell’efficienza energetica negli appalti pubblici. La Commissione si riserverà poi di esaminare il progresso compiuto con queste misure entro il 2013 e valuterà l’introduzione di misure supplementari, compresa la proposta di obiettivi legalmente vincolanti, se necessario.</p>
      <p sl="en">Gli Stati membri dovrebbero stabilire una scadenza per inserire gli standard in materia di efficienza energetica in tutti gli appalti pubblici concernenti edifici e servizi pubblici. Da parte sua, la Commissione è pronta a esplorare nuove misure nei campi del risparmio energetico per le città, dei biocarburanti sostenibili, delle reti intelligenti e dello stoccaggio di energia.</p>
      <p sl="en">Dobbiamo anche concentrarci sulla dimensione esterna della politica energetica comunitaria. Solo un paio di settimane fa ho avuto colloqui interessanti con i Presidenti di Azerbaijan e Turkmenistan sull’accesso dell’Europa ai giacimenti di gas del Mar Caspio, che consentirebbe la realizzazione del corridoio meridionale. Una svolta importante è stata la firma di una dichiarazione congiunta con l’Azerbaijan e un impegno concreto del Turkmenistan di fornire gas all’Europa.</p>
      <p sl="en">Il messaggio che ho desunto dalla suddetta visita è stato il seguente: quando in Europa prendiamo decisioni chiave sull’energia in maniera congiunta, diventiamo un soggetto forte nella corsa globale per le risorse energetiche. Sarebbe quanto mai opportuno un messaggio chiave da parte del Consiglio europeo a sostegno dell’importanza della dimensione esterna della politica energetica dell’Unione europea, pertanto attendo con impazienza una discussione molto importante sull’energia in occasione di questo Consiglio europeo e – sono felice di dirlo – qui al Parlamento europeo. So che questo Parlamento è un acceso sostenitore di una politica energetica europea forte, e il Presidente del Parlamento è stato esemplare in termini di impegno più sostenuto dell’Europa nei confronti della politica energetica.</p>
      <p sl="en">Per passare all’innovazione, ritengo che vi sia già un ampio consenso su quello che dovrebbe essere l’esito del Consiglio europeo. Forse meno evidente è il senso di quanto sia urgente, disperatamente urgente, intervenire, del perché sia necessario conferire impulso alla ricerca e all’innovazione proprio adesso, quando gli Stati membri stanno tutti compiendo scelte difficili su dove tagliare il bilancio.</p>
      <p sl="en">Il rigore fiscale e il sostegno pubblico all’innovazione non sono politiche irriconciliabili. Diversi Stati membri hanno dimostrato che si può operare tagli al bilancio generale mantenendo una spesa che favorisca la crescita, in particolare nel campo della ricerca e dell’innovazione. Si tratta di un aspetto importante, in quanto realizzare l’economia dell’innovazione rappresenta il cambiamento strutturale profondo più importante. I nostri concorrenti lo sanno, e stanno già scommettendo sull’innovazione.</p>
      <p sl="en">Per evitare di perdere il treno, ci occorre che il Consiglio europeo appoggi il nostro approccio strategico e integrato all’innovazione. L’innovazione deve far parte della nostra politica economica, e non essere semplicemente uno strumento di ricerca, come alcuni ritengono.</p>
      <p sl="en">A livello europeo possiamo produrre valore aggiunto autentico migliorando le condizioni quadro di ricerca e innovazione nell’Unione europea. L’Europa deve diventare la patria naturale dell’innovazione, attraverso una standardizzazione efficace, un uso più appropriato dei diritti di proprietà intellettuale, appalti pubblici favorevoli all’innovazione e misure per aiutare le piccole imprese innovative ad assicurarsi i finanziamenti.</p>
      <p sl="en">Molti di questi obiettivi non presuppongono denaro, bensì volontà politica. E la volontà politica di adottare misure ricorrendo a un approccio europeo e a una dimensione europea.</p>
      <p sl="en">Possiamo anche sfruttare meglio lo spazio europeo per la ricerca, utilizzando appieno il mercato unico migliorando la mobilità dei ricercatori, ad esempio.</p>
      <p sl="en">E, oltre a mantenere i livelli di spesa, dobbiamo anche spendere meglio. Con la revisione del bilancio, abbiamo avviato una discussione su come semplificare il modo in cui vengono spesi i fondi comunitari e impegnarci per un quadro strategico comune per i finanziamenti a favore di ricerca e innovazione. In altre parole, ottenere di più con meno denaro significa anche tagliare la burocrazia, di modo che gli scienziati finanziati dall’UE possano trascorrere più tempo in laboratorio o dedicarlo al proprio lavoro, e non alla burocrazia. Non attireremo mai gli scienziati più brillanti e le aziende più innovative con una gamma incoerente di strumenti di finanziamento basati su norme complesse e burocratiche.</p>
      <p sl="en">Pertanto, il Consiglio europeo di questo mese parlerà di energia e innovazione. Ma non eviterà di parlare di economia. L’economia e i problemi dei disoccupati continuano a essere fonti importanti di preoccupazione per i nostri cittadini.</p>
      <p sl="en">Abbiamo appena inaugurato il primo semestre europeo – tradurre in pratica la governance economica. La valutazione annuale della crescita ha ricevuto un’accoglienza positiva. I messaggi erano mirati e chiari. Tale valutazione fornisce orientamenti necessari a livello di Unione europea, cosicché gli Stati membri possano tener conto della nostra interdipendenza quando prendono le loro decisioni di politica nazionale.</p>
      <p sl="en">Sono già stati compiuti progressi soddisfacenti sulle proposte legislative alla base del nostro nuovo sistema di governance economica. Vorrei ringraziare la presidenza ungherese. Tale presidenza ha il mio pieno sostegno nell’accelerare le misure necessarie a garantire l’adozione entro giugno.</p>
      <p sl="en">Inoltre, come parte di questa risposta dettagliata, dovremo risolvere le questioni ancora in sospeso concernenti il Fondo europeo di stabilità finanziaria (FESF) e il meccanismo europeo di stabilità.</p>
      <p sl="en">Per quanto riguarda il FESF, il fulcro attuale della questione non è tanto l’ampliamento del suo campo di applicazione, bensì l’incremento della sua capacità effettiva di concedere prestiti – come rilevato dalla Commissione nella valutazione annuale della crescita.</p>
      <p sl="en">Tale questione va ovviamente considerata nel contesto della nostra risposta complessiva. Le discussioni del Consiglio europeo del prossimo venerdì riguarderanno presumibilmente la necessità di migliorare il coordinamento delle politiche economiche nell’Unione europea e nella zona dell’euro. Accolgo con favore tale dibattito, che si inserisce perfettamente nello spirito della valutazione annuale della crescita condotta dalla Commissione. Di fatto, il semestre europeo non si esaurisce nel coordinamento delle politiche di bilancio, bensì si occupa di questioni di più ampio respiro, quali gli squilibri macroeconomici e le lacune in termini di competitività.</p>
      <p sl="en">Inoltre, di recente abbiamo sentito alcune voci autorevoli esprimersi a favore dell’approfondimento della governance economica, ma dichiarare al contempo che tale obiettivo si può realizzare solamente con il metodo intergovernativo.</p>
      <p sl="en">Dobbiamo adottare una posizione chiara in proposito: la Commissione accoglie con favore l’approfondimento e l’accelerazione della governance economica e del coordinamento delle politiche, anche in seno alla zona dell’euro. Siamo tuttavia fermamente convinti che il trattato metta a disposizione il quadro e gli strumenti adeguati per conseguire tale obiettivo. Anzi, non peroreremmo la nostra causa se le strutture parallele funzionassero in maniera poco coerente.</p>
      <p sl="en">La creazione di un sistema di governance economica rafforzata per l’UE, e in particolare per la zona dell’euro al di fuori del quadro dell’Unione, solleva interrogativi importanti e politicamente molto delicati. In verità, gli Stati membri dovrebbero adottare misure totalmente compatibili con il metodo comunitario e il quadro previsto dal trattato. Nella misura in cui tali misure rientrano nelle competenze nazionali – e alcune di esse sono ovviamente di responsabilità degli Stati –tale competenza andrebbe esercitata in accordo con il quadro complessivo dell’Unione.</p>
      <p sl="en">Sono fermamente convinto dell’importanza estrema di tale questione perché possiamo veramente mettere a segno grandi progressi nel campo della governance economica. Ci occorre – e ci siamo espressi già a favore – un maggiore coordinamento delle politiche e una governance economica più solida, ma dobbiamo intervenire in maniera coerente e compatibile con i trattati e con un approccio comunitario.</p>
      <p sl="en">La Commissione sarà particolarmente vigile su tali questioni. Il trattato, con il metodo comunitario che ne consegue, presuppone il pieno rispetto per il ruolo svolto da tutte le istituzioni europee.</p>
    </intervention>
    <intervention id="3-043-000" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Signor Presidente, Presidente Győri, Presidente Barroso, onorevoli colleghi, qual è il messaggio che verrà trasmesso ai cittadini dalla riunione dei loro leader di questo venerdì a Bruxelles? Comprenderanno che si stanno muovendo in buona fede per individuare le risposte europee alle sfide europee – l’euro, l’energia, la ricerca e innovazione, e l’occupazione? O constateranno piuttosto che stiamo nuovamente assistendo impassibili allo spettacolo deplorevole della divisione e della lotta per il potere? Quali saranno i titoli di prima pagina dei principali quotidiani? Cosa dirà la gente sabato sui blog e su Facebook a proposito delle decisioni del Consiglio europeo? Cosa dirà della timidezza dell’Europa, posta di fronte alla situazione dei paesi del Mediterraneo che aspirano al rispetto dei loro diritti o, al contrario, della sua leadership? Il compito dell’Europa in tal senso è piuttosto chiaro: deve fare appello a tutte le sue risorse e a tutte le sue capacità diplomatiche per accompagnare la transizione e l’organizzazione di elezioni aperte e democratiche.</p>
      <p sl="fr">Onorevoli colleghi, per quanto riguarda il gruppo del Partito Popolare Europeo (Democratico Cristiano), la soluzione ai nostri problemi consiste nell’optare per un’Europa più presente, non più assente. La soluzione non sta nel conseguimento di maggiori vittorie cosiddette nazionali, bensì in un numero maggiore di conquiste comuni e risposte più coordinate. La soluzione non consiste in un atteggiamento accondiscendente nei confronti dell’applicazione delle nostre norme comuni, bensì in una maggiore disciplina. La soluzione, onorevoli colleghi, non sta nell’inasprimento delle divergenze che sussistono tra i nostri bilanci, il nostro diritto del lavoro e le nostre aliquote fiscali, bensì in una maggiore convergenza.</p>
      <p sl="fr">Il gruppo del PPE reputa che questa crisi ci abbia trasmesso soltanto un insegnamento, vale a dire che in assenza di una visione comune e di risorse condivise, i nostri paesi precipiteranno in una situazione di crescita faticosa e di crisi sociale. Se la crisi ci ha trasmesso anche soltanto un insegnamento, questo consiste nel fatto che pensando, lavorando e investendo da europei, i nostri paesi emergeranno indubbiamente rafforzati dal periodo difficile che stanno attraversando.</p>
      <p sl="fr">Cos’altro può suscitare una reazione congiunta se non le difficoltà che abbiamo appena vissuto? Insieme alla Commissione europea, alla maggioranza dei miei onorevoli colleghi e, ne sono certo, alla maggioranza dei 500 milioni di europei, voglio rivolgere la seguente domanda al Consiglio europeo: quando abbiamo intenzione di agire e reagire in maniera più congiunta?</p>
      <p sl="fr">Per quanto riguarda l’euro, so che i nostri governi resisteranno e non permetteranno che gli speculatori mandino in fumo 60 anni di integrazione europea. Mi rivolgo a loro affinché si concentrino sul consolidamento del meccanismo di stabilizzazione finanziaria, in quanto è essenziale. In particolare, li esorto a rafforzare la loro disciplina di bilancio e a proseguire nell’impegno a ridurre il debito pubblico. La governance europea è imprescindibile per il successo del nostro progetto comune. Il mio gruppo la sostiene tanto quanto appoggia l’euro, cioè completamente.</p>
      <p sl="fr">La soluzione ai nostri problemi, come ho accennato all’inizio del mio intervento, consiste in un’Europa più presente, non più assente. Questo vale non soltanto per l’occupazione e l’economia, ma anche per l’energia, un altro tema che il Consiglio affronterà venerdì. Avere un’Europa più presente significa innanzi tutto applicare in ogni loro parte le leggi che già esistono in materia di mercato interno dell’energia. Non mi stancherò mai di ripetere che rendere pienamente operativo tale mercato ci renderà più competitivi, garantirà la sicurezza dei nostri approvvigionamenti e un incremento sostanziale della produzione di energie rinnovabili.</p>
      <p sl="fr">Un’Europa più presente significa anche incoraggiare gli Stati a conseguire l’obiettivo dell’aumento dell’efficienza energetica del 20 per cento di qui al 2020. Sono stati loro ad autoprefiggersi tale obiettivo. Occorre accertarsi che lo raggiungano, altrimenti saremo costretti a rivedere al rialzo gli standard che devono soddisfare per realizzarlo. Infine, un’Europa più presente nel campo dell’energia significa maggiori investimenti. La Commissione stima che costerà 1 miliardi di euro raggiungere il livello richiesto di infrastrutture. A tal fine, ci attendiamo decisioni ambiziose dal Consiglio europeo. L’Europa ha bisogno di un’energia sicura e pulita tanto quanto necessita di una politica per la ricerca e sviluppo e di una politica che promuova l’innovazione industriale. Anche in questo caso, la soluzione consiste in un’Europa più presente e nel prestare maggiore attenzione alle piccole e medie imprese. La soluzione sta nel ridurre al minimo la burocrazia e nel raggiungere finalmente un accordo su un brevetto europeo. Anche nell’area dell’innovazione ci attendiamo dai nostri leader soluzioni comuni, non battibecchi campanilistici.</p>
      <p sl="fr">Onorevoli colleghi, è tempo di lasciarci alle spalle le reazioni istintive del passato. Valorizzare le rispettive differenze va bene, ma renderle reciprocamente complementari è ancora meglio. Intraprendere iniziative individuali può essere utile, ma giocare in squadra è il modo migliore per vincere la partita. Nutrire ambizioni nazionali è perfettamente legittimo, ma comprendere che la partita a livello internazionale si vince giocando come squadra è il modo giusto per garantire un futuro ai cittadini d’Europa.</p>
    </intervention>
    <intervention id="3-044-000" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D . – Signor Presidente, ieri il gruppo dell’Alleanza Progressista di Socialisti e Democratici al Parlamento europeo ha tenuto un’audizione nel corso della quale ci siamo preparati per il vertice sull’energia che avrà luogo nel finesettimana. Tra poco la mia collega, onorevole Ulvskog, vi riferirà il contenuto delle nostre discussioni con i dovuti dettagli. Io mi limiterò pertanto a citare due elementi essenziali.</p>
      <p sl="de">Se consideriamo il livello di attuazione nazionale degli obiettivi 20-20-20 da noi adottati e che alcuni governi dell’Unione europea hanno accolto con giubilo, allo stato attuale delle cose non riusciremo a raggiungere più del 9 per cento degli obiettivi che ci siamo prefissati. Pertanto, in termini di politica energetica, il vertice di questo weekend è un vertice all’insegna della crisi, e se non ci metteremo veramente d’impegno non riusciremo mai nel nostro intento.</p>
      <p sl="de">La mia seconda osservazione è che nel mercato dei prezzi dell’energia si ravvisa una tendenza che sfocerà inevitabilmente nella povertà energetica. L’energia e l’approvvigionamento energetico vengono visti alla stregua di privilegi da un numero ingente di famiglie. I costi accessori determinati dall’affitto stanno lievitando in una misura tale che, in futuro, chi percepisce un reddito basso dovrà indossare dei maglioni pesanti perché non sarà in grado di riscaldare la propria casa. Sospendere la fornitura energetica alla gente è una questione di ingiustizia sociale, ed è anche un tema che un vertice sull’energia come questo deve necessariamente affrontare.</p>
      <a text="(Applausi)"/>
      <p sl="de">Tuttavia, alla fine scopriremo che in questo vertice verranno discusse altre questioni, naturalmente, e vorrei riallacciarmi a quanto affermato dal Presidente della Commissione. Il governo della Repubblica federale tedesca – guidato dal cancelliere federale – ha inscenato un voltafaccia completo. Tutto quello che in passato non era accettabile nella governance economica, che era un’idea socialista, adesso improvvisamente funziona. Ebbene, meglio tardi che mai. Il Presidente della Commissione ha tuttavia ragione su una cosa. Questo voltafaccia non deve portare a un cambio di rotta che pregiudichi l’equilibrio delle istituzioni europee.</p>
      <p sl="de">Una cosa è chiara: tutte le politiche europee esistenti ad oggi nel quadro dei trattati vigenti devono essere gestite nel rispetto delle istituzioni esistenti, al centro delle quali si situa la Commissione, e nessun’altra istituzione, e – mi preme farvelo notare – per il seguente motivo: la Commissione è l’istituzione che intrattiene un legame forte col Parlamento, e l’autorizzazione parlamentare per le azioni intraprese in merito a questioni di sovranità – e le questioni monetarie sono tematiche intimamente legate alla sovranità – è essenziale. Pertanto, possiamo accettare la governance economica, ma con l’attuazione pratica della stessa in mano alla Commissione e soggetta al controllo del Parlamento europeo. Si tratta di una condizione imprescindibile per mantenere l’equilibrio delle istituzioni europee.</p>
      <a text="(Applausi)"/>
      <p sl="de">Allo stato attuale delle cose, l’Europa deve affrontare sfide interne e anche sfide in termini di politica internazionale. Ve lo voglio dire in tutta franchezza, le dichiarazioni rilasciate da alcuni politici europei mi turbano non poco. Mi inquieta l’assenza dell’Europa in un processo storico. Lei rilascia la sua dichiarazione, Presidente Barroso – ottimo! Il Presidente Van Rompuy rilascia anch’egli la sua dichiarazione – eccellente! La baronessa Ashton fa la sua dichiarazione – fantastico! Poi è la volta del Cancelliere Merkel, del Presidente Sarkozy e del Primo ministro Cameron, che rilasciano anch’essi la loro dichiarazione in una comunicazione congiunta – e non so cosa si celi dietro a questa nuova alleanza – un altro risultato encomiabile! Tuttavia, non c’è nessuno sul posto, non c’è nessuno sul campo che, in un dialogo diretto con coloro che lottano per la loro democrazia, si soffermi a spiegare come noi europei possiamo aiutare e sostenere questo processo.</p>
      <p sl="de">Potete scrivere quello che volete sulla carta, ma la carta non ci aiuterà. Non dobbiamo sprecare l’occasione che ci è stata offerta. Ammetto che, solo la scorsa settimana, l’onorevole Cohn-Bendit mi ha aperto gli occhi su una grande occasione che si è appena presentata. Ammetto di non averla riconosciuta di primo acchito, ma le persone che protestano per le strade, le persone alla guida di questa rivoluzione, non hanno affatto in mente uno Stato religioso. Vogliono una nazione laica. Vogliono la democrazia civile. Sono i nostri partner. Dobbiamo collaborare con queste persone per trasformare questo fenomeno in una grande opportunità per l’Europa.</p>
      <a text="(Applausi)"/>
      <p sl="de">A questo proposito, è necessario che il Presidente Mubarak si dimetta. Sarebbe un segnale positivo e incoraggiante. Visto che stiamo parlando dei nostri valori, della nostra democrazia e della nostra libertà di espressione, mi fa piacere che la Presidente Győri sia qui tra noi. Vorrei dirle una cosa, Presidente Győri: ho appena letto la risposta del governo ungherese alla lettera della Commissione. Devo dire che la lettera della Commissione era imperdibile. Poneva una domanda educata al governo ungherese, gli chiedeva se poteva essere così gentile da comunicarci se poteva forse convenire con noi che la legge da esso promulgata non era forse così incondizionatamente giusta e accettabile, e si scusava addirittura per aver sollevato la questione! La risposta è stata: ma come potete porci una domanda del genere; qui va tutto benissimo. Cose del genere non dovrebbero succedere in Europa. Voglio ripeterlo ancora una volta: questa legge non è compatibile con le norme europee fondamentali.</p>
      <a text="(Applausi)"/>
      <p sl="de">Non è compatibile con la direttiva sui servizi audiovisivi. L’ha dichiarato in maniera molto elegante anche il Commissario Kroes. Se questa legge non verrà modificata, mi sentirò tradito dal Presidente in carica del Consiglio. Il Presidente e Primo ministro ungherese ha dichiarato in quest’Aula: “Se la Commissione fa delle osservazioni, modificheremo la legge”. La Commissione ha espresso le sue osservazioni e mi aspetto pertanto che l’Ungheria emendi la legge. Altrimenti come possiamo pensare di parlare di democrazia nel Mediterraneo e di essere credibili se non la attuiamo noi stessi in Europa?</p>
    </intervention>
    <intervention id="3-045-000" speaker_id="28127" name="Lena Ek" is_mep="True" mode="spoken">
      <p sl="en">a nome del gruppo ALDE. – Signor Presidente, in tempi di crisi servono due strategie: neutralizzare la minaccia immediata, sfruttare le opportunità esistenti e andare avanti.</p>
      <p sl="en">In termini di crisi energetica e climatica, qual è la risposta del Consiglio? Sinceramente, la trovo deludente e imbarazzante.</p>
      <p sl="en">Il mondo al di fuori dei confini europei sta affrontando la sfida energetica con estrema risolutezza. Gli Stati Uniti stanno investendo fondi ingenti nella tecnologia verde. Nel suo intervento della settimana scorsa sullo stato dell’unione, il Presidente Barack Obama ha enfatizzato l’efficienza energetica e le possibilità offerte dalle tecnologie ecologiche.</p>
      <a text="(Il Presidente interviene brevemente su una questione procedurale)"/>
      <p sl="en">Il Presidente Obama ha addirittura paragonato queste nuove tecnologie alla corsa allo spazio e le ha definite “il momento Sputnik della nostra generazione”.</p>
      <p sl="en">Ebbene, in seno al Consiglio, dov’è il nostro progetto di allunaggio in Europa? Non avete nemmeno il coraggio di discutere un obiettivo vincolante nel campo dell’efficienza energetica. L’efficienza energetica è il tema preferito di ogni politico o oratore che si occupi di energia, e il Consiglio lo posticipa al 2012.</p>
      <p sl="en">La Cina sta effettuando investimenti massicci nella ricerca e nelle nuove tecnologie. Oggi la Cina conta più di 400 aziende che operano nel fotovoltaico. Dieci anni fa deteneva lo zero per cento del mercato mondiale. Adesso ne detiene il 23 per cento. Dieci anni fa possedeva lo zero per cento del mercato dell’eolico. Adesso ne detiene il 50 per cento.</p>
      <p sl="en">Che cosa stiamo facendo in Europa? Il programma per la competitività e l’innovazione, CIP, fatica a trovare i finanziamenti, mentre le sovvenzioni del SET, il Piano strategico europeo per le tecnologie energetiche, sono meno della metà del previsto. È in questo campo che ci confrontiamo con Cina e USA. Ci sono persino degli Stati membri che stanno già programmando una riduzione delle emissioni del 30 per cento, come la Germania, ma il Consiglio non ha il coraggio di muoversi, e nemmeno la Commissione, se è per questo. Stando a una relazione pubblicata di recente da Barclays e Accenture, il passaggio a un’economia a basso impiego di carbonio sta portando a uno sviluppo ragguardevole di tecnologie sostenibili a basso impiego di carbonio. E così le banche si stanno muovendo.</p>
      <p sl="en">Ebbene, dov’è la leadership europea? Il Consiglio litiga sull’obiettivo in campo energetico. Gli Stati membri non ci pensano lontanamente a conformarsi al terzo pacchetto sul mercato dell’energia, e vi è persino una discussione sul finanziamento a favore di ricerca e innovazione nel bilancio a lungo termine. Ecco a che punto siamo in Europa, e il Consiglio non dà prova di alcuna leadership quando si parla di energia, clima, competitività e occupazione. Ecco in che posizione stiamo.</p>
    </intervention>
    <intervention id="3-046-000" speaker_id="96661" name="Krisztina Morvai" is_mep="True" mode="spoken">
      <p sl="hu">(domanda “cartellino blu” all’onorevole Schulz, ai sensi dell’articolo 149, paragrafo 8 del regolamento) Abbiamo avuto una dimostrazione di come l’onorevole Schulz, leader dei socialisti europei, sia profondamente preoccupato per la democrazia e i diritti umani in Ungheria. Permetta che le chieda, onorevole Schulz, dov’era tra il 2002 e il 2010, quando i suoi compagni socialisti al potere in Ungheria facevano sgomberare con la forza ogni singola protesta antigovernativa? Dove si trovava il 26 ottobre del 2006, quando venne ordinato di sparare a quattordici persone con dei proiettili di gomma esplosi all’altezza della testa? Dov’era nell’autunno del 2006, quando diverse centinaia di persone, come già appurato dal tribunale, furono (il Presidente interrompe l’oratore) Ho un minuto a disposizione secondo il regolamento, non è così? Dove si trovava in quel frangente? E vorrei anche chiederle come mai il governo Fidesz non sta rivolgendo a lei e ai suoi compagni questa stessa domanda. Cosa impedisce al governo Fidesz di farlo?</p>
    </intervention>
    <intervention id="3-047-000" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, onorevole Morvai, seguo molto da vicino la politica interna ungherese. Sono stato molto spesso in Ungheria tra il 2002 e il 2010. Ho anche assistito alle dimostrazioni del suo partito Jobbik uniformato a Budapest. Non le dirò a cosa mi hanno fatto pensare tali dimostrazioni. Come tedesco, non voglio affrontare quell’argomento in questa sede.</p>
      <p sl="de">Tra il 2002 e il 2010 – giusto per darle una risposta chiara – l’Ungheria era, come è ora, uno Stato democratico basato sullo stato di diritto con un governo di sinistra che governava attenendosi a norme democratiche. Fino a ora, non ho ragione di pensare che oggi, sotto un governo conservatore, le cose in Ungheria non stiano ancora così. Ma c’è una cosa di cui sono tuttavia certo, ed è che il suo partito è un partito estremista di destra e neofascista.</p>
      <a text="(Applausi)"/>
    </intervention>
    <intervention id="3-048-000" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signor Presidente, onorevoli colleghi, stando alle notizie più recenti provenienti dal Mediterraneo meridionale e dall’Egitto, a Il Cairo si sta cominciando a sparare. La situazione sta degenerando. In seguito a tali notizie, non posso che rivolgere un appello ai capi di Stato e di governo europei affinché non aspettino fino all’ora di pranzo di questo venerdì per accordarsi su quale sia il messaggio giusto da trasmettere all’Egitto. È giunto da tempo il momento di dire chiaramente al Presidente Mubarak che deve prontamente dimettersi, un gesto assolutamente necessario per impedire che i disordini egiziani si aggravino ulteriormente e per garantire che gli eventi si evolvano in maniera analoga a quella tunisina. Sarebbe veramente vergognoso limitarsi a stare in disparte ad attendere gli eventi in Egitto.</p>
      <a text="(Applausi)"/>
      <p sl="de">Il vertice dovrebbe in effetti essere dedicato all’energia. Tuttavia, alla luce dei preparativi a cui sto assistendo, non mi sorprende affatto che siano altre le questioni che determinano l’ordine del giorno. Lo slogan “ci occorre la sicurezza dell’approvvigionamento energetico” vi sta inducendo a prendere frequentemente contatto – soprattutto lei, Presidente Barroso – con paesi quali Azerbaijan e Turkmenistan. Recentemente il Commissario Oettinger, in seno alla commissione per l’industria, la ricerca e l’energia, si è soffermato su come svilupperemo i nostri rapporti in campo energetico con Iraq, Georgia e Turkmenistan.</p>
      <p sl="de">Alla luce degli eventi che si stanno verificando nel Mediterraneo meridionale, dove stanno venendo alla luce gli effetti delle nostre politiche di interessi e della nostra politica energetica esterna, ritengo che tale condotta sia rischiosa. So che abbiamo bisogno di diversificare, vista anche la situazione problematica e difficoltosa a est, con la Russia e i paesi di transito quali Bielorussia e Ucraina. Tuttavia, non possiamo instaurare rapporti con despoti e paesi in crisi solamente in nome della diversificazione.</p>
      <p sl="de">L’efficienza energetica e le energie rinnovabili rappresentano la soluzione per una fornitura energetica migliore e più affidabile, e devo dirle che lei si è dimostrato decisamente tollerante in tal senso, Presidente Barroso. Il Commissario Oettinger ha trascurato il settore che era stato così ben gestito dal Commissario Piebalgs, oppure – e questa è l’argomentazione più negativa – ha scelto ancora una volta di non promuovere tecnologie a prova di futuro, quali energie rinnovabili ed efficienza energetica, e ha preferito optare per il vecchio mix energetico. Improvvisamente scopriamo che al vertice verrà discussa la tariffa di riacquisto per le centrali nucleari, per l’energia atomica – buon Dio, si può sapere qual è la nostra posizione in seno al dibattito sulla modernizzazione e l’innovazione? Adesso sto veramente perdendo la pazienza.</p>
      <a text="(Applausi)"/>
      <p sl="de">Forse siamo stati anche troppo pazienti con la questione della governance economica. Pare che adesso la Germania voglia seguire la via indicata da Schäuble. Tuttavia, le soluzioni che abbiamo sul tavolo non rappresentano ancora lo stato dell’arte. Ci serve qualcosa che vada oltre una modifica secondaria dello strumento di stabilità. Dobbiamo prendere una decisione urgente per modificare le condizioni di credito per Grecia e Irlanda, altrimenti finiremo per distruggere questi paesi. Dobbiamo aumentare la dotazione dello strumento per la crisi, altrimenti possiamo scordarci l’assistenza a Spagna e Portogallo nel prossimo futuro.</p>
      <p sl="de">Quello che ci serve con urgenza – giusto per mettere le cose in chiaro su questo punto – è una proposta su come intendiamo gestire la ristrutturazione del debito. è inevitabile, lo sanno tutti, e anche noi come Parlamento vogliamo portare avanti questa discussione.</p>
    </intervention>
    <intervention id="3-049-000" speaker_id="23712" name="Jan Zahradil" is_mep="True" mode="spoken">
      <p sl="cs">a nome del gruppo ECR. – Signor Presidente, la sicurezza energetica è un settore in cui l’UE dovrebbe farsi coinvolgere e intervenire in maniera per quanto possibile unitaria e coordinata, il che non accade per molte altre iniziative europee; pertanto noi, conservatori e riformisti europei, caldeggiamo la creazione di un mercato comune dell’energia, in quanto ciò rafforzerà la posizione degli Stati membri rispetto ai principali fornitori e al contempo sottrarrà campo di manovra ad alcuni fornitori di materie prime strategiche, che tendono ad abusare della loro posizione dominante e a fare giochetti di politica estera. Al contempo, reputiamo tuttavia che il processo di integrazione dell’energia debba rispettare fattori nazionali specifici, in altre parole le miscele energetiche nazionali, compreso il ricorso all’energia nucleare.</p>
      <p sl="cs">Per quanto riguarda gli aspetti finanziari, mi preme sottolineare che il mio gruppo è composto principalmente da partiti di paesi che non appartengono alla zona dell’euro e che non utilizzano tale moneta. Ciò non significa tuttavia che desideriamo la debolezza, la fragilità e l’instabilità della zona dell’euro, né che vorremmo che l’euro fallisse. D’altro canto, vorrei ribadire con chiarezza che la ripresa dell’economia dell’UE e la stabilità finanziaria non devono portare al rafforzamento delle tendenze sovranazionali né alla federalizzazione fiscale, né devono diventare un pretesto per trasferire ulteriori poteri dal livello nazionale a quello europeo. Siamo decisamente contrari!</p>
      <p sl="cs">Vorrei ora esprimere qualche osservazione sulle vicende nordafricane - in Tunisia ed Egitto. Ravviso notevoli similitudini con gli eventi verificatisi in Europa centrale e orientale nel 1989. Accogliamo con molto favore le tendenze alla democratizzazione di questi paesi, e dovremmo appoggiarle. Vogliamo che i paesi limitrofi dell’UE siano stabili e democratici. Al contempo, dovremmo tuttavia vigilare sul fatto che gli sforzi e gli appelli giustificati delle popolazioni di questi paesi non imbocchino la strada sbagliata e non portino alla creazione di dittature non democratiche, autoritarie e religiose. L’UE dovrebbe adoperarsi per non farlo accadere.</p>
    </intervention>
    <intervention id="3-050-000" speaker_id="96820" name="Marisa Matias" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, come sappiamo, il settore dell’energia è cruciale per la creazione di nuovi posti di lavoro, pertanto “opportunità” dovrebbe essere la parola d’ordine, la parola chiave di questo Consiglio di cui sono in corso i preparativi; purtroppo non è così.</p>
      <p sl="pt">Ci occorrono investimenti specifici per l’efficienza energetica nelle nostre città, in particolare nei paesi soggetti agli attacchi speculativi più gravi e, soprattutto, nei paesi con i livelli di disoccupazione più elevati. Tuttavia, la risposta offerta dai governi continua a seguire vecchie ricette, sulle quali continuiamo a insistere.</p>
      <p sl="pt">Quel che serve in questo Consiglio è una rivoluzione energetica. Non ci occorrono solamente più partenariati pubblici-privati: significherebbe insistere sui fallimenti. Continuiamo a essere molto legati alle vecchie fonti di energia – combustibili fossili ed energia nucleare – e troppo poco ambiziosi nei confronti delle nuove fonti di energia, le uniche che possono garantire parità di accesso e attribuire ai progetti su larga scala la medesima importanza dei progetti locali. Soltanto mettendo insieme tutte le risorse che abbiamo potremo approdare a una politica veramente integrata, ed è per questo che un Consiglio che dovrebbe essere di rottura finirà per essere un Consiglio di continuità.</p>
      <p sl="pt">Signor Presidente, mi conceda un appello finale: le situazioni di emergenza impongono appelli di emergenza, pertanto l’appello che le ho chiesto il permesso di fare è affinché i leader europei, in relazione a quanto sta accadendo in Egitto, dimostrino con la gente di strada la stessa solidarietà che riservavano ai regimi autoritari, il cui governo era tutto incentrato sull’economia e non rispettava la democrazia.</p>
    </intervention>
    <intervention id="3-051-000" speaker_id="96660" name="Niki Tzavela" is_mep="True" mode="spoken">
      <p sl="en">a nome del gruppo EFD. – Signor Presidente, auguro con tutto il cuore buona fortuna al nostro caro Presidente Barroso. E buona fortuna a tutti noi con gli azeri e i turkmeni sul mercato. Hanno dichiarato di aver già promesso la fornitura di gas a cinque altre controparti.</p>
      <p sl="en">E a questo punto diventa imperativa una domanda. Qualche anno fa c’è stata la crisi russo-ucraina, che non si è ancora esaurita. Adesso c’è la crisi nordafricana. Il prezzo del petrolio sta già lievitando.</p>
      <p sl="en">Pertanto, è giunto il momento di inserire nell’ordine del giorno di venerdì che l’Europa deve pensare a ricorrere alle proprie risorse e fonti. è ora di mettere in agenda parole quali sfruttamento, estrazione, eccetera. Forse potreste chiedere agli Stati membri di disegnare delle mappe che illustrino lo sfruttamento delle risorse e fonti energetiche in ciascuno Stato membro, per poter valorizzare i progetti più promettenti, adottare incentivi per le aziende private che si impegnano nello sfruttamento e capire cosa fare con le nostre risorse.</p>
      <p sl="en">Si sta profilando all’orizzonte l’ipotesi funesta della perdita del Canale di Suez. Pertanto, sia per noi sia per l’Egitto, occorre una transizione ordinata, altrimenti incorreremo in problemi enormi.</p>
    </intervention>
    <intervention id="3-052-000" speaker_id="97170" name="Francisco Sosa Wagner" is_mep="True" mode="spoken">
      <p sl="es">Signor Presidente, grazie ai molti anni di duro lavoro, adesso gli obiettivi di politica energetica dell’Europa sono perfettamente chiari: costruire un mercato interno, un approvvigionamento sicuro, la promozione delle energie rinnovabili e dell’efficienza energetica.</p>
      <p sl="es">Alla luce di tali obiettivi, che noi stessi abbiamo proposto, il documento su cui lavorerà il Consiglio europeo è molto carente in termini di ambizioni e piuttosto scialbo. Se l’impulso per una politica comune europea dell’energia deve venire dai capi di Stato e di governo, ci aspetta un lungo periodo di attesa, in quanto tra loro prevalgono interessi nazionali, miopi e obsoleti.</p>
      <p sl="es">Non stiamo trattando una questione secondaria, in quanto la colonna portante dell’Europa è proprio la sua politica energetica, i cui principi vanno difesi a una sola voce in tutto il mondo, ma purtroppo siamo ben lontani da questo obiettivo.</p>
    </intervention>
    <intervention id="3-053-000" speaker_id="28225" name="Herbert Reul" is_mep="True" mode="spoken">
      <p sl="de">Signor Presidente, Presidente della Commissione, Presidente in carica del Consiglio, onorevoli colleghi, il vertice del Consiglio europeo si svolgerà in un momento in cui vi è una serie interminabile di questioni urgenti oltre a quella su cui si dovrebbe incentrare la discussione.</p>
      <p sl="de">L’onorevole Schulz ha giustamente rilevato che ci attendiamo tutti che il Consiglio europeo rilasci una dichiarazione riguardo l’Egitto e quello che ivi sta accedendo, e che si occupi di tale questione. è vero. Onorevole Schulz, mi avrebbe trovato completamente d’accordo con lei se, nella seconda parte del suo intervento, non avesse commesso l’errore di lasciarsi coinvolgere in un battibecco politico da quattro soldi litigando con gli ungheresi. Non è assolutamente pertinente, qui stiamo parlando del Consiglio e dei temi da inserire all’ordine del giorno.</p>
      <p sl="de">Onorevole Harms, vorrei fare un appunto anche a quello che ha affermato lei. Quando ha dichiarato che occorre gestire tali questioni impellenti – questioni economiche, problematiche relative all’euro e all’Egitto – doveva evitare di accusare poi il Commissario Oettinger di non saper più gestire adeguatamente la questione energetica. è assurdo. La ragione è che il Consiglio ha anche il compito di trattare altre problematiche.</p>
      <p sl="de">La politica energetica non può essere considerata valida o scadente sulla base di quello che lei ritiene o delle opinioni diverse di altre persone. Non è il criterio giusto per valutarla. Credo che negli ultimi mesi la Commissione abbia preparato il vertice in maniera molto dettagliata e ragionevole. Non ha seguito il principio dell’avanzamento continuo di nuove richieste. Si è invece impegnata per preparare la riunione in maniera valida e approfondita, e per adottare poi delle misure che daranno veramente luogo a cambiamenti.</p>
      <p sl="de">Tra parentesi, onorevole Schulz – non mi sta neanche ascoltando, ma non importa, questo non è altro che il gioco delle discussioni parlamentari in cui tutti si parlano addosso senza ascoltare.</p>
      <a text="(Commenti)"/>
      <p sl="de">Ha parlato della povertà che potrebbe scaturire dall’aumento dei prezzi dell’energia. Ha assolutamente ragione. Tuttavia, onorevole Schulz, per essere giusti dovremmo poi porci la seguente domanda: perché i prezzi dell’energia sono così alti? Qual è la causa? Che ruolo abbiamo in tutto questo quando adottiamo misure politiche che si traducono immancabilmente nell’impennata dei prezzi? Anche questo è un fattore determinante – anche se non l’unico – che andrebbe giustamente inserito in una discussione onesta, dobbiamo tener conto dei nuovi requisiti che continuiamo incessantemente ad adottare in questa sede.</p>
      <p sl="de">A mio avviso, questo vertice ci offre l’occasione imperdibile di mettere a segno progressi sulla questione dell’infrastruttura e di assicurare investimenti nelle infrastrutture e nell’energia, in quanto tutto il resto dipende dalla nostra capacità di portare avanti questo obiettivo. Ed ecco insorgere poi la questione dei prezzi, dell’affidabilità e anche della nostra capacità di integrare adeguatamente le energie rinnovabili nella rete, e per farlo ci servono purtroppo investimenti massicci. Inoltre, lo Stato non sarà in grado di sostenere tali costi da solo.</p>
      <p sl="de">(L’oratore accetta di rispondere a una domanda “cartellino blu” ai sensi dell’articolo 149, paragrafo 8 del regolamento).</p>
    </intervention>
    <intervention id="3-055-000" speaker_id="28233" name="Rebecca Harms" is_mep="True" mode="spoken">
      <p sl="de">Signor Presidente, mi riferisco ai preparativi accurati per il vertice dell’energia e alle aree politiche prioritarie: onorevole Reul, come vede il fatto che, in un’importante intervista rilasciata oggi al Frankfurter Allgemeine Zeitung tedesco, il Commissario Oettinger ha messo in guardia l’Unione europea dallo stabilire obiettivi sulle energie rinnovabili eccessivamente ambiziosi? Sono passate solo poche settimane dall’entrata in vigore della direttiva sulle energie rinnovabili, di cui andiamo tutti così orgogliosi. Per quanto riguarda i preparativi accurati sul tema dell’efficienza energetica: che cosa ne pensa del fatto che il piano d’azione sull’efficienza energetica sia ancora nascosto in un cassetto e che pertanto non vi sia alcuna possibilità di parlarne al vertice?</p>
    </intervention>
    <intervention id="3-056-000" speaker_id="28225" name="Herbert Reul" is_mep="True" mode="spoken">
      <p sl="de">Signor Presidente, ci sono politici che avanzano continuamente nuove richieste, ma che non sono capaci di portarne nessuna a compimento. Ci sono poi altri politici che fanno preparativi accurati e che attuano iniziative. è proprio questo il punto. Non sono un fautore delle richieste continue, e pertanto il Commissario Oettinger ha assolutamente ragione. Iniziamo col fare quello che ci siamo già impegnati a fare.</p>
      <p sl="de">L’onorevole Schulz ha giustamente precisato che in molti Stati membri la questione dell’efficienza lascia molto a desiderare e che svariati Stati membri non hanno ancora raggiunto le loro quote per le energie rinnovabili. Andiamo discretamente bene, ma non è abbastanza. In altre parole, siamo ancora lontani dal nostro traguardo. Talvolta è più ragionevole conseguire l’obiettivo che ci si è posti prima di passare ad altro. Ci sono persone che cercano di muoversi troppo velocemente e che poi inciampano sui loro stessi piedi.</p>
    </intervention>
    <intervention id="3-057-000" speaker_id="96672" name="Marita Ulvskog" is_mep="True" mode="spoken">
      <p sl="sv">Signor Presidente, come menzionato poc’anzi dall’onorevole Schulz, ieri il gruppo dell’Alleanza Progressista di Socialisti e Democratici al Parlamento europeo ha tenuto un vertice alternativo sull’energia. Il vertice è coinciso con un periodo in cui sempre più famiglie e cittadini non possono permettersi di riscaldare le proprie case, mentre l’industria, che dipende dall’energia e dev’essere competitiva, si dibatte in enormi difficoltà. Un’altra ragione alla base del nostro vertice è stata che le iniziative al livello politico più alto nell’Unione sono state poche, frammentarie ed estremamente deboli su questo fronte. In risposta alle affermazioni dell’onorevole Reul – alcune cose sono state avviate ma poi si sono semplicemente arenate e non hanno mai lasciato il cassetto della scrivania dell’ufficio.</p>
      <p sl="sv">Il messaggio del vertice alternativo sull’energia al vertice europeo di domani è molto semplice e chiaro. Intervenite; fate qualcosa – qui, adesso. Assicuratevi che ci siano traguardi vincolanti nel campo dell’efficienza energetica e che vengano effettivamente rispettati. Ad esempio, vi sono circa 190 milioni di edifici nell’UE che devono essere riscaldati. Se si investisse per impedire l’attuale perdita di energia da essi generata, si creerebbero vantaggi finanziari e nuovi posti di lavoro. Investite nelle fonti di energia rinnovabile, a meno che non siate convinti che quelle di cui disponiamo siano infinite, e investite in reti di distribuzione moderne ed efficienti per tutti i tipi di energia. Conferite ai consumatori e ai cittadini diritti forti e chiari in relazione alle società energetiche. Accertatevi che il mercato dell’energia sia trasparente e facile da controllare. Proprio come non desideriamo un mercato finanziario che non funzioni a dovere e che sia chiuso e completamente privo di regolamentazione, non vogliamo neanche un mercato dell’elettricità che funzioni come il mercato finanziario prima della crisi.</p>
      <p sl="sv">Ricorrete a iniziative radicali per dimostrare che la domanda di energia è una questione di responsabilità sociale e di decisioni politiche, e non una questione privata che i singoli cittadini devono affrontare da soli. Dimostrate, come rilevato dall’onorevole Schulz, che sappiamo che la politica energetica è anche una politica sociale, una politica industriale e una politica per il futuro.</p>
    </intervention>
    <intervention id="3-058-000" speaker_id="28477" name="Fiona Hall" is_mep="True" mode="spoken">
      <p sl="en">Signor Presidente, il vertice di questo venerdì dovrebbe essere strategicamente incentrato su energia e innovazione. Spero che i capi di Stato e di governo non si lascino troppo distrarre dalla situazione in Egitto. Mi auguro inoltre che le discussioni necessarie sull’infrastruttura dell’energia e la cooperazione transfrontaliera – il lato dell’offerta di energia – non distolgano la loro attenzione dalle discussioni sul lato della domanda di energia, altrettanto importante.</p>
      <p sl="en">Sull’obiettivo 20 per cento 2020 in termini di efficienza energetica siamo ampiamente fuori strada. Auspichiamo che venerdì i nostri leader assumano un impegno coraggioso ad adottare misure immediate per ritornare sulla strada giusta. Rendere immediatamente vincolante l’obiettivo del 20 per cento sarebbe il modo più semplice di agire, altrimenti sprecheremmo gran parte di questa fornitura energetica così costosa che stiamo realizzando. Non è una strategia economica corretta, soprattutto in tempi di crisi.</p>
    </intervention>
    <intervention id="3-059-000" speaker_id="4432" name="Claude Turmes" is_mep="True" mode="spoken">
      <p sl="en">Signor Presidente, ritengo che il grado di importanza dell’energia emerga con chiarezza dal fatto che il Presidente Van Rompuy non sia presente, perché impegnato in una conferenza stampa, e che il Presidente Barroso abbia lasciato l’Aula, a dimostrazione di quanto ritengano importante ascoltarci.</p>
      <p sl="en">Ieri, su invito del gruppo S&amp;D, Jeremy Rifkin si trovava a Bruxelles, e ha illustrato con chiarezza una nuova strategia economica. In primo luogo le energie rinnovabili, un tema già presente per noi grazie alla direttiva. In secondo luogo, ogni edificio che attualmente consuma il 40 per cento della nostra energia può essere convertito in un edificio a basso consumo energetico mediante il ricorso alle rinnovabili, e persino in un edificio con un indice di consumo energetico positivo. In terzo luogo, vige ampio consenso sul fatto che le reti elettriche devono essere accelerate. In quarto luogo, dobbiamo sfruttare la prossima R&amp;S per sviluppare tecnologie di stoccaggio e, infine, veicoli “a presa” elettrica.</p>
      <p sl="en">Con questi cinque obiettivi, e ovviamente con quanto citato da Fiona in merito all’efficienza generale in tutti i settori, il primo obiettivo che raggiungeremmo sarebbe rendere la nostra economia europea molto meno dipendente dal punto di vista geopolitico. In secondo luogo, risparmieremmo 300 miliardi di euro di trasferimenti al di fuori dell’economia europea, risorse che utilizzeremmo per investire nell’occupazione e in altre aree. In terzo luogo, è cominciata la corsa per le tecnologie verdi; basta leggere il nuovo piano quinquennale cinese.</p>
      <p sl="en">Se nei prossimi mesi non creeremo le condizioni per fare dell’Europa il mercato di punta di tutte queste tecnologie, perderemo terreno in uno dei pochi settori in cui siamo ancora un’economia leader nel mondo. è un vero peccato che questo vertice non sia stato preparato in maniera adeguata – la colpa è in parte del Presidente Van Rompuy, in parte del Commissario Oettinger. Non ha preparato il vertice in maniera accurata e mirata all’efficienza e alle rinnovabili e ha trascorso gli ultimi tre mesi a fungere da cavallo di Troia per due o tre grandi aziende elettriche tedesche che volevano distruggere il settore delle rinnovabili.</p>
      <p sl="en">Infine, vorrei menzionare un risultato che abbiamo raggiunto: il Commissario Oettinger ha una probabilità di 26 a 1 di distruggere i regimi di sostegno nazionali. Lo appoggiano solo i Paesi Bassi. è una vittoria non da poco, e le rinnovabili continueranno. Sono l’energia numero uno per il futuro.</p>
    </intervention>
    <intervention id="3-060-000" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, siamo per prendere la decisione di stanziare 1 miliardo di euro per ampliare le infrastrutture energetiche dell’Unione europea. Spendere fondi pubblici per le questioni energetiche ha senso soltanto se ci aiuta a soddisfare le domande in materia di sicurezza. La sicurezza energetica dell’Unione europea dipenda da un’ampia diversificazione, che presuppone non soltanto nuove rotte di trasmissione, ma anche l’accesso a nuove fonti di combustibili. In caso contrario, ripeteremmo gli errori commessi nel programma TEN-T, che ha rivendicato l’appartenenza europea di programmi quali Nord Stream. Non ci occorrono nuovi sistemi per immettere lo stesso combustibile russo nel mercato europeo. Se ripeteremo gli stessi errori del passato, il nostro miliardo di euro ci servirà soltanto ad acquistare una parvenza di mercato e di concorrenza.</p>
    </intervention>
    <intervention id="3-061-000" speaker_id="28330" name="Vladimír Remek" is_mep="True" mode="spoken">
      <p sl="cs">Signor Presidente, mi aspetto che il vertice sull’energia produca in primo luogo un approccio completo, ma anche comprensibile e responsabile, agli interessi dei nostri cittadini. Stando agli ultimi studi di Eurostat, la stabilità dei prezzi dell’energia è una delle principali priorità per un’ampia fetta della popolazione comunitaria. Non è un caso che la Repubblica ceca guidi la classifica in questa statistica. Una lobby politica ed economica irresponsabile nella Repubblica ceca ha promosso un sostegno finanziario inadeguato per le centrali a energia solare. La corsa febbrile degli speculatori, compresi quelli esteri, e la loro ricerca di profitti esorbitanti sta inducendo il pubblico a schierarsi contro le rinnovabili, a causa dell’elevato e ingiustificato aumento dei costi dell’energia. Non è sicuramente facile garantire energia sufficiente a prezzi accettabili, ma possiamo almeno avvicinarci a questo obiettivo. A mio parere, la risposta, una delle tante, sta nell’insistere per un mix energetico bilanciato, dalle rinnovabili al nucleare, e nel respingere punti di vista estremi su entrambi i fronti. Solo così conquisteremo la fiducia dei cittadini europei che, dopo tutto, siamo qui a rappresentare.</p>
    </intervention>
    <intervention id="3-062-000" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, il Consiglio deve porsi il problema che il sistema produttivo europeo non ha difesa contro la volatilità del prezzo del petrolio sui mercati, perché i mercati a termine sono ostaggio di una sofisticata speculazione finanziaria internazionale e, a causa di ciò, il prezzo ha ormai ben poco a che vedere con i fondamentali della domanda e dell'offerta. Il Consiglio deve porsi l'obiettivo di dare all'Unione europea uno strumento concreto per realizzare un mercato regolamentato, aperto a operatori selezionati e gestito da una controparte europea assolutamente affidabile.</p>
      <p sl="it">Va positivamente in questa direzione una proposta che nasce dal governo italiano per la realizzazione di una borsa europea del petrolio, con l'obiettivo di realizzare un mercato petrolifero stabile con enorme vantaggio per le imprese e per i consumatori. L'attenzione degli speculatori rivolta alle materie prime condiziona il prezzo del petrolio non più basato sul mercato spot, in quanto la somma degli anticipi e delle manovre speculative finisce per determinare domanda e offerta del mercato reale. Una borsa europea potrà trasformare l'attuale "non mercato" di barili di carta in un mercato vero di barili di petrolio veri efficiente, regolato e monitorato. Parliamo anche di questo al Consiglio europeo.</p>
    </intervention>
    <intervention id="3-063-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signor Presidente, onorevoli colleghi, mi fa piacere che il Consiglio europeo discuta contestualmente della sicurezza energetica e dell’innovazione. è fuor di dubbio, non si può parlare di sicurezza energetica senza soffermarsi anche sull’innovazione. Reputiamo ovviamente importante costruire un gasdotto nord-sud da affiancare a quello est-ovest, ma con questo non ci avvicineremo nemmeno lontanamente alla soluzione dei problemi causati dalla questione dell’approvvigionamento energetico. Per di più, non si ridurrà significativamente la dipendenza; è soltanto la direzione della dipendenza che cambierà. La dipendenza può essere ridotta al minimo nel lungo termine solamente se d’ora in poi porremo l’accento sulle energie rinnovabili e abbandoneremo i combustibili fossili.</p>
      <p sl="hu">è proprio in questo spirito che tra le priorità per l’innovazione noto la mancanza di enfasi sulle energie rinnovabili. A tale riguardo, vanno fatte due osservazioni in particolare: da una parte, le fonti di energia rinnovabile devono essere accessibili, vale a dire che i cittadini non devono addossarsi oneri aggiuntivi per l’utilizzo delle energie rinnovabili. D’altro canto, la dipendenza da paesi al di fuori dell’Unione europea non deve diventare una dipendenza in seno all’UE, vale a dire che i nuovi paesi membri meno sviluppati, tra cui Ungheria, Polonia e Repubblica ceca, devono avere la possibilità di recuperare terreno, in termini di energie rinnovabili, rispetto ai vecchi Stati membri che sono attualmente ai primi posti per lo sfruttamento delle fonti rinnovabili, quali Belgio, Paesi Bassi o anche Austria.</p>
      <p sl="hu">Soltanto mediante un’integrazione autentica di sicurezza energetica e innovazione eviteremo la crisi energetica che si profila all’orizzonte e che colpirebbe anche l’Europa.</p>
    </intervention>
    <intervention id="3-064-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signor Presidente, Commissario, Presidente in carica del Consiglio, non ci può essere progresso sociale senza crescita, né crescita senza energia.</p>
      <p sl="fr">L’energia è al centro del patto sociale europeo per la prosperità. Il cinquanta per cento della nostra fornitura di energia proviene da paesi all’esterno dell’Unione. Occorre diversificare urgentemente l’offerta e renderla più sicura e meno legata al carbonio. Stiamo parlando della nostra energia, e della sicurezza che dobbiamo ai nostri cittadini.</p>
      <p sl="fr">Presidente in carica, questo mi porta a esortarla a sostenere gli impegni assunti a livello internazionale con il progetto ITER, o sulla fusione. Questa tecnologia è sicura, sostenibile, gratuita e inesauribile. Il Consiglio europeo, in veste di autorità politica più alta, farebbe bene a sostenere questo progetto nei suoi rapporti con la comunità internazionale.</p>
      <p sl="fr">E questo mi porta a parlare del tema della ricerca e innovazione. Dagli anni novanta i programmi quadro per la ricerca e lo sviluppo rappresentano gli strumenti di intervento dell’Europa. Sono stati stanziati 53 miliardi di euro per il periodo 2007-2013. A che punto siamo? Commissario, attendiamo da quattro mesi la sua comunicazione sulla revisione del settimo programma quadro per la ricerca. Il Presidente Barroso ha dichiarato: “Meno burocrazia”. Ha ragione. Siamo affetti da un’asfissia amministrativa, e chi si occupa di ricerca si allontana dai programmi europei.</p>
      <p sl="fr">Mi preme richiamare la vostra attenzione sulla necessità urgente non solo di semplificare le procedure future, ma anche di dirimere le controversie passate, in quanto abbiamo un problema di fiducia con gli istituti di ricerca. A tale proposito, vorrei ringraziare la Commissario Geoghegan-Quinn per il suo lavoro eccellente.</p>
      <p sl="fr">I rapporti con la politica industriale sono deludenti, e dobbiamo valutarli. Le iniziative tecnologiche congiunte, dopo un inizio burrascoso, stanno facendo veramente la differenza in termini di riconoscimento delle esigenze dell’industria.</p>
      <p sl="fr">In conclusione, come strutturare il nostro spazio europeo? Il Consiglio europeo della ricerca deve diventare un organo a tutti gli effetti per rendere la nostra ricerca veramente europea. è questa l’Europa dei risultati che i nostri concittadini europei rispettano.</p>
    </intervention>
    <intervention id="3-065-000" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, ieri il nostro gruppo ha tenuto un vertice alternativo sull’energia in cui abbiamo chiesto un obiettivo vincolante del 20 per cento di efficienza energetica e 30 per cento di energie rinnovabili entro il 2020.</p>
      <p sl="es">Invece di concentrarci sul dettaglio delle nostre richieste, su cui si sono soffermati alcuni dei miei colleghi, io vorrei enfatizzare un elemento senza il quale i suddetti obiettivi non sono realizzabili: l’infrastruttura. La domanda è: vogliamo veramente un mercato europeo in cui un terzo dell’energia è fornito dalle energie rinnovabili? Se la risposta è sì, non dovremmo parlare di un obbligo del 10 per cento di infrastruttura entro il 2020 ?</p>
      <p sl="es">L’attuazione degli obiettivi inerenti alle energie rinnovabili presuppone una rete dotata di maggiore compatibilità, intelligenza e soprattutto interconnessione, per gestirne adeguatamente la variabilità. Tuttavia, siamo lontani dal conseguire il traguardo del 10 per cento stabilito nel Consiglio europeo di Barcellona quasi un decennio fa. Ad oggi, nove Stati non hanno ancora raggiunto tale traguardo; sono certa che converrete con me che se vogliamo conseguire risultati, questo obiettivo deve presentare lo stesso grado di conseguimento dei precedenti.</p>
      <p sl="es">Vorrei pertanto trasmettere al Presidente in carica del Consiglio il desiderio del nostro gruppo che il prossimo vertice giunga a conclusioni molto più ambiziose; conclusioni che citano livelli del 30 per cento di energie rinnovabili, del 20 per cento di efficienza e del 10 per cento di interconnessioni, tutti vincolanti.</p>
      <p sl="es">Vorrei anche menzionare brevemente il tema dell’innovazione: un’altra area in cui gradiremmo che le conclusioni del Consiglio fossero più ambiziose è quella di appalti pubblici innovativi. Il mio gruppo reputa che l’assegnazione di appalti per prodotti, processi e servizi innovativi rappresenti uno degli elementi chiave per dare impulso all’innovazione nel mercato.</p>
      <p sl="es">Ci interessa soprattutto promuovere e analizzare il suo rapporto con le associazioni europee per l’innovazione nel quadro comunitario per l’innovazione, un altro punto che il Consiglio non dovrebbe ignorare.</p>
    </intervention>
    <intervention id="3-066-000" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signor Presidente, per me gli investimenti nelle infrastrutture energetiche rappresentano il punto di partenza per conseguire i nostri obiettivi politici, assicurarci che i nostri cittadini e le nostre imprese abbiano accesso a un’energia sicura e accessibile in un mercato interno funzionante, e realizzare l’ambizioso pacchetto per le infrastrutture energetiche della Commissione, che considero un passo positivo.</p>
      <p sl="en">Tuttavia, oltre che ambizioni dovremmo essere anche pragmatici. Invece di riversare enormi somme in progressi altisonanti, dovremmo cercare di individuare e finanziare progetti più piccoli, efficienti in termini di costi e pragmatici, che possano fare veramente la differenza, come ad esempio migliorare le interconnessioni. Dovremmo considerare le obbligazioni europee per i progetti alla stregua di una soluzione per incoraggiare gli investimenti necessari nell’infrastruttura.</p>
      <p sl="en">In generale, la crisi ci costringe tuttavia ad adottare un approccio ragionevole, aperto e integrato alla nostra politica energetica: in primo luogo, prendendo in esame tutte le componenti della miscela energetica senza considerarle – o almeno senza considerarne alcune – moralmente inaccettabili, e in secondo luogo con una tabella di marcia integrata, che riconcili i nostri obiettivi, a volte contraddittori, in campo climatico, della sicurezza della fornitura e della competitività.</p>
    </intervention>
    <intervention id="3-067-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, sappiamo già che approfondire il mercato unico si tradurrà in una più ampia liberalizzazione e, di conseguenza, in una concentrazione monopolistica maggiore, a vantaggio dei grandi gruppi economici dei paesi più sviluppati dell’Unione europea.</p>
      <p sl="pt">Vorremmo esprimere il nostro profondo disaccordo con questa prospettiva in aree che, come quelle dell’energia, sono strategiche per lo sviluppo economico e sociale, in particolare dei paesi periferici. Tuttavia, la questione più grave è che tutte le dichiarazioni di Consiglio e Commissione – non ultima quella relativa al rafforzamento della cosiddetta “governance economica” – ignorano la realtà dei problemi sociali, dell’acuirsi delle disuguaglianze, della disoccupazione, dell’esclusione sociale, e della povertà energetica. Quest’ultima sta crescendo in maniera esponenziale in alcuni paesi, a causa dell’incremento dei prezzi dell’elettricità e dei combustibili.</p>
      <p sl="pt">La politica economica ed energetica dovrebbero avere un obiettivo centrale: il progresso sociale e il miglioramento delle condizioni di vita dei nostri cittadini; invece sta accadendo il contrario. è questa la ragione dell’indignazione che vediamo crescere nelle strade di molti dei nostri paesi, e adesso anche in Tunisia ed Egitto. Esprimiamo la nostra solidarietà ai popoli di quei paesi, e vogliamo che i loro diritti vengano rispettati, soprattutto dal Consiglio, che dovrebbe adottare una posizione chiara in materia.</p>
    </intervention>
    <intervention id="3-068-000" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">Signor Presidente, la misura in cui oggi l’UE necessita di “energizzare l’energia” è evidente se si esamina la questione della sicurezza energetica, della situazione geopolitica che ci circonda e della stessa politica energetica.</p>
      <p sl="en">L’Unione non dovrebbe restare indietro rispetto all’evoluzione degli eventi – come sta accadendo in Egitto e Tunisia. Per citare il mio onorevole collega Gahler, tuttavia, gli USA sono un passo indietro rispetto agli eventi, gli Stati membri sono un passo indietro rispetto agli USA, mentre Bruxelles è un passo indietro rispetto agli Stati membri.</p>
      <p sl="en">Quattro anni fa abbiamo attraversato una crisi energetica grave, e nel 2007, in quest’Aula, abbiamo adottato una relazione sulla sicurezza energetica. Sono passati quattro anni e siamo ancora agli albori di una politica comune per l’energia e di una politica per la sicurezza energetica. è molto importante che questo Consiglio, questo prossimo vertice, traduca il cambiamento dalle parole ai fatti.</p>
      <p sl="en">Ci occorre una sicurezza fisica, non soltanto piani, documenti, parole e incartamenti. è ora di svegliarsi. Cosa faremo se accadrà qualcosa di geopoliticamente grave in Nordafrica e in Medio Oriente? Siamo testimoni oculari di movimenti tellurici di grande entità. Il costo di un barile di petrolio è tornato a toccare la soglia dei 100 dollari USA. Se, nella peggiore delle ipotesi, dovesse venir bloccato il Canale di Suez, quanto siamo pronti come Unione a garantire la sicurezza della fornitura? A che punto siamo? Dopo aver sprecato quattro anni, non siamo preparati ad affrontare un’eventuale crisi energetica.</p>
      <p sl="en">Per tale ragione, la nostra aspettativa chiave è che il Consiglio europeo metta in moto un cambiamento vero in termini di mercato interno autentico per l’energia e di sicurezza della fornitura autentica, in senso materiale e fisico.</p>
    </intervention>
    <intervention id="3-069-000" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, venerdì si terrà il primo vertice sull’energia della storia dell’Unione europea, in quanto, con l’entrata in vigore del trattato di Lisbona, l’Unione detiene per la prima volta responsabilità dirette nel settore. Convengo con il Presidente Barroso che la politica energetica potrebbe diventare il prossimo grande progetto di integrazione dell’Unione europea. Tale questione presenta aspetti molteplici, e il Presidente Buzek ha sempre sostenuto che ci occorre una comunità energetica nell’UE.</p>
      <p sl="de">Per quanto riguarda il vertice, c’erano molte speranze e aspettative di trovare una soluzione alle questioni strategiche dell’Unione in materia di fornitura energetica. Quali sono le domande strategiche? Sì, onorevole Saryusz-Wolski, tra esse figura la dipendenza dell’UE dalle importazioni di energia, nonché l’enorme quantità di energia che continuiamo a sprecare, e le conseguenze negative del regime energetico attuale sugli ecosistemi e in particolare sull’atmosfera terrestre. Leggendo le conclusioni del Consiglio, mi viene da sospettare che questo vertice sull’energia si tradurrà in un’enorme delusione, in quanto non risponderà a nessuna di tali questioni importanti. Di fatto, è stato preparato in maniera carente in termini di visione comune, un aspetto imprescindibile, e di coerenza tra le risorse e gli strumenti che impieghiamo.</p>
      <p sl="de">Vorrei ricordare ancora una volta che ieri, in occasione del vertice alternativo sull’energia del gruppo dell’Alleanza Progressista di Socialisti e Democratici al Parlamento europeo, è stato proposto un concetto a cinque pilastri per rispondere a queste domande strategiche, ridurre le importazioni energetiche e lo spreco di energia e, ovviamente, eliminare gli effetti nocivi sull’ambiente. Gli strumenti proposti per conseguire tale obiettivo sono stati lo sviluppo delle energie rinnovabili, l’efficienza energetica e l’impiego della tecnologia dell’informazione per correlare tra loro le diverse fonti di energia. Questo sì che è stato un vertice sull’innovazione! Non avevo mai sentito parlare della possibilità di utilizzare l’informatica come fattore strategico. Ritengo pertanto che ci occorra una rivoluzione tecnologica, e questo vertice dovrebbe metterci sulla strada giusta. Ho tuttavia l’impressione che stia prendendo la direzione sbagliata.</p>
    </intervention>
    <intervention id="3-071-000" speaker_id="28584" name="Georgios Toussas" is_mep="True" mode="spoken">
      <p sl="el">Signor Presidente, l’imminente riunione del Consiglio europeo si svolgerà sullo sfondo del persistere della crisi capitalistica e dell’inasprirsi della concorrenza tra i monopoli, sia in seno all’Unione europea, sia tra l’Unione europea e altri centri imperialisti, per accaparrarsi energia e innovazione. Si tratta di due settori vitali per il capitale. Grandi regioni quali il Medio Oriente, l’Asia e l’Africa, fanno da scenario a un’aspra concorrenza imperialistica e a svariati interventi per controllare le risorse che generano ricchezza e le rotte di trasporto dell’energia, e questo sta causando povertà estrema, sfruttamento impietoso e repressione, in collaborazione con le classi borghesi in patria e a svantaggio del popolo. Questa politica reazionaria sta fomentando rivolte popolari, quali quelle che stanno scoppiando proprio adesso in Egitto e in altri paesi, a dimostrazione del fatto che il popolo è il protagonista della storia.</p>
      <p sl="el">Il Κομμουνιστικό Κόμμα Ελλάδας esprime la propria solidarietà al popolo egiziano in protesta. Esorta a esprimere sostegno e solidarietà reali. La priorità di base del vertice, che non è stata formalmente inserita all’ordine del giorno ma che verrà discussa, è la strategia UE 2020. Le priorità in termini di attuazione di una governance economica rafforzata si muoveranno nella medesima direzione.</p>
    </intervention>
    <intervention id="3-072-000" speaker_id="96903" name="Paulo Rangel" is_mep="True" mode="spoken">
      <p sl="pt">Signor Presidente, non ho dubbi sull’importanza di questo Consiglio, essenzialmente per le questioni relative alla ripresa delle economie europee, in particolare energia e innovazione. Non posso quindi esimermi dal sottolineare che questo Consiglio è sostanzialmente parte integrante dell’attuazione della strategia Europa 2020: fa parte di quel lato della medaglia che è rappresentato da crescita, competitività e ripresa economica.</p>
      <p sl="pt">Tuttavia, data l’importanza della questione, vorrei rivolgere un appello, che è il motivo per cui ho preso la parola. Oltre a temi importanti quali energia e innovazione, chiedo a questo Consiglio di trattare la questione della crisi finanziaria in cui si dibatte l’Unione europea e di individuarne una soluzione. Credo che non ci sia tempo da perdere.</p>
      <p sl="pt">Inoltre, anche se non possiamo attenderci una soluzione al problema dal Consiglio di venerdì, e anche se dovremo aspettare la riunione del Consiglio di marzo, è essenziale che i capi di Stato o di governo si preparino a rendere più flessibile il fondo per la stabilità a partire dal 4 febbraio, oltre a prepararsi a rilanciare il governo economico europeo.</p>
      <p sl="pt">Reputo che tale questione sia fondamentale e che non possa restare ai margini di questo Consiglio. Consentitemi ora di sollevare un altro punto su questo Consiglio: spero che rediga anche una strategia comunitaria per il Mediterraneo; auspico che formuli una posizione in merito alle situazioni attualmente in atto in Tunisia ed Egitto. In altre parole, malgrado l’importanza delle questioni dell’energia e dell’innovazione, spero che questo Consiglio affronti anche gli aspetti della crisi finanziaria e della crisi politica in Nordafrica.</p>
    </intervention>
    <intervention id="3-073-000" speaker_id="5729" name="Kathleen Van Brempt" is_mep="True" mode="spoken">
      <p sl="nl">Signor Presidente, chiederei agli onorevoli parlamentari di dare un’occhiata all’invito del Presidente Van Rompuy alla prossima riunione del Consiglio, in cui si legge: “parleremo di energia, e mi piacerebbe soprattutto concentrarmi sulla fornitura e sulla sicurezza energetica”. Tuttavia, il Consiglio ha scelto la discussione sbagliata. L’approvvigionamento energetico e la sicurezza energetica sono sicuramente importanti, certo che lo sono, ma soltanto nel quadro di un obiettivo più globale, e in particolare nel quadro di un sistema energetico che sia totalmente indipendente e sostenibile nel lungo periodo.</p>
      <p sl="nl">Sono ovviamente d’accordo con molte delle dichiarazioni che sono state espresse, ma vorrei orientare maggiormente la discussione al futuro. Benché in questo momento sia assente, l’onorevole Reul, presidente della commissione per l’industria, la ricerca e l’energia, ha affermato che i politici non dovrebbero formulare trippe proposte nuove. Ebbene, ha torto. è compito dei politici avere una visione del futuro e formulare obiettivi che siano in linea con la medesima.</p>
      <p sl="nl">Il nostro obiettivo dovrebbe essere il passaggio completo alle energie rinnovabili entro il 2050. Non lo dicono soltanto alcuni politici isolati o qualche gruppo politico. No, gli scienziati affermano che è un obiettivo realistico se cominceremo a muoverci adesso nella direzione giusta per conseguire tale traguardo entro il 2050. C’è poi anche la questione dell’efficienza energetica, come rilevato da molti oratori. Tra parentesi, il Presidente Barroso ne ha parlato molto bene, e spero con tutto il cuore che il Commissario in carica riesca a dare seguito alle sue parole coi fatti.</p>
      <p sl="nl">Dobbiamo inoltre investire massicciamente nelle energie rinnovabili: localmente, a livello di comune, ma anche in diversi progetti speciali di grande respiro, quali l’anello del Mare del Nord e altri relativi ai pannelli solari.</p>
      <p sl="nl">Infine – ed è qui che all’Europa spetta un compito molto speciale – ci occorre una rete energetica che garantisca di poter tradurre tutto questo in realtà. è responsabilità dell’Unione europea fornire i fondi, e il Consiglio dovrebbe prendere delle decisioni in merito questo venerdì.</p>
    </intervention>
    <intervention id="3-074-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, il vertice sull’energia potrebbe rimettere l’Unione europea sulla buona strada in termini di crescita economica. Affinché la sua ambizione di diventare l’economia globale più sostenibile possa avverarsi, deve delineare una nuova strategia energetica per l’Europa. Serve un approccio comunitario e coerente sia per la produzione, sia per l’efficienza.</p>
      <p sl="ro">Produzione vuol dire fonti, trasporto e distribuzione. Le regioni del Mar Nero e del Mar Caspio dispongono di nuove fonti di energia che possono essere sviluppate nell’arco di tempi molto lunghi. Si possono creare nuove rotte di trasporto in questa regione. Il corridoio meridionale, e il particolare il gasdotto Nabucco, sono imprescindibili in questo frangente. Anche la strategia del Danubio può aiutare a sviluppare nuove rotte per la fornitura di gas naturale o petrolio. Non possiamo parlare di politica comune in assenza di una rete energetica comune. L’interconnessione tra le reti nazionali è il primo passo verso un mercato interno unico dell’energia.</p>
      <p sl="ro">L’efficienza energetica è imprescindibile. Vanno adottati provvedimenti in tal senso, ma l’Unione deve attuare il piano d’azione in quest’area negli anni a venire. L’efficienza energetica eserciterà un impatto notevole sulla crescita economica, sui metodi utilizzati per tagliare le emissioni di CO2 e sulla creazione di posti di lavoro in settori quali l’informatica, l’edilizia e i servizi.</p>
      <p sl="ro">Per quanto riguarda la situazione in Nordafrica, dobbiamo garantire che le azioni proposte dal Consiglio assicurino una transizione pacifica in questa regione, e che le nuove organizzazioni si insedino in maniera democratica.</p>
    </intervention>
    <intervention id="3-075-000" speaker_id="28310" name="Edite Estrela" is_mep="True" mode="spoken">
      <p sl="pt">Signor Presidente, energia e innovazione sono questioni molto importanti, che sono fondamentali per la strategia Europa 2020 e che possono contribuire a una crescita intelligente e sostenibile, nonché a creare posti di lavoro più numerosi e migliori.</p>
      <p sl="pt">Di fatto, l’energia e l’innovazione sono settori in cui il mio paese, il Portogallo, sta effettuando investimenti su larga scala con buoni risultati. Negli ultimi anni il Portogallo ha raddoppiato i propri investimenti in R&amp;S e ha raggiunto i primi cinque paesi nella classifica delle energie rinnovabili: il 31 per cento dell’elettricità consumata proviene già da fonti rinnovabili e si prevede che tale quota raggiunga il 60 per cento nel 2020.</p>
      <p sl="pt">Tuttavia, come già ricordato, il Consiglio non può ignorare quello che sta accadendo in Egitto: una rivoluzione popolare. Né può ignorare la crisi finanziaria ed economica. Gli Stati membri della zona dell’euro più in difficoltà stanno facendo il loro dovere e adottando misure di austerità, che sono necessarie per contenere il disavanzo e calmare i mercati. Tali misure presuppongono grandi sacrifici per le famiglie e le imprese.</p>
      <p sl="pt">Ma l’UE sta facendo quello che dovrebbe? Non credo. La risposta europea agli attacchi sferrati all’euro dagli speculatori – è attraverso il debito sovrano che gli speculatori stanno attaccando la moneta unica – è stata frammentaria, tardiva e inefficace. La diagnosi è stata fatta e la prescrizione è nota: l’Unione europea deve migliorare il coordinamento economico, e rendere più forte e flessibile il fondo europeo per la stabilità finanziaria, in modo da poter acquistare il debito pubblico dei paesi sottoposti alle maggiori pressioni da parte dei mercati. In altre parole, siamo di fronte a problemi globali che esigono una risposta globale. è anche quello che si aspettano i cittadini dal prossimo Consiglio europeo.</p>
    </intervention>
    <intervention id="3-076-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, circostanze speciali esigono politiche speciali e sicuramente, adesso che stiamo cercando di trascinarci fuori dalla crisi, è positivo che nell’ordine del giorno del Consiglio abbiano trovato posto l’energia e l’innovazione. Sono fattori chiave per la competitività europea, e anche per l’occupazione del prossimo futuro. Ne abbiamo abbastanza di cifre e relazioni. Adesso dobbiamo muoverci e progredire.</p>
      <p sl="nl">Siamo molto indietro soprattutto nel campo dell’infrastruttura transfrontaliera e delle interconnessioni. Adesso dovremmo adottare nuovi strumenti, quali le obbligazioni per i progetti, e utilizzare le garanzie della Banca europea degli investimenti per facilitare gli investimenti.</p>
      <p sl="nl">Il secondo punto è l’innovazione. Questa settimana è stata pubblicata la tabella europea sull’innovazione, da cui emerge che alcuni paesi sono in ritardo. è comprensibile in tempi di crisi, ma non dovremmo anche mobilitare altri strumenti? I Fondi strutturali, ad esempio, che presuppongono cofinanziamenti pubblici per portare a termine iniziative. Occorre porre un’enfasi ancora maggiore sugli investimenti pubblici e l’innovazione, in un momento in cui siamo carenti proprio in questo campo. L’ha suggerito anche il ministro. Questo tipo di innovazione dovrebbe smuovere le cose senza dover immediatamente sbloccare nuovi fondi. In questo modo avremmo un aiuto sostanziale per conseguire gli obiettivi del 2020 della sostenibilità, delle azioni intelligenti e del rilancio dell’occupazione. Vi auguro buona fortuna.</p>
    </intervention>
    <intervention id="3-077-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, al vertice europeo sull’energia in programma per il 4 febbraio, l’Unione europea deve trovare un accordo al livello politico più alto su misure prioritarie volte a istituire il mercato interno dell’energia e a sviluppare l’infrastruttura dell’energia, oltre che su misure per ridurre il consumo di energia, incentivare l’efficienza energetica e promuovere le energie rinnovabili.</p>
      <p sl="ro">Ci occorre un piano d’azione per lo meno decennale che garantisca sia la solidarietà tra gli Stati membri in caso di gravi interruzioni della fornitura di energia, sia un nuovo impulso alla sicurezza energetica mediante la diversificazione delle rotte e delle fonti di fornitura energetica. L’Unione deve modernizzare le sue infrastrutture energetiche e prevedere l’interconnessione tra le infrastrutture degli Stati membri. In questo contesto, mi preme sottolineare l’importanza geostrategica della grande regione del Mar Nero per la sicurezza energetica dell’Unione europea.</p>
      <p sl="ro">Il mercato comune dell’energia dev’essere al servizio dei cittadini comuni, per i quali il prezzo dell’energia deve continuare a essere accessibile, e deve rendere l’industria europea ecoefficiente sia creando occupazione nell’UE, sia sviluppando il settore industriale.</p>
    </intervention>
    <intervention id="3-078-000" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Signor Presidente, in campo energetico ci siamo posti degli obiettivi che coprono tutti e tre i pilastri della politica comune per l’energia: competitività, sostenibilità e sicurezza della fornitura. Per realizzare tali obiettivi abbiamo già adottato due pacchetti di ampio respiro: il primo sul clima e l’energia, e il secondo sulla liberalizzazione. Per tale ragione, non credo che ci occorrano nuove leggi in materia di energia, dovremmo invece concentrarci di più sull’applicazione delle norme esistenti.</p>
      <p sl="sl">Che senso ha mettere nero su bianco obblighi supplementari, se è per questo ancora più severi, se non riusciamo a conformarci a quelli esistenti? Dobbiamo migliorare la credibilità dell’Unione, per questo sostengo che non ci servono nuovi requisiti per migliorare l’efficienza energetica. Aziende e famiglie devono decidere in base alle condizioni di mercato. Finora il miglioramento dell’efficienza è stato considerato la misura più economica, una situazione in cui tutti traggono vantaggi, per così dire, e io non vedo la necessità di istituire nuovi obiettivi vincolanti.</p>
      <p sl="sl">Dobbiamo inoltre creare un ambiente che incoraggi gli investimenti nelle infrastrutture. è il mercato che deve intervenire, non i fondi pubblici dei bilanci europei e nazionali. Dobbiamo evitare le sovvenzioni statali e i meccanismi non soggetti al mercato, che conducono a un accentramento dell’economia, ostacolano la concorrenza e soffocano la creatività. L’energia fa parte dell’ETS e il prezzo del carbonio dev’essere il motore principale dello sviluppo.</p>
      <p sl="sl">In campo energetico dobbiamo anche migliorare il coordinamento transfrontaliero e la pianificazione strategica di nuove infrastrutture. Per questo l’Agenzia europea per la cooperazione fra i regolatori dell’energia, che sarà operativa da marzo a Lubiana, dovrà ricevere il maggior sostegno possibile per svolgere efficacemente i propri compiti.</p>
    </intervention>
    <intervention id="3-079-000" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, in linea di principio appoggio l’idea di un patto europeo per la competitività che disciplini l’armonizzazione dell’età pensionabile e, soprattutto, acceleri il mutuo riconoscimento delle qualifiche accademiche e professionali, oltre che coordinare meglio la ricerca e lo sviluppo.</p>
      <p sl="en">Sottolineo la necessità di creare un mercato dell’energia pienamente integrato entro il 2015. Posso sperare che, tra quattro anni, l’Estonia, la Lettonia e la Lituania cesseranno di essere isole energetiche isolate in termini di fornitura di gas?</p>
      <p sl="en">Dalla presidenza ungherese ci attendiamo una vera svolta nello sviluppo di una rete europea integrata di infrastrutture e interconnessioni per gas, petrolio ed elettricità dal Baltico al Mare Adriatico.</p>
      <p sl="en">Mi rivolgo inoltre al Consiglio affinché salvaguardi la produzione locale sostenibile di elettricità creando condizioni paritarie per la concorrenza, per i produttori sia comunitari sia non comunitari. è inoltre tempo di affrontare a livello comunitario il problema della rilocalizzazione delle emissioni di carbonio nel settore dell’elettricità.</p>
      <p sl="en">Infine, è deplorevole che i ministri degli Esteri comunitari non abbiano trovato un accorso sulla condanna chiara degli attacchi settari contro i cristiani in Egitto e Iran. Due settimane fa il Parlamento ha fornito una base solida per assumere una posizione forte e unita su questo problema drammatico. Se il Consiglio europeo non reagirà tempestivamente, creerà l’impressione che la difesa delle minoranze cristiane tradizionali al di fuori dell’Europa non sia una priorità dell’Unione.</p>
    </intervention>
    <intervention id="3-080-000" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, in primo luogo, i cittadini delle nazioni arabe hanno gli stessi diritti di chiunque altro alla democrazia e ai diritti umani. Reputo imperativo che la politica dell’Unione europea sostenga le forze democratiche di tutti i paesi in cui assistiamo all’avvicinarsi di un cambiamento. Ci assicureremo che tale cambiamento vada nella direzione della democrazia e dei diritti umani, in quanto tutti i paesi limitrofi dell’Europa sono interessati da tale cambiamento. Lo vediamo nei paesi del partenariato orientale e anche nei paesi dell’Africa settentrionale. Dobbiamo necessariamente essere risoluti, inamovibili e forti nel nostro messaggio di sostegno alle forze democratiche, dovunque emergano, e dobbiamo renderle il più forte possibile.</p>
      <p sl="en">In secondo luogo, in campo energetico, abbiamo bisogno dell’efficienza energetica. Disponiamo a tal fine di molti programmi. Ma dobbiamo anche garantire a livello europeo reti e sistemi comuni per la distribuzione di gas ed elettricità. è un modo per utilizzare in maniera efficiente le fonti energetiche. In secondo luogo, dobbiamo anche garantire di disporre della produzione necessaria per abbandonare i combustibili fossili e avere prezzi bassi senza emissioni di biossido di carbonio. La dismissione delle centrali nucleari ci sta ostacolando. La via del progresso consiste nello sfruttare le nostre fonti di energia associate a una rete comune e a un mercato comune dell’energia.</p>
    </intervention>
    <intervention id="3-081-000" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, onorevoli colleghi, sarò franco. Non vedo alcuna determinazione, sincerità o dinamismo. Il tempo corre. A volte ho la sensazione che stiamo ancora cercando di esprimere i nostri desideri ai capi di Stato o di governo invece che occuparci della sostanza di ciò che è necessario intraprendere. Dobbiamo dare urgentemente prova di maggiore coraggio per avere un’Europa più presente. Dobbiamo avere il coraggio di trovare un accordo su quello che è necessario, non soltanto su ciò che è possibile. Dobbiamo rompere con la tradizione di bloccare o ritardare continuamente ciò che occorre fare per motivi di politica interna. Non dobbiamo redigere elenchi delle cose che non si possono fare a causa dell’egoismo e protezionismo nazionale, bensì dobbiamo capire cosa va fatto insieme, come Europa, per essere competitivi e rispondere in maniera adeguata alla crisi.</p>
      <p sl="de">Gli eventi impongono nuovi atti di solidarietà. Esigono che si compia il prossimo passo avanti verso l’integrazione. Presuppongono una rapida correzione delle carenze strutturali dell’unione monetaria, vale a dire l’unione economica e sociale. Sono favorevole al patto per la concorrenza e al mercato interno dell’energia, in quanto può anche garantire il calo dei prezzi, una maggiore indipendenza e la creazione di crescita e occupazione. Tuttavia, dobbiamo anche approvare lo spazio per la ricerca, l’innovazione e l’istruzione, in altre parole per una maggiore europeizzazione dell’istruzione e della politica per la ricerca. Sono inoltre a favore della governance economica, a patto che coinvolga la Commissione, mentre mi oppongo a un nuovo intergovernativismo che comprometta il trattato di Lisbona.</p>
    </intervention>
    <intervention id="3-082-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="en">Signor Presidente, dal Consiglio europeo ci attendiamo che approvi la proposta che nessuno Stato membro dell’UE rimanga un’isola energetica dopo il 2015.</p>
      <p sl="en">Di norma, negli Stati membri in cui il settore del gas naturale è dominato da un unico grande operatore, le interconnessioni tendono ad essere assenti. Qualsiasi progresso infrastrutturale che possa comportare l’ingresso di un nuovo operatore procede molto lentamente, in quanto gli investimenti dei monopoli verticalmente integrati tendono a essere diretti all’ulteriore consolidamento della posizione dominante, mentre è difficile attrarre nuovi investitori in un mercato chiuso.</p>
      <p sl="en">L’attuazione della direttiva europea sul gas – vale a dire la piena separazione della struttura proprietaria – è l’unica maniera efficace e ragionevole per incoraggiare gli investimenti nell’infrastruttura (in questo caso in Lituania), introdurre la concorrenza ed accelerare l’integrazione nel mercato interno dell’energia dell’UE.</p>
      <p sl="en">Tuttavia, è assurdi che uno Stato membro dell’UE sia soggetto a minacce o addirittura a discriminazioni per aver recepito la legislazione comunitaria, mentre l’UE stessa sembra starsene in disparte a guardare.</p>
      <p sl="en">Vorrei pertanto invitare voi, onorevoli colleghi, la Commissione e il Consiglio, a sfruttare ogni occasione per esprimere apertamente il vostro dissenso rispetto alle pressioni che vengono esercitate su uno Stato membro per indurlo a derogare dall’acquis comunitario, e per consolidare questa vostra posizione nell’ambito della riunione del Consiglio europeo. Mi preme inoltre ricordare che l’attuazione della direttiva comunitaria sul gas in Lituania viene seguita con attenzione da altri Stati membri in cui vigono condizioni analoghe.</p>
      <p sl="en">In assenza di tale accesso, pregiudicheremo l’obiettivo di un mercato comunitario interno dell’energia pienamente integrato e funzionante entro il 2014.</p>
    </intervention>
    <intervention id="3-083-000" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Signor Presidente, in quest’Aula vigono opinioni divergenti su quali elementi rivestano la maggiore importanza per lo sviluppo dell’energia in Europa. Alcuni ritengono che la risposta risieda nelle risorse di energia rinnovabile, mentre altri prediligono l’energia nucleare; altri ancora sono dell’idea che la conservazione dell’energia rivesta l’importanza maggiore. Tuttavia, una questione che credo ci trovi tutti d’accordo è che in Europa dobbiamo istituire reti comuni per l’energia, al fine di rimediare alla situazione in cui alcuni Stati membri sono completamente isolati dagli altri in termini di mercato dell’elettricità o del settore del gas. In tale contesto, al Consiglio europeo che si terrà questo venerdì, si discuterà di come sviluppare reti energetiche comuni in Europa e, a tale proposito, mi pare che la questione più importante sia la provenienza dei fondi. Bisogna inoltre reperire i finanziamenti per quei progetti che non sono direttamente giustificabili dal punto di vista commerciale nel breve periodo – finanziamenti congiunti per eliminare le isole energetiche.</p>
      <p sl="lv">Grazie dell’attenzione.</p>
    </intervention>
    <intervention id="3-084-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, vorrei complimentarmi con la presidenza ungherese dell’UE per il fatto che questo tema dall’importanza così rilevante venga finalmente discusso al livello più alto, in sede di Consiglio. Un’energia dai costi sostenibili e universalmente accessibile è nell’interesse di tutti gli Stati membri dell’UE. L’Unione europea deve sfruttare tutte le potenziali fonti di energia. Abbiamo tuttavia trascurato un elemento, che nessuno ha notato. Il Premio Nobel ungherese György Oláh ha scoperto un’economia del metanolo. Esistono già numerosissime stazioni di metanolo in Cina, mentre in Europa questo genere di fornitura energetica è presente solamente in Islanda. Non esiste alcun tipo di economia energetica basata sul metanolo nell’UE, benché sia estremamente economica, visto che genera energia dal biossido di carbonio, acqua ed elettricità che può essere utilizzata per alimentare le automobili, per generare elettricità, per il riscaldamento e per altre applicazioni.</p>
    </intervention>
    <intervention id="3-085-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, una delle questioni oggetto di discussione al Consiglio europeo sarà il miglioramento delle condizioni quadro – indipendentemente da quali siano – per la ricerca e l’innovazione nell’Unione europea.</p>
      <p sl="en">Ovviamente c’è una differenza tra invenzione e innovazione, e tra queste ultime e l’applicazione dei brevetti. Tuttavia, se si dovesse cercare un’ubicazione geografica di uno o di tutti questi elementi, non si noterebbe una distribuzione geografica uniforme nel mondo.</p>
      <p sl="en">Si riscontrerebbe una presenza particolarmente elevata in determinati paesi del mondo che intrattengono legami diretti o storici con l’Europa. Perché le cose stanno così? La ragione di ciò potrebbe darci un’idea delle condizioni quadro così tanto ambite dall’Unione dell’innovazione? Quale potrebbe essere la spiegazione? Ebbene, una volta escluso il clima, la presenza di qualche elemento nell’acqua, il regime alimentare abituale e lo svezzamento dei bambini dall’uso del pannolino in un clima rigido, che cos’altro rimane?</p>
      <p sl="en">Ebbene, temo di non avere una risposta. Ma qualsiasi essa sia, dobbiamo accertarci di non scartarla per ignoranza.</p>
    </intervention>
    <intervention id="3-086-000" speaker_id="23816" name="András Gyürk" is_mep="True" mode="spoken">
      <p sl="hu">Signor Presidente, il vertice sull’energia del 4 febbraio potrebbe imprimere una vera svolta, una coincidenza di parole e fatti. Il Consiglio si ritroverà sul tavolo la questione della strategia e, al contempo, quella delle infrastrutture necessarie per la sua applicazione. Auspico che l’esito confermi le nostre aspettative e che il 4 febbraio possiamo assistere alla creazione di una vera politica comune europea dell’energia.</p>
      <p sl="hu">Mi consenta un’osservazione finale, signor Presidente. Vorrei rendere noto che approvo la corrispondenza che si è svolta tra la Commissione europea e il governo ungherese sulla questione della legge ungherese in materia di media. Sono lieto che il dialogo stia seguendo le vie procedurali consuete in casi del genere. Ciò dovrebbe costituire una rassicurazione per tutti coloro che hanno interesse alla risoluzione di tale questione. Sono convinto che si potrebbe chiudere il caso nel giro di poche settimane. Eventuali altri attacchi politici maligni e infondati saranno superflui. Sono dell’avviso che sia questo il modo giusto di difendere gli interessi dell’UE, e non quello di cui abbiamo avuto prova oggi in uno degli interventi in Aula.</p>
    </intervention>
    <intervention id="3-087-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Il prossimo decennio sarà cruciale per tutta l’Unione europea, i quanto gli Stati membri dovranno prendere decisioni sostanziali: sostituire le risorse e infrastrutture esistenti e soddisfare la domanda crescente di energia, che sarà essenziale per lo sviluppo economico europeo del futuro. Questo Consiglio europeo sull’energia è veramente molto importante. Potrebbe trasformarsi in un evento storico se si troverà un accordo su principi specifici per lo sviluppo del mercato interno dell’energia. Ciò permetterebbe a tutti i 27 paesi membri dell’Unione europea di coordinare in maniera autentica le loro azioni e di adoperarsi a favore di un ambiente economico più grande e competitivo, di un aumento dell’occupazione e di una riduzione dell’esclusione sociale. Reputo che sia molto importante stabilire tempistiche accurate per ridurre o eliminare le isole energetiche negli Stati membri. A tal fine è particolarmente importante dare prova di volontà politica e solidarietà e sviluppare non soltanto progetti commercialmente appetibili, ma anche iniziative necessarie per l’Unione europea. Credo inoltre che sia molto importante stabilire tempistiche vincolanti per gli Stati membri, per indurli a onorare tempestivamente i loro impegni in termini di attuazione di tali progetti. Benché le decisioni sugli investimenti dipendano solitamente dagli operatori del mercato, anche le decisioni politiche sono estremamente significative per la creazione di un ambiente per gli investimenti stabile e trasparente.</p>
    </intervention>
    <intervention id="3-088-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. − Signor Presidente, questa discussione conferma senza ombra di dubbio che l’energia e l’innovazione sono entrambe assolutamente cruciali per il futuro dell’Europa e dell’economia europea. Conveniamo tutti sul fatto che, se adotteremo subito le misure giuste, non solo offriremo un contributo importante alla ripresa economica a breve termine, ma renderemo anche la nostra economia europea molto più competitiva nel lungo periodo.</p>
      <p sl="en">Concordo inoltre con tutti coloro che hanno chiesto obiettivi realistici e azioni concrete. La Commissione sta insistendo con fermezza per ottenere obiettivi molto chiari. Vorremmo realizzare un mercato interno autentico nel campo dell’energia entro il 2014. è tempo di liberare il potenziale del mercato interno in questo campo così importante dell’economia. Solo per citare una cifra: se procederemo nella maniera giusta, i consumatori potranno risparmiare 13 miliardi di euro grazie alla possibilità di acquistare l’elettricità da un fornitore più a buon mercato. Sono più di 100 euro l’anno a consumatore, e siamo solo all’inizio. Dobbiamo pertanto convincere il Consiglio europeo ad assumersi veramente la responsabilità in campo energetico e ad esercitarla in relazione all’importantissimo recepimento della legislazione non solo a livello europeo, ma anche a livello nazionale, in ogni Stato membro.</p>
      <p sl="en">Ho ascoltato con attenzione i nostri eurodeputati dei paesi baltici. Credo sia giunto il momento di superare il problema delle isole energetiche. Il 2015 è pertanto il termine giusto per perfezionare il lavoro su questo progetto così importante e per collegare i nostri Stati membri baltici alla vera rete europea.</p>
      <p sl="en">Un’osservazione che mi ha trovato in leggero disaccordo è stata la dichiarazione sul discorso dello stato dell’unione di Barack Obama. L’ho ascoltato e devo ammettere che ho pensato che fosse molto in linea con quello che facciamo qui in Europa – con quello che abbiamo suggerito nella strategia UE 2020. Ha parlato di efficienza energetica, dell’importanza dell’istruzione, del nuovo slancio per la tutela dell’ambiente e della riduzione della povertà. Sono gli stessi obiettivi che ci siamo prefissati anche noi per i prossimi 10 anni.</p>
      <p sl="en">Ritengo fermamente che siamo all’avanguardia nel campo delle politiche ambientali. Potete verificare la posizione dell’Unione europea in tutti i vertici sull’ambiente, e constaterete quanta energia viene investita nel far imboccare al mondo la strada giusta in questo campo specifico. Per quanto riguarda i nostri obiettivi – i nostri famosi obiettivi per il 2020 – siamo messi piuttosto bene in termini di riduzione delle emissioni. Stiamo procedendo in maniera discreta anche per quanto riguarda l’aumento della quota delle risorse rinnovabili in tutta la nostra produzione energetica.</p>
      <p sl="en">Però è vero – e mi sembra doveroso riconoscerlo – che siamo in ritardo nella realizzazione degli obiettivi di efficienza energetica. Pertanto noi, come Commissione, seguiremo molto da vicino gli sviluppi in questo campo e procederemo a una revisione degli obiettivi nel 2013. Vi garantisco che, se i risultati non saranno sufficientemente ambiziosi, valuteremo seriamente l’opportunità di imporre obiettivi legalmente vincolanti anche per questo settore. Sappiamo tutti che l’energia pulita è energia sicura.</p>
      <p sl="en">Per quanto riguarda i commenti sull’economia dell’innovazione, è evidente che dobbiamo innalzare il livello delle priorità dell’innovazione e delle politiche per l’innovazione. Dobbiamo sfruttare appieno il potenziale che esiste da anni in Europa in questo campo. Per quel che concerne la riduzione del divario che ci separa da USA e Giappone in termini di innovazione, constatiamo che non stiamo raggiungendo i risultati che ci eravamo prefissati. Le economie emergenti sono ormai a un passo da noi, pertanto dobbiamo concentrarci il più possibile su questo fronte.</p>
      <p sl="en">Dovremo analizzare le ragioni reali della mancanza di progressi ambiziosi. Una di queste è già stata citata, segnatamente il problema della burocrazia, delle lungaggini e delle norme eccessivamente complicate. La Commissione ha pertanto già suggerito – una proposta adottata la scorsa settimana – una semplificazione delle norme del settimo programma quadro per tutte le politiche per l’innovazione. Credo che la discussione sul prossimo quadro finanziario pluriennale rappresenterà un’ottima occasione per migliorare il modo in cui eseguiamo ed attuiamo i programmi europei, in quanto parleremo anche di normative finanziarie. Dovremo impegnarci per instaurare un equilibrio tra un controllo adeguato e la necessaria flessibilità nell’esecuzione dei programmi, in modo da non creare ulteriori lungaggini burocratiche in relazione ai programmi che rivestono un’importanza particolare per la promozione delle politiche in materia di innovazione in Europa.</p>
      <p sl="en">Si parlerà ovviamente anche di economia. La riunione del Consiglio europeo di febbraio sarà un vertice di transizione e il tentativo di trovare un approccio complessivo alle sfide economiche attuali in Europa, che sia in rapporto alla zona dell’euro o nel campo del miglioramento della governance economica per l’intera Unione europea. Vi posso assicurare che la Commissione è infaticabile nel proporre misure volte a stabilizzare la situazione del mercato finanziario e nel ricercare soluzioni a lungo termine. Reputiamo che il tutto debba rappresentare una risposta onnicomprensiva che ci consentirà in ultima analisi di abbandonare l’atteggiamento reattivo e pianificare misure a lungo termine e un rafforzamento dell’economia europea nel lungo periodo.</p>
      <p sl="en">Per quanto riguarda le osservazioni sulle modifiche al trattato e sull’istituzione del meccanismo europeo permanente per la stabilità, la Commissione è convinta che il trattato garantisca le condizioni ideali per un ulteriore rafforzamento della governance economica. è evidente che operare in tal senso al di fuori del quadro dell’Unione solleva questioni politiche e istituzionali che dovranno essere soggette a un esame accurato da parte della Commissione. Sono certo che i leader tratteranno anche questo tema nella riunione del Consiglio europeo di venerdì.</p>
      <p sl="en">Stamattina nel collegio dei Commissari si è discusso anche della situazione in Egitto e in Tunisia. è emerso un sostegno innegabile a favore delle aspirazioni legittime del popolo egiziano e una conferma chiara del fatto che la Commissione è pronta a intensificare la propria assistenza all’Egitto e al suo popolo per questa transizione. Seguirà la discussione sulla situazione in Tunisia ed Egitto, e sono certo che la mia collega Cathy Ashton la analizzerà in termini più precisi.</p>
    </intervention>
    <intervention id="3-089-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. − Signor Presidente, vorrei ringraziare gli oratori per tutte le osservazioni e gli interventi. Ho assistito a una discussione molto preziosa qui in Parlamento, che sicuramente contribuirà alla discussione dei capi di Stato e di governo in materia di energia e innovazione, in programma per venerdì.</p>
      <p sl="en">Comprendo perfettamente i timori del Parlamento per il fatto che non stiamo facendo abbastanza per l’energia o l’innovazione. Siamo molto impegnati sul fronte della creazione di un mercato interno europeo per l’energia, ai sensi delle disposizioni in materia contenute nel trattato di Lisbona; siamo determinati a muoverci in questa direzione. Vi invito naturalmente a incoraggiarci a fare di più in tal senso. Non voglio entrare nei dettagli, in quanto ritengo che il Vicepresidente Šefčovič abbia illustrato in maniera accurata tutti gli aspetti della futura politica energetica comune europea.</p>
      <p sl="en">Lo stesso dicasi per l’innovazione. Siamo tutti convinti che occorra essere più ambiziosi nel campo dell’innovazione; l’Unione dell’innovazione è un investimento cospicuo per il futuro.</p>
      <p sl="en">Un’Europa forte non può sopravvivere senza politiche comuni forti, e la politica europea per l’energia e l’innovazione dovrebbe figurare tra queste.</p>
      <p sl="en">La domanda che vorrei rivolgere all’onorevole Schulz è perché mi ha chiesto di rispondere in veste di rappresentante del governo ungherese. Credo che abbia letto una lettera diversa da quella da noi inviata alla Commissione. Ha dichiarato che il governo ungherese non ha tenuto conto del consenso in seno alla Commissione e non è stato pronto ad accoglierlo. Permettetemi di citare qualche frase della lettera, a cominciare dalla dichiarazione secondo cui il governo della Repubblica ungherese è pronto a modificare la legge sui media. “Si potrebbe valutare l’opportunità di modificare la legislazione”. “Il governo ungherese è anche disposto a esaminare la possibilità di individuare altre soluzioni legali, se necessario”. E infine, “se la Commissione … riterrà ancora necessario” dopo le consultazioni “modificare la legge ungherese … siamo pronti a iniziare a redigere tali modifiche”.</p>
      <p sl="en">Vorrei pertanto informarvi che, come si legge chiaramente nella lettera, vi è una consultazione in corso. Siamo pronti. Ieri la Commissione ha dichiarato di essere lieta di aver ricevuto una risposta. Ora gli esperti si metteranno al lavoro ed è nostro compito trovare una soluzione a questo genere di problema. Auspico che in futuro tutte le discussioni saranno incentrate su energia e innovazione e non confonderanno la presidenza con alcuni aspetti della politica di partito.</p>
    </intervention>
    <intervention id="3-090-000" speaker_id="28269" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-091-000" speaker_id="96706" name="João Ferreira" is_mep="True" mode="written">
      <p sl="pt">Questo Consiglio ha scelto l’energia e l’innovazione come temi di discussione. La proposta consiste nell’integrare e “completare” il mercato unico per l’elettricità e il gas. Sappiamo bene che questo obiettivo dichiarato si è tradotto in limitazioni della possibilità degli Stati membri di esercitare pienamente la loro funzione sociale mediante servizi pubblici debitamente attrezzati, finanziati e attivi, e che è stato sinonimo di liberalizzazioni e privatizzazioni, seguite prima o dopo dall’inevitabile concentrazione monopolistica a livello di UE. Non verranno pertanto apportati cambiamenti a quest’area strategica d’importanza capitale. Nel bel mezzo di ciò, e per rendere più facilmente percorribile questa strada, vengono sollevate questioni (demagogiche) relative alla sicurezza della fornitura energetica: sono sicuramente importanti e meritano di essere considerate e risolte, ma in un contesto diverso. In particolare, l’innovazione viene già vista semplicemente come un mezzo per valorizzare idee nel mercato e non per quello che dovrebbe essere, vale a dire un mezzo necessario per aiutarci a far fronte a molti dei problemi e delle sfide cui si trova di fronte l’umanità. Tuttavia, dalla discussione è emerso con chiarezza che tali questioni non sono altro che una cortina di fumo per celare un’altra discussione, quella dell’approfondimento dei meccanismi disastrosi e antidemocratici della cosiddetta “governance economica”, nonché dell’aumento della stretta mortale ai danni di popoli e paesi tra cui il Portogallo.</p>
    </intervention>
    <intervention id="3-092-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Le aree dell’energia e dell’innovazione sono fondamentali per la crescita e l’occupazione. L’energia è un progetto enorme per l’integrazione europea, come lo è stato in passato il mercato unico. All’Europa serve un obiettivo ambizioso e un piano concreto nell’area dell’innovazione e dell’energia. Auspico che il Consiglio europeo di venerdì costituisca una pietra miliare importante in tal senso. è già stato fatto molto nell’area della strategia europea per l’energia e il clima, ma dobbiamo spingerci oltre. Dobbiamo essere all’avanguardia della tecnologia investendo di più nella ricerca e nell’innovazione, realizzando le infrastrutture necessarie e formando un numero maggiore di ingegneri, scienziati e tecnici. In questa fase cruciale, in cui stiamo attraversando una crisi economica, occorre intervenire con urgenza. C’è un modo per farlo: cambiando radicalmente il modo in cui produciamo e usiamo l’energia nella nostra società.</p>
    </intervention>
    <intervention id="3-093-000" speaker_id="96785" name="Lena Kolarska-Bobińska" is_mep="True" mode="written">
      <p sl="pl">Il vertice sull’energia che avrà luogo questa settimana servirà a porre l’accento sull’importanza della solidarietà energetica. I sistemi più efficaci per garantire la sicurezza della fornitura di energia sono un mercato comune pienamente funzionante, una rete paneuropea, l’applicazione della legislazione e una normativa trasparente. Purtroppo, alcuni leader dei nostri paesi non mostrano di comprenderlo e preferiscono affidarsi alle loro soluzioni nazionali per le questioni energetiche, negoziando con i fornitori dei paesi terzi. Dovremmo pertanto dare ascolto agli appelli recenti delle aziende energetiche europee di liberalizzare il mercato e recepire in ogni sua parte la legislazione comunitaria in campo energetico. Al momento di redigere il pacchetto sulle infrastrutture, dobbiamo avere la certezza che i progetti europei nei quali vogliamo investire vengano selezionati sulla base di criteri chiari e trasparenti. Quando creeremo una rete paneuropea, dovremo anche porre l’accento sugli investimenti nei paesi che presentano infrastrutture per l’energia scarsamente sviluppate e antiquate, come ricordato dal Presidente Barroso. Il mercato in tal senso non basta, occorrono misure pubbliche. Non possiamo permetterci un’Europa a due velocità nel campo dell’energia. Grazie.</p>
    </intervention>
    <intervention id="3-094-000" speaker_id="96823" name="Petru Constantin Luhan" is_mep="True" mode="written">
      <p sl="ro">Se l’Unione europea vuole raggiungere gli obiettivi prefissati, è prioritario attuare in maniera corretta e tempestiva il terzo pacchetto per i mercati dell’elettricità e del gas. Lo sviluppo dell’infrastruttura per l’energia svolge un ruolo chiave per il funzionamento del mercato interno dell’energia. In questo contesto, voglio ribadire che occorre prestare particolare attenzione al finanziamento di tali infrastrutture per il periodo fino al 2020. La Commissione europea deve presentare dati specifici sui requisiti di investimento e presentare quanto prima il nuovo strumento per finanziare le infrastrutture energetiche. Oltre alle misure che dovranno essere prese dalla Commissione europea, è importante rafforzare i partenariati dell’Unione europea con le istituzioni finanziarie internazionali, al fine di individuare strumenti finanziari innovativi. Occorre inoltre creare un quadro adeguato in materia di finanziamenti, soprattutto migliorando le norme di attribuzione dei costi di progetti transfrontalieri o tecnologicamente avanzati.</p>
    </intervention>
    <intervention id="3-095-000" speaker_id="96792" name="Bogdan Kazimierz Marcinkiewicz" is_mep="True" mode="written">
      <p sl="pl">Ritengo che nell’imminente vertice del 4 febbraio il Consiglio europeo per l’energia debba puntare a garantire che tutte le fonti energetiche, sia tradizionali sia non tradizionali, ricevano il medesimo trattamento. L’accento andrebbe posto soprattutto sulle fonti energetiche autoctone, compresi i combustibili minerali (carbone e gas da scisto), al fine di garantire la sicurezza energetica dell’UE. L’impiego di tali fonti, con il sostegno adeguato dell’Unione, rappresenterà un fattore determinante non soltanto per la sicurezza delle forniture, ma anche per la competitività e i livelli occupazionali comunitari. Al contempo, vorrei rilevare che assicurando investimenti adeguati nelle infrastrutture energetiche comunitarie, garantiamo l’ulteriore sviluppo degli Stati membri. Spero che le conclusioni del Consiglio europeo riflettano accuratamente le discussioni che si sono svolte fino ad oggi sugli obiettivi 2050 e che non verranno pubblicate prima della discussione su tali obiettivi, in programma per marzo 2011. Grazie.</p>
    </intervention>
    <intervention id="3-096-000" speaker_id="39725" name="Iuliu Winkler" is_mep="True" mode="written">
      <p sl="ro">Al momento vi sono 27 mercati dell’energia che operano in seno all’UE. L’assenza di interconnessione tra loro è la ragione alla base del mancato raggiungimento degli obiettivi comunitari in termini di competitività economica e sicurezza energetica. La mancanza di un mercato unico integrato significa che la politica energetica comunitaria è impossibilitata a fornire soluzioni efficaci ai problemi legati al calo delle riserve europee di petrolio e di gas, all’impennata dei prezzi del greggio del gas naturale, all’aumento della domanda globale di energia e al riscaldamento terrestre. Accolgo con favore l’annuncio del Commissario Oettinger in merito alla scadenza ambiziosa proposta dalla Commissione europea, secondo cui tale termine per il completamento del mercato interno dell’energia verrà fissato al 2015. Accolgo inoltre con favore l’intento di interconnettere le reti del gas e dell’elettricità dei 27 Stati membri e di creare un’infrastruttura adeguata per permettere all’UE di realizzare i propri obiettivi. Spero che l’impegno della Commissione venga inteso dai leader europei come un appello affinché vengano messi al primo posto gli interessi a lungo termine reali degli Stati membri. Avviare la creazione e il rafforzamento del mercato unico dell’energia e di una politica comune in questo settore sarà possibile solamente prendendo quanto prima una decisione risoluta. Sono gli unici fattori che possono salvaguardare la sicurezza energetica di tutti nel medio e nel lungo periodo.</p>
    </intervention>
    <intervention id="3-097-000" speaker_id="25919" name="Martin Kastler" is_mep="True" mode="written">
      <p sl="de">è sconvolgente constatare le continue persecuzioni e uccisioni ai danni dei cristiani di tutto il mondo. Il fatto che i ministri degli Esteri degli Stati membri nel Consiglio non siano in grado di reagire a tale situazione è indice dell’inettitudine dell’Europa. Tali ministri trattano con disprezzo la volontà del Parlamento. L’Unione deve fare qualcosa. Esorto il Consiglio a dare prova di responsabilità nei confronti del diritto fondamentale alla libertà di religione, a redigere prontamente una strategia attuabile per proteggere i cristiani di tutto il mondo e a istituire un’unità autonoma per le questioni interculturali e religiose in seno al servizio europeo per l’azione esterna. Occorre intervenire adesso, non in un futuro poco definito.</p>
    </intervention>
    <intervention id="3-098-000" speaker_id="97016" name="Angelika Werthmann" is_mep="True" mode="written">
      <p sl="de">Vorrei esprimermi su due questioni: 1. Politica energetica: se proseguiremo lungo la via attualmente imboccata dalla nostra politica energetica impiegheremo troppo tempo per raggiungere l’obiettivo. Semplificando e accelerando le procedure per lo sviluppo delle infrastrutture energetiche, l’UE può compiere importanti progressi nello stabilire la propria rotta – anche se ciò non deve pregiudicare in alcun modo i cittadini né la Convenzione di Aarhus. La trasparenza e la rintracciabilità dell’operato sono condizioni imprescindibili. è palese la necessità di coinvolgere come partner alla pari le PMI e la loro capacità di innovazione. 2. La crisi finanziaria: il mondo dei mercati finanziari si evolve molto più rapidamente della reazione messa in campo finora dal Consiglio. Occorre un intervento celere e determinato per contrastare l’incertezza generale percepita dai cittadini e dal mondo finanziario.</p>
    </intervention>
    <intervention id="3-099-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Nel corso del vertice imminente del Consiglio europeo, in programma per il 4 febbraio, i capi di Stato o di governo tratteranno due questioni: la politica energetica comunitaria e la ricerca e sviluppo. Le questioni chiave inerenti al primo tema saranno l’efficienza energetica, le energie rinnovabili e la sicurezza dell’approvvigionamento (un tema particolarmente importante per la Polonia), mentre le problematiche chiave del secondo tema saranno la cooperazione scientifica internazionale e lo snellimento dei programmi scientifici comunitari. Ho tuttavia l’impressione che il vertice, convocato con gli slogan dell’energia e dell’innovazione, si trasformerà in una conferenza sull’attualità – sia quella interna all’Unione europea (politica economica) sia quella apparentemente più lontana (la situazione politica in Tunisia, Egitto e Bielorussia). La situazione attuale è che l’UE si trova a dover far fronte a un numero crescente di sfide, e il problema non si risolverà nemmeno con vertici europei più frequenti, come proposto dal Presidente dell’UE Van Rompuy. L’UE deve trovare soluzioni tempestive a numerose problematiche, quali l’opportunità di aumentare il finanziamento a favore del Fondo europeo di stabilità finanziaria, come coordinare la politica economica degli Stati membri per far sì che tale Fondo in futuro non serva più e, infine, come reagire ad eventi con una marcata dimensione internazionale per far sentire la voce dell’UE. Non saranno soltanto le cifre, vale a dire gli indicatori dell’energia da raggiungere entro il 2020, a essere importanti al momento di formulare una risposta, ma anche la volontà politica autentica degli Stati membri. L’Europa consuma un quinto dell’energia mondiale; quanto tempo verrà dedicato all’energia nel vertice di Bruxelles di venerdì?</p>
    </intervention>
    <intervention id="3-100-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Nel corso della discussione sui lavori preparatori del vertice del Consiglio europeo che si terrà il 4 febbraio 2011, è stato sollevato il problema della politica energetica comunitaria. La sicurezza energetica è una priorità, e la creazione di un mercato comune per l’energia dovrebbe essere un obiettivo europeo comune verso cui tendere mediante misure integrate. Un altro punto chiave della discussione sono state le fonti energetiche alternative, che stanno cominciando a rivestire un ruolo sempre più ingente in Europa. Lo sviluppo di tecnologie moderne e la creazione di posti di lavoro ecologici sono strettamente correlati alla politica energetica. Andrebbe prestata particolare attenzione alla necessità di ampliare lo spazio europeo per la ricerca. Si tratta di esempi ideali di misure che si inseriscono perfettamente nei concetti che sottendono alla strategia Europa 2020, che dà priorità all’innovazione e allo sviluppo della ricerca scientifica, nonché alla creazione di posti di lavoro ecologici. L’Europa dovrebbe unire le forze anche in questo settore.</p>
    </intervention>
  </section>
  <section id="creitem15" title="15. Situazione nel Mediterraneo, in particolare in Tunisia e in Egitto (discussione)">
    <intervention id="3-102-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Vicepresidente della Commissione nonché Alto rappresentante dell’Unione per gli affari esteri e la politica di sicurezza sulla situazione nel Mediterraneo, in particolare in Tunisia e in Egitto.</p>
    </intervention>
    <intervention id="3-103-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/ Alto rappresentante dell’Unione per gli affari esteri e la politica di sicurezza. − Signor Presidente, abbiamo seguito tutti da molto vicini gli eventi recenti in Tunisia e più di recente in Egitto.</p>
      <p sl="en">I popoli di entrambi i paesi hanno espresso rimostranze e aspirazioni legittime e si attendono una risposta adeguata non solo dai loro paesi, ma anche dai loro partner, compresa l’Unione europea. Il loro messaggio è chiaro: i loro sistemi politici hanno raggiunto un punto di non ritorno, e il cambiamento dev’essere immediato.</p>
      <p sl="en">Colgo l’occasione per esprimere la mia ammirazione per la loro dignità e coraggio e, alla luce delle immagini televisive che ci giungono attualmente dall’Egitto in particolare, esorto alla calma, alla moderazione e al dialogo.</p>
      <p sl="en">Inizierò dalla Tunisia. I cambiamenti che si sono verificati sono notevoli e hanno gettato le basi di uno sviluppo ancor più democratico del paese. Malgrado le sfide numerose, si intravedono già sviluppi positivi in Tunisia, dove sono stati compiuti sforzi ingenti per venire incontro alle richieste della popolazione. Il governo provvisorio ha adottato alcune misure importanti, tra cui la liberazione dei prigionieri politici e la garanzia della libertà di espressione, oltre ai procedimenti giudiziari per corruzione a carico dei membri della famiglia dell’ex Presidente Ben Ali.</p>
      <p sl="en">Sono state inoltre istituite tre commissioni indipendenti, che hanno iniziato ad operare: la commissione d’inchiesta per corruzione e abuso di fondi pubblici, la commissione d’inchiesta per gli abusi commessi durante la repressione nel corso degli ultimi eventi, e l’alta commissione per la riforma politica.</p>
      <p sl="en">Ho inoltre preso atto del recente rimpasto governativo in risposta alle domande del popolo. Il governo ha ricevuto il sostegno dei principali partiti d’opposizione e del sindacato più importante – il sindacato generale del lavoro tunisino. Pace e stabilità sono importanti per consentire alla Tunisia di indire elezioni democratiche e trasparenti e di apportare cambiamenti politici, economici e sociali imprescindibili. L’Unione europea è pronta a sostenere il paese e il suo popolo in questo momento difficile di transizione, e abbiamo reagito con prontezza non per imporre le nostre concezioni o idee, ma per offrire la nostra assistenza e cooperare.</p>
      <p sl="en">La scorsa settimana ho parlato col nuovo ministro degli Esteri Ounaies in seguito alla sua nomina, e oggi ci siamo incontrati a Bruxelles. Abbiamo avuto un colloquio molto proficuo in questa sede – il primo luogo da lui visitato dal suo insediamento – sul modo migliore in cui l’Unione europea può appoggiare la transizione e aiutare il popolo tunisino. Mi ha confermato la richiesta di sostegno da parte dell’UE nella fase preparatoria delle elezioni e nel monitoraggio delle elezioni future. Stiamo per inviare in Tunisia una missione di esperti incaricata di valutare la legislazione elettorale e fornire consulenza legale in materia alle autorità provvisorie, e la scorsa settimana l’amministratore delegato dell’EEAS Hugues Mingarelli si è recato sul posto per trattare con le autorità il tema delle esigenze dei cittadini.</p>
      <p sl="en">Per quanto riguarda le altre forme di assistenza, abbiamo aumentato lo stanziamento a favore della cooperazione con la società civile. A ciò si aggiungerà la ridestinazione dei nostri programmi di assistenza al fine di fornire aiuto diretto alle popolazioni. Le politiche liberali non sono sufficienti a garantire il necessario benessere economico e sociale e la distribuzione delle ricchezze tra tutti i cittadini tunisini. Pertanto, procederemo a una revisione delle nostre priorità con la Tunisia, in modo da tener conto della nuova situazione e di adeguare la nostra assistenza alle loro esigenze sociali.</p>
      <p sl="en">Oggi il ministro ha condiviso con me nel dettaglio le preoccupazioni del governo e i piani che ha intenzione di attuare, per poter mettere a punto una risposta da parte nostra e degli altri partner internazionali.</p>
      <p sl="en">Ho offerto aiuto concreto, inizialmente sotto forma di assistenza elettorale, e poi in termini di governance e transizione verso la democrazia, di sostegno alla società civile e alle ONG, di appoggio allo stato di diritto e alla riforma del potere giudiziario, di governance economica e lotta alla corruzione, di sviluppo economico e sociale (compreso il sostegno alle regioni indigenti del centro e del sud della Tunisia).</p>
      <p sl="en">Inoltre, siamo pronti a valutare insieme agli Stati membri eventuali misure correlate alla mobilità e a un accesso più agevole al mercato. Sono già stati avviati da tempo contatti operativi su tutte le questioni, e proseguiremo il dialogo. Conto di recarmi in Tunisia tra due settimane.</p>
      <p sl="en">Per quanto riguarda la richiesta delle autorità tunisine di congelare i beni di Ben Ali e delle persone vicine al suo regime, abbiamo già compiuto i primi passi in tal senso. Abbiamo accelerato le procedure per consentire al Consiglio “Affari esteri” di lunedì di adottare una decisione sulle misure restrittive, con l’obiettivo di imporre il congelamento dei beni delle persone sotto inchiesta per appropriazione indebita di fondi statali in Tunisia. Le autorità tunisine ci hanno trasmesso una lista di persone che dovrebbero essere interessate da tali misure.</p>
      <p sl="en">Come vi ho già detto, il nostro amministratore delegato Hugues Mingarelli si è recato nella regione la scorsa settimana. Ha avuto colloqui con il governo provvisorio e coi presidenti di ciascuna delle tre commissioni recentemente istituite e ha incontrato i rappresentanti della società civile.</p>
      <p sl="en">Vorrei anche accogliere con favore l’iniziativa del Parlamento europeo di inviare una delegazione in Tunisia. Ritengo che sia essenziale che il popolo tunisino percepisca con mano il forte sostegno offerto dall’UE, e in particolare dal Parlamento europeo, in quello che è un momento critico di transizione verso la democrazia. Dobbiamo rafforzare tutti i possibili contatti interpersonali e tendere una mano alla società civile, compreso il sostegno alle ONG, alle associazioni professionali e agli scambi tra studenti.</p>
      <p sl="en">Abbiamo la possibilità di consolidare il partenariato tra Tunisia e Unione europea sulla base dell’affermazione della democrazia e delle riforme economiche e sociali. Spero che potremo partire dal rispetto e fiducia reciproci che regnano tra i nostri rispettivi popoli per garantire la stabilità e un futuro democratico e prospero per la Tunisia. In tale contesto, attendo con impazienza le imminenti elezioni libere e democratiche e l’insediamento del nuovo governo. Ho convenuto col ministro degli Esteri tunisino di riprendere a breve i negoziati sullo status avanzato con l’obiettivo di concluderli una volta che sarà in carica un governo democraticamente eletto.</p>
      <p sl="en">Infine, il ministro degli Esteri ha descritto l’atmosfera definendola un’atmosfera di riconciliazione. Spero che riusciremo a collaborare con la Tunisia per tramutare tale atmosfera in una democrazia nuova e più libera.</p>
      <p sl="en">Mi soffermerò ora sulla situazione egiziana. Poco più di una settimana fa abbiamo assistito all’inizio di un movimento straordinario in questo paese. Le proteste antigovernative – chiaramente ispirate dagli eventi in Tunisia e altrove e organizzate essenzialmente mediante i social media e il passaparola – hanno colto di sorpresa il mondo intero, credo.</p>
      <p sl="en">La grande forza di questa rivolta popolare consiste nel fatto che interessa tutto l’Egitto. Centinaia di migliaia di persone, giovani e anziani, uomini e donne, si stanno riversando sulle strade e rivendicano i loro diritti socioeconomici e politici legittimi. Le dimostrazioni si sono ampliate fino ad abbracciare Il Cairo, Alessandria d’Egitto, Suez e il resto del paese, e la folla ha continuato a moltiplicarsi in termini numerici e di diversità, con dimostranti solidali nelle loro richieste di cambio di regime e di rispetto dei diritti umani fondamentali.</p>
      <p sl="en">Le proteste, inizialmente relativamente pacifiche, sono diventate sempre più violente, e la polizia ha cominciato a sparare gas lacrimogeni e proiettili di gomma e a utilizzare cannoni d’acqua. Temiamo che si sia anche fatto ricorso a proiettili veri. Mi unisco agli onorevoli deputati nel deplorare il numero considerevole di persone che hanno perso la vita durante le dimostrazioni, e il mio pensiero va a coloro che hanno perduto i propri cari. Un’altra fonte di preoccupazione sono i numerosi feriti e arresti; tutte le parti devono dare prova di moderazione e porre fine alla violenza.</p>
      <p sl="en">Ci siamo preparati al Consiglio “Affari esteri” di lunedì con le nostre conclusioni che invitano le autorità egiziane a rilasciare immediatamente tutti i dimostranti pacifici che sono stati arrestati. La libertà di espressione e la libertà di assemblea sono diritti umani fondamentali per tutti e lo Stato ha il dovere di salvaguardarli. Le restrizioni imposte ai media, compreso Internet, sono inaccettabili, ed esorto le autorità egiziane a ripristinare senza indugio tutte le reti di comunicazione.</p>
      <p sl="en">Il popolo egiziano sta esprimendo il suo desiderio di cambiamento attraverso manifestazioni a livello n azionale. Ogni raduno organizzato nel paese ha richiamato centinaia di migliaia di persone. è assolutamente essenziale dare ascolto a queste voci, subito, e affrontare la situazione con misure urgenti, concrete e decisive. è tempo di promuovere una transizione ordinata a una trasformazione pacifica e di ampio respiro.</p>
      <p sl="en">Le autorità devono cercare un dialogo aperto con le forze politiche, e prenderlo seriamente. è importante che la società civile ricopra un ruolo di rilievo in tale dialogo. Le autorità egiziane devono muoversi velocemente con un governo a base ampia che porti a un processo autentico di riforme democratiche sostanziali e prepari il terreno a elezioni libere ed eque.</p>
      <p sl="en">Offriremo il nostro pieno sostegno a un Egitto che lotta per una trasformazione più democratica e pluralista. Condividiamo l’interesse per la pace e la prosperità nella regione mediterranea e mediorientale.</p>
      <p sl="en">Ora dobbiamo adeguare e rafforzare i mezzi a nostra disposizione per sostenere le necessarie riforme politiche, economiche e sociali. La nostra cooperazione avviene già all’insegna della democrazia, dei diritti umani e dello stato di diritto, e dobbiamo riorientare e rafforzare tale impegno.</p>
      <p sl="en">Per me fare politica significa cambiare le cose, aiutare le persone a forgiare il proprio destino. Nel mondo arabo assistiamo a molti cambiamenti potenzialmente positivi, determinati dalle rivendicazioni della gente.</p>
      <p sl="en">Come Unione europea, offriamo alla regione e al suo popolo la solidarietà e l’appoggio per realizzare le riforme. Siamo un’unione di democrazie – abbiamo una vocazione democratica, pertanto sosterremo tale processo di cambiamento con creatività e determinazione.</p>
    </intervention>
    <intervention id="3-105-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE. – Signor Presidente, Baronessa Ashton, onorevoli colleghi, qualunque sarà il risultato o l’esito della situazione in Egitto, credo che possiamo affermare in tutta certezza che gli eventi verificatisi in Tunisia rappresenteranno uno spartiacque.</p>
      <p sl="es">Credo che non dovremmo andare alla ricerca dei colpevoli in quest’Aula per il fatto che la crisi in corso abbia preso l’Unione europea in contropiede, ma reputo che sia opportuno trarre qualche conclusione.</p>
      <p sl="es">In primo luogo, l’Unione europea deve essere più visibile, deve parlare a una voce ed evitare cacofonie; è per questa ragione che abbiamo creato il servizio europeo per l’azione esterna e la figura dell’Alto rappresentante.</p>
      <p sl="es">Dobbiamo poi trarre insegnamento dalle politiche accondiscendenti con i nemici della libertà, dalla Bielorussia a Cuba e con in mezzo i paesi del Mediterraneo. Dobbiamo chiederci se c’è veramente più stabilità, più prosperità e più democrazia, nello spirito del processo di Barcellona.</p>
      <p sl="es">In terzo luogo, signor Presidente, credo che dobbiamo fare una distinzione tra quello che l’Unione europea deve fare nel medio periodo e quello che va fatto nell’immediato. Nel breve periodo – penso che la Baronessa Ashton abbia redatto una tabella di marcia – l’Unione europea deve offrire sostegno deciso a questi processi di transizione, in modo da non frustrare le speranze di libertà di questi paesi amici. Signor Presidente, nostro compito è anche metterli in guardia dai rischi impliciti nel processo, affinché non vengano presi in ostaggio dai nemici delle società libere.</p>
      <p sl="es">Nel medio termine, signor Presidente, è importante che l’Unione europea rifletta profondamente su un approccio strategico alla riforma della nostra politica di vicinato, come abbiamo anche chiesto ieri all’onorevole Füle in seno alla commissione per gli affari esteri.</p>
      <p sl="es">E tutto questo va fatto, signor Presidente, tenendo bene a mente che spesso è più difficile mantenere l’equilibrio della libertà che non scrollarsi di dosso il giogo della tirannia.</p>
    </intervention>
    <intervention id="3-106-000" speaker_id="33990" name="Adrian Severin" is_mep="True" mode="spoken">
      <p sl="en">a nome del gruppo S&amp;D. – Signor Presidente, gli eventi di cronaca di Tunisia, Egitto e altri paesi della regione devono rammentarci che la stabilità senza libertà è, se non proprio un’illusione, una realtà insostenibile.</p>
      <p sl="en">Dobbiamo inoltre tenere a mente che una rivoluzione o sollevazione sociale è una garanzia di cambiamento, ma non una garanzia di cambiamento positivo. Spero che troveremo l’ispirazione ad assistere questo processo per renderlo un processo che promuove il cambiamento in positivo, e non in negativo.</p>
      <p sl="en">Occorre analizzare accuratamente la situazione sia in Tunisia sia in Egitto (e non soltanto lì), poiché dobbiamo sapere se in passato ci siamo comportati nella maniera corretta, per evitare tali crisi. Quali passi dobbiamo compiere in futuro per prevenire o evitare simili crisi? E per finire, cosa potremmo fare per far sì che la crisi attuale sfoci nella libertà per i popoli interessati e nella stabilità per la regione, evitando che si imbocchi la strada dell’instabilità, maggiore o diversa da quella attuale e di un altro genere di totalitarismo o oppressione?</p>
      <p sl="en">Dobbiamo adottare un atteggiamento preventivo e proattivo a questo proposito, e per questo serve una strategia. Di certo i nostri messaggi erano giusti nel senso di cercare un equilibrio tra il termine chiave “riforma” e le parole chiave “ordine” o “stabilità”. Ma il pericolo sta proprio nei dettagli, e in effetti molti di noi ritengono che non ci siamo ancora occupati dei dettagli e che non abbiamo dato prova di lungimiranza o forza sufficiente nell’affrontare le sfide. Un altro fattore importante è la nostra capacità di interpellare tutti i soggetti rilevanti, comprese le forze islamiche, in modo tale da riuscire a coinvolgerli tutti in un processo positivo.</p>
      <p sl="en">Auspichiamo che la Commissione e il Consiglio siano in grado di formulare una siffatta strategia in futuro, e saremmo lieti se potessero spendere qualche parola sul tema.</p>
    </intervention>
    <intervention id="3-107-000" speaker_id="97058" name="Guy Verhofstadt" is_mep="True" mode="spoken">
      <p sl="fr">a nome del gruppo ALDE. – Signor Presidente, ritengo che gli eventi che si stanno svolgendo in Tunisia e in Egitto, soprattutto nelle ultime ore, siano sia storici sia molto tragici.</p>
      <p sl="fr">Ci è giunta notizia che nelle ultime ore sono state ferite diverse centinaia di persone. Sollevo questo punto soprattutto perché intravedo una somiglianza tra quello che sta accadendo adesso in Medio Oriente e in Nordafrica e quello che è accaduto in Europa nel 1989. Per questo sono sorpreso, sbalordito e deluso dal fatto che l’Europa sta commettendo esattamente gli stessi errori commessi nel 1989, e ci tengo a dirlo.</p>
      <p sl="fr">Signor Presidente, è incredibile che noi, il cosiddetto continente democratico, non siamo ancora riusciti a offrire il nostro appoggio incondizionato alle masse che si sono riversate sulle strade – masse che non chiedono altro che il nostro sostegno.</p>
      <a text="(Applausi)"/>
      <p sl="fr">Onorevoli colleghi, non ho ancora sentito la Baronessa Ashton offrire il nostro sostegno, né ieri né oggi.</p>
      <p sl="fr">Perché l’Europa ha reagito in maniera così fiacca, Baronessa Ashton? A dire il vero, praticamente non abbiamo reagito. Ha reagito lei, e poi la Germania, la Francia e il Regno Unito hanno rilasciato una comunicazione senza nemmeno consultarsi tra loro, come se l’Europa non esistesse. Devo ammettere che l’unico discorso europeo soddisfacente è stato fatto al di fuori dell’Unione, per bocca del Primo ministro turco Erdogan, che ha intimato al Presidente Mubarak di dare ascolto alle richieste del suo popolo e, pertanto, di dimettersi. è stata l’unica risposta decente che si è sentita a livello europeo.</p>
      <a text="(Applausi)"/>
      <p sl="fr">Credo che il suo intervento di oggi sia molto importante per i dimostranti, che forse si stanno battendo per la loro stessa vita. Credo che negli ultimi giorni l’Europa abbia commesso due errori.</p>
      <p sl="fr">In primo luogo, non ci rendiamo conto dell’importanza storica di questo momento e secondariamente, aspetto ancor più importante, abbiamo formulato un’analisi errata della situazione. Noi temiamo – ed è per questo che abbiamo commesso questo errore di giudizio – che dopo le elezioni vada al potere un regime islamico. Ebbene, consentitemi di dirvi che io non ho paura. Ho fiducia nel popolo tunisino e nel popolo egiziano.</p>
      <a text="(Applausi)"/>
      <p sl="fr">Sono loro che vogliono la democrazia, e il fatto che adesso copti e musulmani dimostrino fianco a fianco è una dimostrazione sufficiente dei loro desideri, che equivalgono a una democrazia veramente aperta.</p>
      <p sl="fr">Voglio farvi un secondo esempio per dimostrarvi che non dovremmo temere di esprimerci a favore della democrazia aperta in questi paesi. Conoscete tutti Mohammed Bouazizi, colui che di fatto, autoimmolandosi, ha innescato la rivoluzione in Tunisia. Ebbene, Baronessa Ashton, sulla bara di Mohammed Bouazizi non era appoggiata nessuna bandiera verde dell’Islam. C’era la bandiera rossa della Tunisia, e quindi non sono rivoluzioni di stampo islamico quelle a cui stiamo attualmente assistendo. Al contrario, sono rivoluzioni per la libertà.</p>
      <a text="(Applausi)"/>
      <p sl="fr">Pertanto, adesso che da una settimana a Il Cairo si stanno riunendo migliaia di persone, e adesso che vengono organizzate dimostrazioni in Giordania, Yemen, Siria e Algeria, le rivolgo un appello, Baronessa Ashton, affinché cambi la posizione dell’Unione europea. Vorrei che parlasse a nome nostro e affermasse oggi con chiarezza, in quest’Aula, che l’Unione europea sostiene al 100 per cento il popolo d’Egitto e le sue rivendicazioni. Vogliamo che il Presidente Mubarak presti finalmente attenzione al suo popolo e, dimettendosi, liberi il suo paese, permettendogli di godere già da oggi della libertà e della democrazia. è questo il messaggio che vorrei ci trasmettesse nella risposta che sta per darci.</p>
      <a text="(Applausi)"/>
    </intervention>
    <intervention id="3-108-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, Baronessa Ashton, lei chiede di mantenere la calma. Ma diciamo pane al pane e vino al vino! Sono state le truppe del Presidente Mubarak a portare oggi il terrore nelle piazze egiziane, non i dimostranti! Non chieda pertanto a tutti di mantenere la calma. Chieda piuttosto al Presidente Mubarak di smetterla di attaccare i dimostranti, perché lo sta facendo per poter poi dire: “Ripristinerò l’ordine in questo caos”. è questa la trappola che ci sta tendendo, e noi ci limitiamo a dire a tutti, “Calma!”. No, mille volte no. Dobbiamo dire al Presidente Mubarak di calmarsi, e il modo migliore di riportare la calma è sparire, andarsene. Solo così regnerà la calma a Il Cairo.</p>
      <p sl="fr">Ha notato che le persone che brandivano coltelli erano i poliziotti di Mubarak? I disordini sono stati causati da un gruppo di poveri, arrivati stamani in autobus dall’Egitto più profondo. Dobbiamo dire le cose come stanno, Baronessa Ashton, e non dobbiamo celare la verità. C’è una cosa che trovo straordinaria in lei: oggi ha capito tutto quello che è successo, quello che è accaduto in Tunisia tre settimane fa. Tuttavia, tre settimane or sono, quando noi qui al Parlamento europeo le abbiamo chiesto di sospendere i negoziati sulla revisione della posizione della Tunisia a causa della dittatura, lei ci ha risposto che non era possibile. Adesso, oggi, è invece possibile. Lei è una combattente della venticinquesima ora. Questo chiarisce tutto. Le chiederei una cosa, Baronessa Ashton: ci dica dove l’Europa ha investito le sue risorse nel caso della Tunisia. Ci dica quali società hanno ricevuto fondi europei; ci dica quali delle aziende di Ben Ali e di sua moglie hanno ricevuto assistenza dai fondi europei. Ce lo può dire. Questo Parlamento ha il diritto di saperlo.</p>
      <p sl="fr">In secondo luogo, Baronessa Ashton, visto che ci ha detto che adesso ha intenzione di sostenere il popolo tunisino, le chiedo di accertarsi di una cosa, vale a dire che vi siano pari opportunità nel processo democratico durante la transizione. Se verranno indette nuove elezioni – come saprete, il partito tunisino dell’RCD ha i mezzi mentre i partiti dell’opposizione, che sono stati banditi per anni, non li hanno – l’Unione europea deve fare la sua parte nel sostenere la giustizia e l’uguaglianza democratiche. Per quanto riguarda l’Egitto, Baronessa Ashton, una cosa è chiara: se non riusciremo a sostenere gli egiziani nel processo di liberazione, i popoli mediorientali e i popoli arabi ci volteranno nuovamente le spalle, in un momento in cui ci troviamo di fronte una situazione straordinaria, una situazione che anche lei ha trascurato di citare, onorevole Verhofstadt: a Gaza si è tenuta una dimostrazione a sostegno degli egiziani, e Hamas ha vietato tale dimostrazione. Ciò dimostra che il vento della libertà sta ora soffiando impetuoso anche contro le teocrazie mediorientali e dei paesi arabi, ed è nostro compito aiutare questi popoli. Abbiamo passato anni a lamentarci, quando l’unica scelta che avevamo era tra dittature e teocrazie. Ebbene, inshallah! Esiste una terza possibilità, che è la libertà e la lotta per la libertà contro le dittature e le teocrazie, ed è nostro compito come europei sostenere coloro che guidano tale battaglia.</p>
      <a text="(L’oratore accetta di rispondere a una domanda “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="3-109-000" speaker_id="96660" name="Niki Tzavela" is_mep="True" mode="spoken">
      <p sl="en">Signor Presidente, con tutto il rispetto per gli onorevoli Verhofstadt e Cohn-Bendit, vorrei dire all’Alto rappresentante che nutro delle forti obiezioni nei confronti di quanto affermato dai due onorevoli. Questa situazione mi ricorda l’Iran. La prego di muoversi con cautela nel gestire la situazione nordafricana. Quella parte del mondo non è Europa.</p>
      <p sl="en">La domanda è: non si ricorda cos’è successo in Iran? Non vede nessuna analogia? Non ritiene che dobbiamo garantire una transizione ordinata in questi paesi?</p>
      <a text="(Il Presidente interrompe l’oratore)"/>
    </intervention>
    <intervention id="3-110-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Onorevole Tzavela, non mi permetterei mai di darle una lezione di storia, ma vorrei comunque precisare che in Iran è stato l’occidente, gli Stati Uniti, ad appoggiare lo scià e che, fino all’ultimo momento, persino sotto il governo Bakhtiar, siamo stati schierati dalla parte sbagliata e abbiamo fornito tutte le armi che hanno portato alla vittoria della teocrazia iraniana.</p>
      <p sl="fr">Era proprio quello che volevo dirvi: se non sosterremo coloro che stanno lottando per la libertà, finiranno per subire una battuta d’arresto e verranno sopraffatti dal nemico. Ecco l’insegnamento che abbiamo tratto dall’Iran, onorevole Tzavela. La lezione che abbiamo imparato dall’Iran è stata riassunta da Gorbachev: “La storia punirà coloro che arrivano troppo tardi”.</p>
      <p sl="fr">Vorrei che, per una volta, l’Europa non arrivasse troppo tardi in questa regione.</p>
      <a text="(Applausi)"/>
    </intervention>
    <intervention id="3-111-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, fu la Francia, naturalmente, ad “allevare” l’Ayatollah Khomeini e a riportarlo a Teheran.</p>
      <p sl="en">Passando a un’altra questione, l’Egitto è una repubblica dal 1956 ma Mubarak è soltanto il terzo Presidente del paese. In Tunisia, Ben Ali è stato soltanto il secondo leader che ha avuto il paese dall’indipendenza di 53 anni fa. Quando il panorama politico offre così poche speranze di cambiamento, è inevitabile che esplodano le frustrazioni – come vediamo adesso, con l’uragano del cambiamento che impazza nella regione.</p>
      <p sl="en">Il mio gruppo, il gruppo ECR, chiede una transizione democratica e pacifica autentica per l’Egitto. Oggi assistiamo a una tendenza preoccupante alla violenza. è difficile credere che Mubarak possa svolgere un ruolo credibile in tale transizione se non dimettendosi.</p>
      <p sl="en">Anche la Tunisia rimane in fermento, e quanto più perdurerà tale situazione, maggiore sarà il pericolo che gli islamici prendano l’iniziativa politica. La Tunisia sarà anche stata autoritaria e corrotta, ma era profondamente laica e filoccidentale; non dobbiamo dimenticarlo.</p>
      <p sl="en">Questo pericolo sussiste di fatto anche in Egitto, dove − in questo stesso istante − la Fratellanza islamica musulmana sta cercando di riempire il vuoto politico. La radicalizzazione della politica egiziana sarebbe disastrosa per il paese e per il vicino Israele. Ma potrebbe avere anche ripercussioni gravi sul funzionamento del Canale di Suez.</p>
      <p sl="en">Gli sforzi diplomatici dell’UE in Tunisia ed Egitto devono concentrarsi esclusivamente sulla salvaguardia della stabilità e dell’ordine, e sull’opporre resistenza a coloro che vorrebbero seminare violenza e paura, come accade oggi. Per costruire una democrazia liberale in questi paesi che non hanno una tradizione in tal senso, l’UE, gli USA e i nostri think-tank politici in Europa devono stanziare risorse ingenti a favore dei politici democratici moderati e dei nuovi partiti, che devono caldeggiare il pluralismo democratico ed elezioni libere ed eque e che, a differenza della Fratellanza musulmana, devono essere pronti a rinunciare al potere se vengono sconfitti alle urne. Si tratta di una sfida considerevole e naturalmente potremmo essere in procinto di assistere a un momento storico del genere “caduta del Muro di Berlino” nel mondo musulmano.</p>
      <p sl="en">Nei paesi a maggioranza musulmana esistono già dei modelli democratici di tutto rispetto a cui si possono ispirare l’Egitto e la Tunisia, quali l’Indonesia, la Turchia e il Bangladesh. La speranza è che in futuro la scelta del mondo musulmano non sarà tra la tirannia laica e le teocrazie islamiche, bensì a favore di una democrazia durevole.</p>
      <a text="(L’oratore accetta di rispondere a una domanda “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="3-112-000" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, vorrei semplicemente rivolgermi all’onorevole Tannock per denunciare il suo atteggiamento nei confronti dei dimostranti, nonché integrare le affermazioni degli onorevoli Verhofstadt e Cohn-Bendit.</p>
      <p sl="fr">Si tratta di una rivolta popolare, in quanto il popolo è afflitto da un’estrema povertà. Ne consegue che i leader che noi abbiamo appoggiato, anche se solo al fine di garantire una certa stabilità e di sventare il pericolo dell’Islam, esercitano un regime del terrore e mantengono il loro popolo in condizioni di povertà. Vorrei pertanto chiederle se crede che le persone abbiano il diritto di ribellarsi quando sono soggette a condizioni di totale indigenza.</p>
      <a text="(Applausi)"/>
    </intervention>
    <intervention id="3-113-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, penso di aver chiarito nel mio intervento che non desidero che siano un tiranno laico o un teocrate islamico a governare nessuno dei paesi a noi geograficamente vicini. Preferirei naturalmente un democratico liberale disposto a lottare per avere elezioni libere e giuste. Ritengo che la situazione economica e i livelli elevati di disoccupazione in Tunisia ed Egitto costituiscano un problema grave e che dobbiamo fare il possibile per affrontarlo. Ma non è questo il punto. Essenzialmente, il punto è che adesso è opportuno avviare in questi paesi una transizione ordinata e pacifica, e non un tracollo della legge e dell’ordine pubblico. Vogliamo stabilità, pace, e ovviamente democrazia nei paesi nostri vicini.</p>
    </intervention>
    <intervention id="3-114-000" speaker_id="28576" is_mep="True" mode="spoken" role="Presidente">
      <p sl="unknown">Vorrei solo farle notare, onorevole Tannock, che il suo riferimento benevolo ai democratici liberali ha generato molta gioia al centro dell’Aula. Forse dopo dovrà dare delle spiegazioni in proposito.</p>
      <a text="(Si ride)"/>
    </intervention>
    <intervention id="3-115-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">a nome del gruppo GUE/NGL. – Signor Presidente, non avevo particolare intenzione di rivisitare il passato, ma sto sentendo degli interventi davvero sorprendenti. Ultimamente, credo negli ultimi mesi, siamo stati praticamente gli unici, insieme a qualche europarlamentare del gruppo Verde/Alleanza libera europea, a chiedere una discussione sulla situazione in Tunisia. Come ha giustamente rilevato l’onorevole Cohn-Bendit, vi sono effettivamente soltanto combattenti dell’ultima ora. Potremmo dilungarci sul passato, ma ne abbiamo già parlato nella nostra risoluzione e riteniamo che sia opportuno concentrarci in primo luogo sul futuro.</p>
      <p sl="fr">Innanzi tutto, dobbiamo evitare di interferire in qualsiasi modo con gli affari interni di questi paesi. Non spetta a noi come europei decidere quale debba essere la composizione dei governi di questi paesi. Il popolo tunisino ha agito da solo per liberarsi da un regime dittatoriale. Dobbiamo consentirgli di esprimersi e sostenerlo lungo la via che conduce alla democrazia. Chiunque segua le vicende tunisine sa che il passato non è ancora morto e sepolto e che ci sono persone che cercano di manovrare e tramare dietro le quinte.</p>
      <p sl="fr">La violenza che attualmente si è scatenata in Egitto dimostra inoltre che la situazione è difficile. Pertanto occorre sicuramente condannare con forza tutta la violenza, e non accontentarci che venga ridimensionata, come avete fatto nel caso della Tunisia. La violenza delle forze dell’ordine è sempre inaccettabile: è inaccettabile oggi tanto quanto lo era in passato; è inaccettabile in Tunisia ed Egitto tanto quanto altrove. Chiediamo alle autorità tunisine e al popolo tunisino che cosa si aspetta senza fare alcuna imposizione.</p>
      <p sl="fr">Ci ha riferito sui suoi colloqui col ministro degli Esteri, ma poi ha aggiunto, senza che nessuno gliel’avesse chiesto, che voleva aumentare l’accesso al mercato in Tunisia. Si tratta di un’affermazione piuttosto fuori luogo, a mio modo di vedere, in quanto l’Unione europea non ha lesinato gli aiuti in quest’area.</p>
      <p sl="fr">Sembra che tutti abbiano notato soltanto oggi la corruzione del regime Ben Ali. Sì, la liberalizzazione economica in Tunisia è andata a vantaggio delle famiglie Ben Ali e Trabelsi, grazie all’intervento dell’Unione europea. Sì, l’Unione europea dev’essere risoluta nel combattere tutte le violazioni dei diritti umani. L’Unione europea gode di molta credibilità in questi paesi. Sì, per concludere, dobbiamo appoggiare i democratici e condannare tutte le dittature.</p>
    </intervention>
    <intervention id="3-116-000" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, nel Maghreb un vecchio ordine sta cambiando e questa crisi pone una moltitudine di problemi che sono difficili da risolvere.</p>
      <p sl="it">Accanto alle speranze ci sono dei rischi. È possibile che regimi autoritari ma laici vengano sostituiti dal fondamentalismo islamico teocratico, aggressivo e destabilizzante. Ricordiamoci di quanto è successo in Iran: è difficile accompagnare all'evoluzione democratica una rivoluzione. E dall'Iran una qualche lezione la dobbiamo trarre.</p>
      <p sl="it">Altro pericolo è il probabile peggioramento della crisi economica nell'area, con l'ulteriore aggravarsi della disoccupazione giovanile e nuovi potenti flussi migratori che l'Europa non può più accogliere.</p>
      <p sl="it">Questi avvenimenti rappresentano l'insufficienza della politica euromediterranea e dimostrano che la politica di cooperazione, com'è stata attuata finora, non è sufficiente per creare condizioni di sviluppo e democrazia. Quanto è successo non è dovuto soltanto alla crisi economica, per quanto grave, ma alla mancanza di stabilità sociale, ovvero alla mancanza degli strumenti di rappresentanza degli interessi popolari, ossia dei sindacati, della stampa libera, del pluralismo dei partiti, delle associazioni, dello Stato di diritto e delle pari opportunità per tutti.</p>
      <p sl="it">Accompagnare i paesi dell'area in questo percorso deve essere il cuore della politica europea, insieme all'aiuto economico e commerciale. È così che si crea quella stabilità vera, che non è quella dei regimi autoritari ma quella fondata sul consenso sociale, la partecipazione e le istituzioni democratiche.</p>
    </intervention>
    <intervention id="3-117-000" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, il mio primo pensiero al momento, mentre mi preparo per la delegazione ad hoc che si recherà domani in Tunisia – e di cui sono lieta di fare parte – è il benessere del popolo tunisino e la necessità che noi tutti teniamo bene a mente quanto sia importante rispettare i suoi valori culturali e la sua identità e le ragioni di tale rispetto, mentre aiutiamo questo popolo a costruire un nuovo futuro basato sullo stato di diritto e su ideali democratici.</p>
      <p sl="en">Le persone si attendono il cambiamento e si aspettano un sostegno senza secondi fini. Mi fa veramente piacere che l’onorevole Cohn-Bendit abbia dato seguito al punto da me sollevato stamani nella commissione della delegazione su quello che è accaduto esattamente ai fondi europei in tutti questi anni. Il rappresentante dell’EAS ha dichiarato che sono stati spesi per le riforme. Quali riforme? Se ci fossero state riforme adeguate, il popolo non si sarebbe ribellato come invece è successo. Potremmo avere delle risposte veritiere? Dobbiamo convincere il governo provvisorio a indagare su che fine abbiano fatto quei fondi e ad accertarsi che tutti i fondi europei che verranno erogati in futuro vengano spesi in maniera opportuna.</p>
    </intervention>
    <intervention id="3-118-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Signor Presidente, il mondo arabo è nostro partner nell’Unione per il Mediterraneo. In tutti i rapporti che abbiamo intrattenuto con questo partner abbiamo sempre promosso i principi della democrazia pluralista, della libertà dei media, di espressione e di assemblea, il rispetto dei diritti umani, l’autonomia della magistratura e la buona governance. Ma abbiamo sempre sostenuto che tali principi dovevano essere realizzati dall’interno e non imposti dall’esterno.</p>
      <p sl="en">Il popolo tunisino è riuscito autonomamente a sfidare la repressione, lo Stato di polizia e la tortura, e a conquistare la libertà e la democrazia. Le autorità tunisine devono rispettare la volontà popolare e promuovere senza indugio un processo di democratizzazione, con la piena assunzione delle responsabilità in caso di corruzione o repressione ad opera delle persone vicine a Ben Ali.</p>
      <p sl="en">Per ragioni analoghe, il popolo egiziano ha sfidato le uccisioni, gli arresti, il gas lacrimogeno e i proiettili, e ha preteso pane e libertà, dignità ed emancipazione.</p>
      <p sl="en">Attenzione: la democrazia non significa elezioni. Vuol dire molto, molto di più. Appoggiamo incondizionatamente il popolo d’Egitto e chiediamo ai suoi leader attuali di dare ascolto alla saggezza del loro popolo e di non diventare un ostacolo nel rispondere alle loro aspirazioni.</p>
      <p sl="en">Ai nostri funzionari europei, alla Vicepresidente/Alto rappresentante, vorrei dire quanto segue: è deludente vedere come il Presidente Obama, o Hillary Clinton, esprimano la loro posizione in maniera coraggiosa e tempestiva mentre lei, come sempre, fa la figura di sfondo e fa sentire a malapena la sua voce.</p>
    </intervention>
    <intervention id="3-119-000" speaker_id="22097" name="Véronique De Keyser" is_mep="True" mode="spoken">
      <p sl="fr">Signor Presidente, ci sono momenti in cui bisogna sapere da che parte stare. Mi è stato detto molte volte qui, in seno all’Unione europea. Oggi, è piuttosto chiaro da che parte bisogna schierarsi: come hanno detto i miei onorevoli colleghi, bisogna scegliere la libertà, la voce del popolo.</p>
      <p sl="fr">Mentre discutiamo, il museo de Il Cairo è in fiamme, nelle strade scoppia la rivolta e credi che, per lo meno nel caso dell’Egitto, non siamo stati sufficientemente chiari. Il Presidente Mubarak se ne deve andare, dobbiamo dirlo con chiarezza. Il Presidente Mubarak, nella sua situazione attuale – e rispetto la sua lunga lotta – non è in grado di guidare la transizione politica; è folle pretendere da lui una cosa del genere e lasciare che il clan Mubarak fronteggi oggi il clan ElBaradei per le vie della capitale. Dobbiamo assumerci le nostre responsabilità in materia.</p>
      <p sl="fr">Mi preme inoltre comunicarvi che, negli ultimi giorni e notti, non ho smesso di pensare agli errori che abbiamo commesso. Ne abbiamo commesso uno enorme: abbiamo appoggiato regimi corrotti nel nome della stabilità, senza pensare alla giustizia sociale o alle aspirazioni di libertà della gente.</p>
      <a text="(Applausi)"/>
      <p sl="fr">è un errore a cui dobbiamo riparare, ed è giunto il momento di farlo.</p>
      <p sl="fr">Il secondo errore, e ho paura di dirlo, onorevoli colleghi, è che non abbiamo capito l’Islam politico. Non ho detto “non abbiamo accettato l’Islam politico”! C’è una differenza tra terroristi, fondamentalisti e alcuni fratelli musulmani. Spetta a noi scorgere questa differenza, avviare un dialogo, emarginare coloro che non vogliamo coinvolgere, ma oggi abbiamo preparato il terreno a questi fondamentalisti. Abbiamo spianato la strada ai terroristi!</p>
      <p sl="fr">è tempo di rivedere tali posizioni e, infine, dobbiamo ancorarci alle conquiste passate di questi paesi, della Tunisia, dell’Egitto e così via. Mi riferisco alla strutture laiche di questi paesi e ai diritti delle donne, di cui vi sono svariati esempi in questi paesi, nelle strutture laiche e nelle costituzioni slegate dalla legge della Sharia. è possibile costruire la democrazia con controparti estremamente diversificate. Non buttiamo via il bambino con l’acqua sporca! Teniamo bene a mente quest’idea dello Stato laico e del rispetto per le diverse confessioni religiose e credenze, nonché per la diversità politica.</p>
      <a text="(Applausi)"/>
    </intervention>
    <intervention id="3-120-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Signor Presidente, credo che la questione odierna più urgente sia l’attuale stato delle cose in Egitto. Nel 2005 ho presieduto una piccola missione di osservatori per le elezioni egiziane. Ci era stato chiesto di recarci in Egitto per il primo turno e poi per il secondo turno, ma il primo turno era stato così caotico e mal gestito, così corrotto, che avevamo deciso di non ritornare per il secondo turno.</p>
      <p sl="en">L’Egitto è un paese in cui per circa 30 anni un dittatore, nella persona di Mubarak, ha assunto il potere assoluto in un governo particolarmente brutale, tirannico e dispotico e, mentre riconosciamo tutti l’evoluzione straordinaria che sta avendo luogo per le strade d’ Egitto, notiamo anche che la reazione di Mubarak è tipica di una persona che sente di godere di un certo sostegno, non soltanto in Egitto ma altrove.</p>
      <p sl="en">Ora, riconosciamo anche che l’Unione europea non possiede la sesta flotta. Possiamo solamente esercitare un’influenza morale, pertanto quando la Baronessa Ashton è intervenuta molto sommessamente all’inizio di questa discussione, abbiamo notato che purtroppo non portava con sé anche un bel bastone. Dobbiamo parlare con dolcezza, è vero, ma anche a una voce, e penso che il problema attuale dell’Europa sia che non stia dando prova di una posizione univoca a livello di Cathy Ashton e di altri leader.</p>
      <p sl="en">Se ne è già parlato anche prima del fatto che i Primi ministri britannico, francese e tedesco abbiano rilasciato dichiarazioni separate. Cerchiamo di parlare a una voce. Diciamo con assoluta chiarezza qual è la nostra posizione – a sostegno della democrazia e dei diritti umani non soltanto in Europa, bensì in tutto il mondo, e soprattutto nel Mediterraneo, viste le circostanze attuali.</p>
    </intervention>
    <intervention id="3-121-000" speaker_id="96662" name="Franziska Katharina Brantner" is_mep="True" mode="spoken">
      <p sl="de">Signor Presidente, Baronessa Ashton, vorrei ribadire l’appello rivoltole di fornirci la lista dei beneficiari degli aiuti europei in questi paesi. Serpeggiano timori fondati che anche il clan di Ben Ali e le sue industrie stiano percependo fondi europei.</p>
      <p sl="de">Credo che sia opportuno rivedere il nostro operato in questa regione. Dobbiamo fare luce su come vengono impiegati i nostri fondi e occorre un cambio di rotta decisivo. A tal fine, quello che serve soprattutto in Tunisia è un nuovo capo della delegazione. Vorrei leggervi quello che ci ha scritto oggi in un messaggio di posta elettronica:</p>
      <p sl="fr">La strategia dell’Europa in Tunisia non necessita di revisioni. avremo una maggiore libertà nella scelta dei nostri interlocutori e partner, ma i settori di intervento e i nostri accordi con il paese si stanno dimostrando ancora più rilevanti nella situazione attuale.</p>
      <p sl="fr">Reputo incredibile che il capo della delegazione scriva che non dobbiamo rivedere le nostre politiche per la Tunisia. Vi esorto ad assumervi la responsabilità di cambiare il capo della delegazione.</p>
      <p sl="fr">Vorrei ora aggiungere un’osservazione a quanto sostenuto dall’onorevole; credo sia anche giunto il momento di sostenere le donne nel processo di transizione. Ad esempio, potremmo organizzare una grande conferenza col suo sostegno e lei potrebbe andare a perorare la causa delle donne per la transizione, ponendo l’accento sul loro ruolo e appoggiandole per rafforzare e sottolineare il processo laico di questi paesi. Potrebbe essere una sorta di agenda femminista che lei potrebbe portare avanti.</p>
      <a text="(Applausi)"/>
    </intervention>
    <intervention id="3-124-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Signor Presidente, i poteri politici di tutto il mondo stanno col fiato sospeso di fronte alle proteste di massa in Tunisia e, in particolare, in Egitto, paese dall’importanza strategica. Sono possibili vari scenari, da una presa di potere pacifica da parte delle forze filodemocratiche al caos economico e allo scoppio di un conflitto armato, fino al ricorso alle armi nucleari, che non può essere escluso.</p>
      <p sl="pl">La situazione cambia costantemente ed è difficile formulare previsioni. Le società arabe, private per anni di diritti fondamentali quali la libertà di parola o il diritto di partecipare a elezioni libere, sono determinate a portare avanti a tutti i costi un cambio ai vertici. Il Parlamento europeo dovrebbe allinearsi su una posizione comune e adoperarsi per sventare la destabilizzazione dell’intera regione. Non dobbiamo dimenticare la risoluzione adottata di recente dalla nostra Assemblea sulle persecuzioni dei cristiani, in cui figurava anche l’Egitto. Dovremmo valutare l’introduzione di provvedimenti più tangibili e inviare una missione di osservatori in Egitto.</p>
    </intervention>
    <intervention id="3-125-000" speaker_id="28407" name="Willy Meyer" is_mep="True" mode="spoken">
      <p sl="es">Signor Presidente, Baronessa Ashton, l’Unione europea deve sottoporre a revisione la propria politica di vicinato, in quanto è chiaro che abbiamo dato l’impressione di essere più interessati a sottoscrivere accordi di libero scambio che non a promuovere lo sviluppo dei popoli e i loro diritti umani. Il problema, Baronessa Ashton, non è la posizione attuale dell’Unione europea sui regimi di Ben Ali o di Mubarak, bensì la posizione assunta dall’Unione europea tempo fa, nella quale non veniva evidenziato il minino sostegno per i cambiamenti che le persone hanno rivendicato con le loro dimostrazioni.</p>
      <p sl="es">è questo il problema che l’Unione europea deve risolvere: che non stiamo mostrando alcun sostegno per i cambiamenti che la gente sta rivendicando, non soltanto in Tunisia, ma anche in Marocco, Egitto, Giordania e Yemen; si tratta di un numero infinito di persone che non tollerano più l’autocrazia o la crisi che colpisce i più deboli. è questa la revisione su cui deve impegnarsi l’Unione europea; deve prevenire le circostanze cambiando l’orientamento della sua politica di vicinato.</p>
    </intervention>
    <intervention id="3-126-000" speaker_id="4507" name="Bastiaan Belder" is_mep="True" mode="spoken">
      <p sl="nl">Signor Presidente, non deve sorprendere che la Repubblica islamica dell’Iran segua con interesse gli sviluppi politici entusiasmanti di Tunisia ed Egitto. Sia il governo iraniano, sia l’opposizione sostengono le rivendicazioni del popolo. La cosa interessante è che entrambi rivendicano per sé il merito di questa sollevazione popolare araba. Il regime iraniano acclama a gran voce l’arrivo dell’ondata rivoluzionaria originatasi nel suo stesso paese nel 1979 e che ritiene si stia ora diffondendo in tutto il mondo arabo, mentre l’opposizione iraniana si considera l’elemento istigatore delle proteste popolari di massa a Tunisi e a Il Cairo.</p>
      <p sl="nl">Mentre il campo arabo pragmatico in Medio Oriente è vicino al collasso, la leadership iraniana ha ragioni più valide per essere ottimista rispetto all’opposizione. L’Unione europea non dovrebbe ignorare tale minaccia. Una radicalizzazione del mondo arabo è decisamente incompatibile con una vita dignitosa, che è quello a cui i dimostranti tunisini ed egiziani dicono giustamente di ambire. La Repubblica islamica dell’Iran non dovrebbe in nessun caso essere considerata un modello, bensì un invito alla cautela.</p>
    </intervention>
    <intervention id="3-127-000" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, quello che sta avendo luogo in questo momento in paesi quali la Tunisia e l’Egitto è uno sviluppo incommensurabilmente importante. La gente si sta ribellando ai despoti dittatoriali, e questo va accolto con favore.</p>
      <p sl="nl">Il grande interrogativo riguarda naturalmente quello che accadrà sulla scia di questi eventi. Quando si parla di democratizzazione nel mondo islamico emerge una sorta di paradosso, laddove più democrazia porta spesso a un rafforzamento dell’Islam, che a sua volta conduce a un’esautorazione della democrazia. Noi europei dovremmo naturalmente appoggiare il processo democratico. Tuttavia, tale sostegno dovrebbe essere concesso a forze democratiche autentiche, e non dovremmo mai appoggiare intenzionalmente un’organizzazione come la Fratellanza musulmana nello stabilire una dittatura teocratica in Egitto grazie al sostegno europeo. Altrimenti ci ritroveremo in situazioni analoghe a quella attuale iraniana, che si diffonderebbe nell’intera regione.</p>
      <p sl="nl">Cerchiamo pertanto di essere prudenti nella scelta dei nostri partner. Dopo tutto, fino a poche settimane fa Ben Ali e il suo partito facevano ancora parte dell’Internazionale socialista. Ora che però il vento è cambiato, sono stati espulsi da un giorno all’altro. Ebbene, onorevoli colleghi, siate prudenti in futuro, siate accorti nella scelta dei vostri partner e non facilitate la vita agli islamici.</p>
    </intervention>
    <intervention id="3-128-000" speaker_id="1253" name="Hans-Gert Pöttering" is_mep="True" mode="spoken">
      <p sl="de">Signor Presidente, Baronessa Ashton, onorevoli colleghi, la nostra risposta agli eventi del mondo arabo deve ispirarsi al nostro concetto di umanità. Ogni essere umano, che sia musulmano, ebreo, cristiano o non appartenga a nessuna confessione religiosa, ha lo stesso valore e lo stesso diritto a vivere in maniera dignitosa. Partendo da questo presupposto, anche i popoli dei paesi arabi hanno il diritto di vivere in libertà, in una democrazia e nel rispetto della dignità umana.</p>
      <p sl="de">Pertanto, oggi è nostro dovere, nostra responsabilità e nostro compito importante per il futuro far sapere ai popoli del mondo arabo, che stanno lottando pacificamente per la libertà e la democrazia, che siamo solidali, al loro fianco. Esprimiamo la nostra solidarietà ai musulmani pacifici del mondo arabo.</p>
      <a text="(Applausi)"/>
      <p sl="de">In passato abbiamo già commesso l’errore di chiudere gli occhi dinanzi al comunismo totalitarista perché sostenevamo di aver bisogno della stabilità. Oggi non dobbiamo ripetere questo errore, in quanto stabilità implica anche libertà e democrazia, valori che dovremmo difendere.</p>
      <p sl="de">Se le notizie che ci giungono oggi sono vere – non sapevo che si stesse sparando a Il Cairo, e in precedenza l’esercito tunisino ed egiziano aveva dato prova di moderazione – vale a dire che l’esercito sta facendo ricordo alla violenza, una situazione del genere non può durare molto. In Europa abbiamo avuto le rivolte della Germania dell’Est nel 1953, quelle in Ungheria nel 1956, in Cecoslovacchia nel 1968, e poi c’è stato Solidarność.</p>
      <p sl="de">Alla fine sarà la libertà a trionfare, e pertanto dobbiamo dire a tutti coloro che oggi stanno facendo ricorso alla violenza: smettetela di sparare e concedete la libertà alla gente sotto forma di libere elezioni. Dovremmo adoperarci il più possibile per perorare questa causa nelle parole e nei fatti, anche in quest’Aula.</p>
    </intervention>
    <intervention id="3-129-000" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, Baronessa Ashton, alcuni ritengono che non si possa imparare dalla storia. Dovremmo comunque tentare. per quanto riguarda l’osservazione a latere sull’Iran – e l’onorevole Cohn-Bendit ha già risposto a tale commento – vorrei ricordare ancora una volta quello che accadde allora in Iran. Abbiamo sostenuto un regime sporco. Ci siamo mostrati più o meno tolleranti nei confronti della polizia segreta, che a quei tempi attaccava la gente e la torturava. Gli Stati Uniti, insieme al Regno Unito, rovesciarono Mohammad Mossadegh, che voleva una rivoluzione pacifica.</p>
      <p sl="de">Adesso abbiamo compiuto dei progressi in tal senso, ma non abbiamo comunque fatto abbastanza. Credo che dobbiamo ribadire con grande chiarezza – e in tal senso sono d’accordo col mio onorevole collega che ne ha già parlato – che dobbiamo schierarci dalla parte del popolo che ha avviato e alimentato questa rivoluzione – e non sono stati gli islamici. Rallegriamoci della grande opportunità legata al fatto che la rivoluzione non è stata scatenata dagli islamici, bensì dai dimostranti, da gente comune, insoddisfatta delle ingiustizie sociali, della situazione economica e dell’assenza di democrazia. Ecco cos’è successo.</p>
      <p sl="de">Baronessa Ashton, onorevoli deputati, facciamo un po’ di autocritica, perché parte della nostra strategia di vicinato è venuta meno a causa di questi eventi. Inoltre, una parte della suddetta strategia presupponeva una situazione di stabilità. Occorre la pace in Medio Oriente. Contavamo sul fatto di ottenere la pace in Medio Oriente facendo affidamento su dittature e dittatori, e ciò non è né possibile né accettabile.</p>
      <p sl="de">Pertanto, dobbiamo far sentire la nostra voce ed esprimere con chiarezza la nostra opinione. La pace in Medio Oriente può essere duratura solamente se si basa sulla democrazia, e non sulla dittatura. Pertanto, Baronessa Ashton, dobbiamo comunicare la nostra posizione in maniera forte e chiara. So che lei è nota per il suo atteggiamento pacato, ma in questo caso concordo con i miei colleghi, dobbiamo esprimerci in modo forte e chiaro. Deve parlare a voce così alta da oscurare molte delle voci dei nostri ministri degli Esteri, a volte sarebbe anche opportuno non sentire la voce di Hillary Clinton, bensì soltanto quella di Catherine Ashton. è questo che si aspetta il Parlamento. Lo prenda come un atto di fiducia nei suoi confronti il fatto che ci attendiamo dichiarazioni chiare da lei.</p>
    </intervention>
    <intervention id="3-130-000" speaker_id="38613" name="Metin Kazak" is_mep="True" mode="spoken">
      <p sl="bg">Signor Presidente, le proteste in Tunisia ed Egitto, scatenate dalla rabbia e dall’intolleranza di fronte all’aumento della disoccupazione giovanile, ai metodi brutali della polizia, alla corruzione e all’autoritarismo, nonché al disprezzo per i diritti umani, la libertà di parola e i principi democratici, sono sfide che potrebbero contagiare anche gli altri paesi arabi, già assetati di cambiamento.</p>
      <p sl="bg">Gli eventi in Tunisia, che era considerata un’oasi di stabilità e sicurezza economica, sono sorprendentemente simili a quelli che hanno inaugurato il tracollo del blocco sovietico in Europa orientale. Sono la scintilla che preannuncia il crollo del pseudomodello di stabilità del mondo arabo e che scatenerà i cambiamenti democratici nella regione.</p>
      <p sl="bg">Le rivendicazioni sono chiare, e i popoli tunisino e egiziano non accettano mezze misure. Alcune delle condizioni essenziali per la transizione alla democrazia stanno già guadagnando terreno, quali una società civile attiva e ben organizzata, una stampa libera, il rispetto per i rappresentanti dell’opposizione e l’esistenza di diversi partiti politici. Dobbiamo tuttavia rivedere completamente la nostra politica estera attuale, baronessa Ashton.</p>
      <p sl="bg">L’Unione europea dovrebbe compiere una scelta strategica, cercare un equilibrio tra i suoi interessi politici ed economici e i valori democratici che ci uniscono. L’Europa deve dimostrare che appoggia pienamente la democrazia e non si limita a sostenere la stabilità della regione. La ragione alla base di ciò è che quando interverrà il cambiamento, le persone si ricorderanno chi si è schierato dalla loro parte e chi ha cercato di mantenere uno status quo già divenuto insostenibile.</p>
    </intervention>
    <intervention id="3-131-000" speaker_id="2054" name="Heidi Hautala" is_mep="True" mode="spoken">
      <p sl="en">Signor Presidente, 60 anni fa una rivoluzione nel mondo arabo ha segnato la fine del dominio coloniale europeo. La seconda rivoluzione del mondo arabo sta accadendo adesso, davanti ai nostri occhi. è il momento in cui l’Unione europea deve scegliere se sta dalla parte giusta della storia o se invece ha scelto il fronte sbagliato.</p>
      <p sl="en">Il nostro compito consiste nel contribuire a promuovere una società civile indipendente nel mondo arabo. Il nostro bilancio comunitario va rivisto al fine di tener conto delle necessità urgenti della Tunisia, che è stata soggetta a un’autocrazia durata 23 anni.</p>
      <p sl="en">La maggioranza dei tunisini non nutre alcuna fiducia in questo governo provvisorio e non eletto. In Tunisia è già stato avviato un processo per la scoperta della verità, ma l’Unione europea ha bisogno essa stessa di intraprendere un processo del genere, visto quanto ha trascurato i diritti umani e i valori democratici nel mondo arabo nel corso degli anni. è veramente giunto il momento di pensare ai diritti umani.</p>
    </intervention>
    <intervention id="3-132-000" speaker_id="28320" name="Ivo Strejček" is_mep="True" mode="spoken">
      <p sl="en">Signor Presidente, non condivido l’opinione secondo cui le rivolte in corso in Egitto sono guidate principalmente da forze che ambiscono a una democrazia di stile europeo. Considero le rivolte e il caos alla stregua di una rivoluzione di cambiamento motivata dalla lotta per una vita migliore.</p>
      <p sl="en">Tuttavia, la questione cruciale per noi europei è il rischio che la situazione drammatica venga sfruttata dagli islamici radicali. Se dovesse verificarsi un cambiamento politico drammatico del genere, l’Europa, insieme all’America, perderebbero un alleato arabo moderato e il trattato di pace dell’Egitto sarebbe in pericolo. L’Egitto potrebbe trasformarsi facilmente e rapidamente in un regime ostile all’Europa, a Israele e all’America e avvicinarsi ad Hamas. La posizione dell’UE dovrebbe essere quella di schierarsi risolutamente dalla parte di coloro che combattono per la libertà e che sostengono indefessamente le libere elezioni.</p>
    </intervention>
    <intervention id="3-133-000" speaker_id="96907" name="Takis Hadjigeorgiou" is_mep="True" mode="spoken">
      <p sl="el">Signor Presidente, onorevoli colleghi, ovviamente la stragrande maggioranza del Parlamento appoggia le rivolte egiziane, e a ragione, ma ci sono comunque alcune eccezioni, come abbiamo appena appreso. Tuttavia, sono del parere – e dovreste condividere anche voi la mia opinione – che fare politica significhi essere preparati e tempestivi, e credo che dovremmo ammettere tutti che non ci eravamo affatto accorti di quello che stava accadendo in Egitto negli ultimi decenni.</p>
      <p sl="el">Dove eravamo tutti quando miliardi di dollari provenienti dagli Stati Uniti venivano versati all’Egitto a sostegno di questo regime? Stiamo dalla parte del popolo egiziano che protesta per il diritto alla ricchezza, alla salute e all’istruzione. Per questo il Parlamento dovrebbe continuare a offrire il suo appoggio unanime. Mi preme ricordare che durante questo processo dobbiamo tener conto anche dei palestinesi, affinché non ne escano svantaggiati. Chi di noi europarlamentari rappresenta Cipro, uno dei paesi limitrofi dell’Egitto, segue tali eventi molto da vicino e, lo ripeto, noi sosteniamo i diritti del popolo egiziano in queste rivolte.</p>
    </intervention>
    <intervention id="3-134-000" speaker_id="96993" name="Lorenzo Fontana" is_mep="True" mode="spoken">
      <p sl="it">Signor Presidente, onorevoli colleghi, signora Ashton, è sicuramente auspicabile, come ho sentito da molti, che si possa arrivare a un futuro di democrazia nel Nord Africa, una democrazia come quella che abbiamo in Europa.</p>
      <p sl="it">Però abbiamo anche dei pericoli e non possiamo nasconderceli. Ricordiamo tutti l'attentato che c'è stato sotto Natale nei confronti dei cristiani copti proprio in Egitto. Il nostro timore, signora Ashton, è proprio quello che magari un giorno si possa arrivare ad avere una dittatura islamica nel Nord Africa.</p>
      <p sl="it">Quindi, da questo punto di vista l'Europa deve assolutamente essere il cane da guardia per evitare che ci siano un giorno dei paesi ostili nel Nord Africa che – ricordiamocelo bene – hanno anche numerosi rapporti commerciali con i nostri territori. Sicuramente, in questo periodo di crisi economica, questa destabilizzazione non farà piacere alla nostra economia. Inoltre, non dobbiamo dimenticarci che, anche a livello di immigrazione, questa destabilizzazione provocherà sicuramente delle ripercussioni, soprattutto nei paesi del Sud dell'Europa.</p>
      <p sl="it">Pertanto chiedo alla Commissione europea e all'Alto rappresentante che vigilino su queste cose.</p>
    </intervention>
    <intervention id="3-135-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, baronessa Ashton, la smetta di essere così ingenua. Onorevole Guy Verhofstadt, rivolgo anche a lei lo stesso appello. Dopo tutto, la Fratellanza musulmana non vuole altro che la sharia, e la sharia non è democrazia.</p>
      <p sl="nl">Il partito d’opposizione più importante, la Fratellanza musulmana, vuole la guerra con Israele. Baronessa Ashton, lei non si è espressa su questo aspetto. Quando chiede un futuro migliore per l’Egitto ma al contempo si rifiuta di riconoscere i pericoli rappresentati dall’Islam, si comporta da ingenua. Perché Islam e democrazia non possono coesistere.</p>
      <p sl="nl">Vorrei che ribadisse forte e chiaro questo concetto, perché non vorrei una baronessa Ashton ingenua che si reca in Egitto a portare il messaggio sbagliato. Baronessa Ashton, sia consapevole dei pericoli che il futuro riserva all’Egitto e a noi e ne parli apertamente. Faccia presente al popolo egiziano che sharia è sinonimo di disastro, una catastrofe per noi tutti.</p>
      <a text="(L’oratore accetta di rispondere a una domanda “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="3-136-000" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, la domanda che vorrei porre all’onorevole è la seguente: la democrazia come può prosperare in società in cui non esistono istituzioni né una storia di tradizione democratica?</p>
      <p sl="en">La democrazia non sboccia spontanea in un terreno sterile. Continuiamo a dire di voler creare Stati democratici senza esserci impegnati per dare vita alle istituzioni democratiche su cui far fiorire la democrazia.</p>
    </intervention>
    <intervention id="3-137-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, non posso che essere d’accordo con l’onorevole Deva. è ovvio, la democrazia non sorgerà spontanea da un giorno all’altro, ma non vedo altre alternative per l’Egitto. A dire il vero, non riesco a individuare nessuno in questo paese che possa assumerne la leadership. Dopo tutto, spetta agli egiziani scegliersi i propri leader.</p>
      <p sl="nl">Quello che possiamo fare è esortare gli egiziani a eleggere leader laici, e non la Fratellanza musulmana.</p>
    </intervention>
    <intervention id="3-138-000" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, signora baronessa Ashton, non sono mai stato particolarmente tenero nei suoi confronti, però devo riconoscere che la storia fa di tutto per complicarle la vita e, in questo senso, spero che le cose che dirò possano aiutarla.</p>
      <p sl="it">La prima cosa che intendo dire con molta chiarezza è che gli Stati sono garanti, non sono padroni della vita dei propri cittadini. Quando i governi da garanti si fanno padroni cessa l'esperienza dei governi e comincia quella dei regimi. Questo è ciò che è accaduto in Tunisia e in Egitto, perché esperienze politiche cominciate con l'idealità profonda della conquista dell'indipendenza erano regimi da molti anni. Noi abbiamo il compito di difendere la libertà e la democrazia nei cuori di coloro che la stanno oggi difendendo nelle piazze.</p>
      <p sl="it">La seconda questione che osservo riguarda noi, riguarda l'Unione europea. Noi dobbiamo ammettere di non avere una strategia politica per la regione euromediterranea e questo comporta un giudizio sul fallimento del processo di Barcellona e dell'Union pour la Méditerranée . Sono finzioni, sono cioè attività politiche di tipo ludico che non servono e non hanno realizzato nulla. In questo senso dobbiamo essere perentori: quella strategia dobbiamo cominciare ad averla, dobbiamo pensarla e dobbiamo realizzarla, come abbiamo fatto nell'interesse dell'Est dell'Europa e come abbiamo fatto, tirati per i capelli, anche nell'interesse dei Balcani. Senza quella strategia non conterà nulla parlare con una voce sola, perché in realtà parleremo per non dire nulla.</p>
    </intervention>
    <intervention id="3-139-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Signor Presidente, onorevoli colleghi, signora Ashton, io ho l'impressione che non vi sia ancora da parte sua un'adeguata consapevolezza di ciò che sta avvenendo nell'area mediterranea. Devo dirle che solo la mancanza di una percezione della realtà, capace di cogliere il vento dei cambiamenti, può spiegare il ritardo con il quale le istituzioni europee hanno affrontato la questione mediterranea.</p>
      <p sl="it">Si sta chiudendo una fase politica e storica che ha visto l'Europa praticare una politica confusa e controproducente verso il Sud. La crisi economica, il difficile sbocco migratorio e l'assenza del ricambio delle classi dirigenti hanno costituito una miscela esplosiva che oggi interessa Tunisia e Egitto ma che, come è prevedibile, si allargherà agli altri paesi.</p>
      <p sl="it">Rivolgendomi anche ad alcuni colleghi, dico che non ce la caviamo se pensiamo che sostanzialmente dobbiamo sostenere solo e semplicemente le manifestazioni in corso. L'Europa deve mostrarsi politicamente più adulta. Per questo bisogna risintonizzare le antenne politiche di questa Europa. È necessario che la politica estera europea esca da uno stato di semiclandestinità e diventi protagonista sulla scena internazionale nell'accompagnare i processi di transizione democratica in corso.</p>
      <p sl="it">In particolare servono alcune politiche chiare: una nuova politica di partenariato e vicinato, una nuova politica di sicurezza nell'area mediterranea, una diversa disponibilità europea, di tutta l'Europa, ad affrontare la questione mediterranea, un'azione multipolare che veda l'Europa agire in quell'area con altri soggetti, dagli Stati Uniti alla Turchia.</p>
      <p sl="it">È necessario sostanzialmente cambiare rotta e, da questo punto di vista, ci vorrebbe un atto di grande umiltà da parte della Commissione nell'aprire un dibattito nuovo sulla politica estera verso il Mediterraneo, riaffrontando la questione dell'Unione per il Mediterraneo, ma nello stesso tempo per garantire che l'Europa sia presente lì. Questo è essenziale per l'Europa e bisogna esserne pienamente consapevoli.</p>
    </intervention>
    <intervention id="3-141-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Signora Presidente, il mondo è in continuo cambiamento e mutamento, e tale affermazione è vera per mondo arabo più che per qualsiasi altro luogo al mondo; vi ricordo infatti che lì il 40 per cento della popolazione vive al di sotto della soglia della povertà e c’è il tasso di disoccupazione giovanile più elevato al mondo.</p>
      <p sl="fr">I popoli arabi aspirano allo sviluppo e alla democrazia, e poiché le due cose vanno di pari passo, in Tunisia come in Egitto, questi popoli hanno preso in mano il loro destino per imporre il cambiamento che spetta loro di diritto. Inoltre, malgrado tutte le provocazioni – e ne abbiamo avuto un altro esempio oggi a Il Cairo – e tutte le difficoltà, niente e nessuno fermerà questo movimento.</p>
      <p sl="fr">Nel caso della Tunisia ieri e dell’Egitto oggi, si è levata solo una voce, quella degli Stati Uniti, che si sono risolutamente schierati dalla parte dei democratici. Credo nell’Europa, ma credo anche che sia inutile se non si mette risolutamente dalla parte dei democratici in qualsiasi circostanza. Avrei tanto sognato e desiderato che l’Europa cogliesse al volo quest’occasione. Ma non l’ha fatto. Non è stato soltanto per il ruolo che avete svolto, bensì per l’eccessiva prudenza dei suoi leader, che troppo spesso preferiscono starsene a guardare invece che intervenire.</p>
      <p sl="fr">A più di 20 anni dal crollo del Muso, assistiamo a un cambiamento storico. Vi esorto a capirne la portata, per non perdere quest’occasione di scrivere la storia del mondo.</p>
    </intervention>
    <intervention id="3-142-000" speaker_id="97133" name="Derk Jan Eppink" is_mep="True" mode="spoken">
      <p sl="en">Signora Presidente, tutto quello che volevo dire è di fatto già stato detto, pertanto mi limiterò a formulare una domanda all’Alto rappresentante.</p>
      <p sl="en">Oggi Tony Blair, l’ex Primo ministro britannico, che lei probabilmente conosce, si è profuso in lodi del Presidente egiziano Hosni Mubarak. Ha riferito alla CNN, “Mubarak è immensamente coraggioso e una forza del bene”. Tony Blair mette anche in guardia da una corsa alle elezioni in Egitto.</p>
      <p sl="en">Ora, Tony Blair svolge attualmente funzioni di inviato nel processo di pace israelopalestinese, sostenuto dall’Unione europea. Cosa ne pensa delle dichiarazioni di Tony Blair?</p>
    </intervention>
    <intervention id="3-143-000" speaker_id="28497" name="Gerard Batten" is_mep="True" mode="spoken">
      <p sl="en">Signora Presidente, il grande pericolo per l’Egitto e gli altri paesi nordafricani è ovviamente che il rovesciamento dei loro governi non inauguri l’avvio di una democrazia liberale di stile occidentale, bensì il dominio fondamentalista islamico e un nuovo periodo buio, come abbiamo visto in Iran.</p>
      <p sl="en">Vi è tuttavia una certa soddisfazione che ci deriva dalla prospettiva di assistere a popoli oppressi che rovesciano i loro governi non democratici e non rappresentativi. Tutti i governi, anche le tirannidi, finiscono per derivare il loro potere dal consenso del popolo su cui governano. E il popolo si può reprimere quanto si vuole, ma c’è sempre la possibilità che si ribelli.</p>
      <p sl="en">Ora, intravedo qui un paragone con la Gran Bretagna, dove diversi governi di tutti i colori politici che si sono succeduti l’uno all’altro hanno costantemente tradito il nostro paese e ceduto all’Unione europea i nostri diritti alla democrazia e all’autodeterminazione. Ai sensi della Magna Carta, gli inglesi hanno il diritto alla ribellione legittima. Mi chiedo fino a che punto si possa tirare ancora la corda prima di convincerli a scendere in piazza come gli egiziani.</p>
    </intervention>
    <intervention id="3-144-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signora Presidente, dovremmo tutti esultare della caduta o dell’imminente caduta dei regimi repressivi, ma forse soltanto quando sappiamo chi o cosa presumibilmente li sostituirà, o quando ne abbiamo sufficiente certezza.</p>
      <p sl="en">La Tunisia, come l’Iraq e l’Egitto, era un regime politicamente repressivo anche per gli standard mediorientali, ma era anche, sempre per gli standard mediorientali, un regime laico, persino liberale dal punto di vista sociale. Sussiste il pericolo che un’autocrazia socialmente liberale possa essere rimpiazzata da un’autocrazia socialmente repressiva o addirittura da una democrazia socialmente repressiva.</p>
      <p sl="en">Chi si aspetta un trasferimento di poteri sereno e civilizzato in tutti o in qualcuno di questi paesi potrebbe rimanere deluso. Se dovessimo assistere allo scoppio di guerre civili, al verificarsi di atrocità e alla distruzione delle economie di questi paesi, potremmo dare qualche consiglio e le nostre popolazioni potranno inviare degli aiuti, ma spero che non considereremo nostro compito inviare le nostre truppe al massacro. Non spetta certamente a noi salvare le popolazioni di questi paesi e portarle in Europa.</p>
    </intervention>
    <intervention id="3-145-000" speaker_id="96973" name="Mário David" is_mep="True" mode="spoken">
      <p sl="pt">Signora Presidente, il mondo, e l’Europa in particolare, non possono rimanere indifferenti di fronte alla forza di un movimento intenso di opposizione popolare che si sta verificando in diversi paesi del Nordafrica e del Medio Oriente, né trascurare l’importanza e legittimità di tali dimostrazioni. Qualsiasi popolo che aspiri alla libertà e alla democrazia deve ricevere la nostra totale solidarietà, come di fatto è già accaduto nel passato più recente con i nostri amici dell’Europa orientale.</p>
      <p sl="pt">Stiamo assistendo a un momento storico raro, uno di quelli che potrebbe cambiare il corso della storia e far scaturire nuove realtà. Se vogliamo essere obiettivi, dobbiamo riconoscere che l’estremismo islamico si è proposto come risposta politica – e non religiosa – ad alcuni di questi problemi, alimentato dall’esclusione sociale e in reazione alla stessa. Il futuro di questa regione ha bisogno di democrazie solide e tolleranti che rispettino le minoranze e nelle quali lo Stato viene promesso a tutti e non abusato da pochi.</p>
      <p sl="pt">Vicino a noi c’è una parte di mondo che deve approfittare di questo momento di rinascita per proseguire ulteriormente lungo il sentiero che conduce alla pace e al progresso sociale, e dimostrare che in questa regione a noi vicina tutti possono convivere in pace e nel rispetto reciproco, indipendentemente dalla confessione religiosa, dalle convinzioni politiche o dall’etnia.</p>
      <p sl="pt">Signora Presidente, mi avvio a concludere. Baronessa Ashton, al posto di un gruppetto di leader che agiscono insieme o isolatamente – c’è un detto portoghese che ricorda che è difficile fare il parroco nella propria parrocchia – quello che serve è che l’Europa nel suo complesso assuma un ruolo di prim’ordine nell’agevolare le riforme e nell’individuare per il Medio Oriente un nuovo paradigma privo di radicalismo e animato dal rispetto per i diritti umani, in particolare i diritti delle donne.</p>
    </intervention>
    <intervention id="3-146-000" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signora Presidente, in questo momento sono in corso scontro violenti tra i dimostranti sostenitori e oppositori di Mubarak. Dobbiamo trasmettere a Mubarak un messaggio chiaro e invitare i suoi sostenitori a ritirarsi immediatamente e ad evitare spargimenti di sangue non necessari.</p>
      <p sl="nl">Gli eventi che si stanno susseguendo in Egitto hanno colto tutti noi di sorpresa. Dovremmo considerarla un’opportunità imperdibile e un’occasione di aiutare questa regione, dopo anni di ristagno politico ed economico, a diventare una vera democrazia, vantaggiosa per tutti. Penso in particolare ai milioni di giovani assetati di libertà e della possibilità di realizzarsi. Non si può sottovalutare l’impatto di tutto ciò. Alcuni parlano di un nuovo 1989 per il mondo arabo, ma non sappiamo ancora se il paragone sia o meno calzante.</p>
      <p sl="nl">L’Unione europea potrebbe dare prova di una maggiore disponibilità a conferire un impulso significativo al processo di transizione, e avrei ovviamente gradito – come hanno sottolineato anche altri eurodeputati – un suo commento sulla questione. Ben presto dovremo chiarire che questo processo di transizione deve iniziare senza indugio e che Mubarak non è evidentemente più legittimato a guidare o governare il processo.</p>
      <p sl="nl">Dobbiamo pertanto stabilire il prima possibile un calendario, un’agenda chiara delle misure e riforme che dovrebbero condurre alle prime elezioni libere e trasparenti nel settembre di quest’anno. Ciò implica ad esempio modificare la costituzione, le leggi elettorali e il modo in cui i media riferiscono sulle questioni politiche, permettendo così a tutti i candidati di presentare le proprie campagne al pubblico.</p>
      <p sl="nl">Andrebbero quanto prima convocate intorno a un tavolo tutte le forze democratiche, per imprimere a tale processo la giusta direzione, e l’Europa dovrebbe ricoprire un ruolo positivo e costruttivo in tal senso.</p>
      <p sl="nl">Al contempo, dobbiamo essere consapevoli della complessità della situazione. A titolo di esempio, l’esercito è stato elogiato per il ruolo di decisiva moderazione che ha svolto. Ha ricevuto moltissime lodi per questo, ma si tratta anche di un soggetto molto importante a livello economico. Se vogliamo attuare riforme democratiche autentiche, saranno anche necessarie riforme economiche, il che non sarà facile.</p>
    </intervention>
    <intervention id="3-147-000" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="nl">Signora Presidente, ho seguito con grande interesse le parole dell’Alto rappresentante e dei miei onorevoli colleghi. Molti di voi hanno affermato di essere stati colti totalmente di sorpresa da quando sta avvenendo in Tunisia ed Egitto. Permettetemi di esprimervi il mio stupore dinanzi a tali affermazioni, in quanto sapevamo da tempo che questi non erano regimi propriamente democratici e che, anzi, erano autoritari o molto autoritari e opprimevano i loro popoli.</p>
      <p sl="nl">Abbiamo scelto di non affrontare di petto questa situazione perché ritenevamo che fosse il modo migliore di assicurare la stabilità nella regione e in tutto il Mediterraneo. Eppure abbiamo avuto nuovamente la dimostrazione del fatto che sostenere regimi autoritari e corrotti per il bene della stabilità e per prevenire il caos sfocia solitamente nell’instabilità, nel caos e nella perdita di occasioni importanti per il futuro.</p>
      <p sl="nl">Spero che useremo il buon senso e appoggeremo il processo democratico in maniera ragionevole. In relazione a ciò, vi chiederei di dedicare particolare attenzione al sostegno di una serie di partiti politici, sia in Tunisia sia in Egitto. Sono partiti deboli. Negli ultimi anni non hanno avuto praticamente nessuna possibilità di organizzarsi. Necessiteranno pertanto di tutto il nostro appoggio per svolgere il loro ruolo in quelle che, lo speriamo, saranno delle elezioni giuste e imminenti.</p>
    </intervention>
    <intervention id="3-148-000" speaker_id="4513" name="Geoffrey Van Orden" is_mep="True" mode="spoken">
      <p sl="en">Signora Presidente, il punto specifico che vorrei sollevare è che abbiamo assistito troppo spesso all’abuso del santuario delle nostre società libere occidentali da parte di estremisti che finiscono poi per ritornare nei loro paesi d’origine, con un atteggiamento ostile nei confronti dei nostri valori e un desiderio di rivoluzione. Ieri ricorreva il trentaduesimo anniversario del ritorno da Parigi in Iran dell’Ayatollah Khomeini. Sappiamo quali sono state le conseguenze di questo gesto.</p>
      <p sl="en">Rachid Ghannouchi, che predica da sempre l’annientamento dello Stato di Israele, è appena rientrato in Tunisia dopo due decenni trascorsi a Londra. Considera illegittima la leadership dell’Autorità palestinese; sostiene Hamas. Hamas rappresenta ovviamente una propaggine della Fratellanza musulmana, l’unico partito politico egiziano ben organizzato. Tali organizzazioni basano il loro potere sulla soddisfazione delle necessità quotidiane della popolazione e consolidano il loro potere mediante il terrore.</p>
      <p sl="en">Dobbiamo adottate misure più risolute per prevenire l’incubazione dell’estremismo nelle nostre capitali e impegnarci maggiormente per tendere la mano alla società civile legittima di paesi quali l’Egitto e la Tunisia con aiuti mirati, compresa anche un’assistenza finanziaria adeguatamente controllata.</p>
    </intervention>
    <intervention id="3-149-000" speaker_id="29074" name="Vito Bonsignore" is_mep="True" mode="spoken">
      <p sl="it">Signora Presidente, onorevoli colleghi, condivido quanto hanno detto in precedenza i miei colleghi del PPE. Mi preme tuttavia sottolineare che i recenti avvenimenti accaduti nel Mediterraneo hanno generato in tutti noi un profondo stupore, visto che fino a poche settimane fa non erano stati per nulla previsti.</p>
      <p sl="it">Il Servizio di azione esterna guidato dalla baronessa Ashton sembra essere stato colto di sorpresa e ora dimostra, a mio giudizio, una debole capacità di azione. Mi domando, a questo punto, se valga la pena spendere così tante risorse per un servizio così com'è oggi organizzato. Ancora una volta ci troviamo a rilevare la totale assenza della dimensione europea nello scacchiere euromediterraneo.</p>
      <p sl="it">Noi difendiamo il diritto di tutti i popoli ad autodeterminare il proprio governo, la propria classe dirigente, attraverso elezioni libere e democratiche e non attraverso azioni imposte da violenti ed estremisti. È tempo, come è stato detto, che la stabilità sia coniugata con la democrazia. Oggi operiamo quindi con ogni mezzo lecito per rafforzare la democrazia e il pluralismo politico nel rispetto dello Stato di diritto, dei diritti umani e della sicurezza dei cittadini.</p>
      <p sl="it">Il mondo intero, e noi europei per primi, abbiamo bisogno più che mai di un Mediterraneo pacificato. L'Unione europea deve cambiare la propria politica, deve adoperarsi senza più indugi per assicurare aiuti e collaborazioni adeguate per il necessario sviluppo socioeconomico di tutti i paesi del Mediterraneo.</p>
    </intervention>
    <intervention id="3-150-000" speaker_id="96990" name="Carmen Romero López" is_mep="True" mode="spoken">
      <p sl="es">Signora Presidente, onorevoli colleghi, i democratici tunisini ci hanno recentemente dato una lezione mirabile di maturità. Pertanto, in questi momenti di tensione di cui siamo testimoni e alla luce del massacro che si sta consumando in Egitto, vorremmo che l’Unione europea parlasse veramente a una voce per poter porre fine a questo massacro e per far sì che questi venti di libertà possano veramente dare luogo anche in Egitto a un cambiamento profondo verso la democrazia.</p>
      <p sl="es">Nel caso della Tunisia abbiamo comunque ancora tempo. Domani qui in Parlamento voteremo su una risoluzione – verrà inviata una delegazione nel paese – e il nostro sostegno, la nostra garanzia di democrazia sono anch’esse determinanti in questi momenti, in primo luogo in Tunisia, poi in Egitto e in tutti quei paesi che rivendicano maggiore libertà.</p>
      <p sl="es">Ci sono ancora moltissime cose che possiamo fare, in quanto i costi di un collasso economico causati da una rottura e da una rivoluzione di questa natura devono essere ridotti al minimo. Ci sono troppi nemici che vogliono trasformare la Tunisia in un modello totalmente diverso da quello da noi ambito. La Tunisia è diventata un modello, e quella a cui stiamo assistendo è in pratica la fine di un’era postcoloniale e l’inizio della vera indipendenza.</p>
      <p sl="es">Pertanto, la situazione economica tunisina – a parte gli aiuti citati dalla baronessa Ashton – offre alla Banca centrale europea l’opportunità di assumere una posizione e di non lasciarsi sfuggire un’occasione che potrebbe essere vitale per il futuro del Mediterraneo. è essenziale che tale decisione venga presa con una certa urgenza.</p>
    </intervention>
    <intervention id="3-151-000" speaker_id="96945" name="Marietje Schaake" is_mep="True" mode="spoken">
      <p sl="en">Signora Presidente, in questo momento, mentre discutiamo, i cittadini egiziani sono intrappolati in Piazza Tahrir ed esposti agli attacchi, mentre le notizie parlano di un esercito e di forze dell’ordine che aggrediscono invece di proteggere. Nelle loro dimostrazioni pacifiche, cittadini egiziani delle più diverse estrazioni chiedono il rispetto dei diritti umani e la democrazia, le riforme politiche, un governo giusto e lo sviluppo socioeconomico.</p>
      <p sl="en">Queste rivendicazioni potranno suonarvi familiari, in quanto coincidono esattamente con gli obiettivi dei programmi comunitari in Medio Oriente, e specificamente in Egitto. La Commissione da sola ha speso quasi 3 miliardi di euro per questo fine negli ultimi 15 anni. Visto che le rivendicazioni della gente coincidono esattamente con i nostri obiettivi politici, perché è così difficile rilasciare tempestivamente una dichiarazione europea convincente?</p>
      <p sl="en">L’esigenza di un’Europa forte e proattiva è più che mai impellente. Mentre in Medio Oriente sta sorgendo il sole della libertà e della democrazia, in Europa le nubi della divisione impediscono l’unità e ostacolano la capacità di assunzione delle responsabilità. Vi esorto a guardare quello che sta accadendo sotto i nostri occhi e ad agire nel sostegno inequivocabile della gente. I loro diritti e la credibilità dell’UE sono inestricabilmente legati.</p>
      <p sl="en">Un altro fenomeno sempre presente nei rapporti tra i cittadini e le dittature sono le tecnologie di comunicazione e informazione. Il governo tunisino era tra i più severi nel ricorso alla censura e a tecnologie di sorveglianza e di filtro ai fini della repressione. Società europee quali Vodafone e Telecom Francia, sono da sempre molto presenti in Egitto e hanno collaborato a interrompere le connessioni premendo l’interruttore e isolando totalmente questo paese. Vorrei che venisse avviata un’inchiesta sul ruolo svolto dalle aziende europee nella violazione dei diritti umani e nell’impedimento della libertà di espressione, della libertà di stampa e dell’accesso alle informazioni, nonché nella creazione di un ambiente in cui le violazioni dei diritti umani potessero passare inosservate.</p>
    </intervention>
    <intervention id="3-152-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Signora Presidente, baronessa Ashton, a mio parere l’Unione europea ha commesso diversi errori nei suoi rapporti passati con Tunisia ed Egitto. Il nostro errore nei confronti della Tunisia è consistito nel non far sentire la nostra voce dopo la vincita di Ben Ali alle elezioni presidenziali del 2009. Mi preme rammentarvi che vinse con il 90 per cento delle preferenze, ma che le elezioni non furono né libere né democratiche. Lo stesso errore lo commettemmo quando venne modificato il codice penale tunisino in modo da sospendere tutte le attività delle organizzazioni non governative e attive nel campo dei diritti umani. Non possiamo permetterci una siffatta politica passiva e inattiva al momento di adottare delle misure per la situazione nordafricana attuale. Sarà molto difficile riportare la stabilità nella regione se non svolgeremo un ruolo attivo e non dimostreremo la nostra determinazione a conseguire tale obiettivi. In Nordafrica potranno tornare al potere governi che rispettano i diritti umani, la libertà di parola e dei media solamente se adotteremo un approccio attivo e risoluto agli eventi di questi paesi. Grazie molte.</p>
    </intervention>
    <intervention id="3-153-000" speaker_id="96838" name="Cristian Dan Preda" is_mep="True" mode="spoken">
      <p sl="fr">Signora Presidente, baronessa Ashton, onorevoli colleghi, un anno fa in questa sede stavamo discutendo dei rapporti tra l’Unione europea e la Tunisia, e in quell’occasione ho affermato che le conquiste sociali di cui i tunisini andavano così orgogliosi dovevano essere accompagnate dal progresso politico.</p>
      <p sl="fr">Inoltre, nelle ultime settimane abbiamo assistito a un progresso politico per lo meno nel senso che la rivolta nascente è l’espressione estremamente chiara ed evidente di un desiderio di libertà. La situazione in Egitto è simile, anche se le cose procedono con rapidità. Non sappiamo come andrà a finire, e il futuro ci saranno indubbiamente altri luoghi che daranno voce altrettanto chiaramente a questo desiderio di libertà.</p>
      <p sl="fr">Al contempo, come è emerso stasera, alcuni di noi temono che questo vento di cambiamento non porti necessariamente a un assetto laico o al proseguimento di uno Stato laico, alla moderazione o alla stabilità. Ritengo che dobbiamo mettere in conto il fatto che è effettivamente possibile che, nelle settimane e anni a venire, questa regione non produca regimi politici stabili e ispirati dalla libertà e dalla moderazione. è decisamente possibile, e credo che ci si debba preparare anche a questa eventualità.</p>
      <p sl="fr">Vorrei pertanto incoraggiare la baronessa Ashton a riportare la strategia dell’Unione sui binari delineati dalla Commissione nel 2005 nella sua relazione per il vertice di Barcellona.</p>
    </intervention>
    <intervention id="3-154-000" speaker_id="28137" name="Kader Arif" is_mep="True" mode="spoken">
      <p sl="fr">Signora Presidente, onorevoli deputati, finora avevo sempre sospettato che i popoli fossero sempre un passo avanti rispetto alle loro elite politiche. Oggi ne ho avuto la certezza. Vorrei innanzi tutto rendere omaggio al coraggio e alla determinazione dei popoli tunisino ed egiziano. Ci hanno rammentato che i valori che difendiamo nel mondo – diritti umani e democrazia – non sono unicamente prerogativa dell’occidente, come sostengono alcuni, bensì sono valori universali condivisi da tutti.</p>
      <p sl="fr">A mio parere, l’Europa non può continuare a inanellare errori in questa parte del mondo, oscillando tra analisi errate e progetti malgestiti. Questi popoli si aspettano da noi una risposta che sia all’altezza del loro coraggio e delle loro aspirazioni. Non ci chiedono la carità, ma pretendono sicuramente la nostra solidarietà, e ancor di più la nostra responsabilità. In questi tempi incerti, nessuno vuole il caos, ma nessuno dovrebbe nemmeno accettare più lo status quo.</p>
      <p sl="fr">Dobbiamo alimentare la speranza creata dagli eventi in Tunisia ed Egitto in modo da contribuire ad affermare e stabilire democrazie che avvantaggino tali paesi e le loro popolazioni, ma che si riveleranno utili anche per noi, e ritengo che lei abbia espresso con vigore tale posizione, baronessa Ashton.</p>
      <p sl="fr">Vorrei concludere citando un poeta che una volta scrisse: “Il mondo dorme per mancanza di imprudenza”. Questi popoli sono stati giustamente imprudenti nel rivendicare la loro libertà, ma spero innanzi tutto che abbiano risvegliato le nostre coscienze.</p>
    </intervention>
    <intervention id="3-155-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Signora Presidente, baronessa Ashton, vorrei chiederle di essere più coraggiosa. Vada a Il Cairo prima del Consiglio dei ministri degli Esteri. Parli con i rappresentanti del governo e con l’opposizione del paese. Torni a Bruxelles e riferisca ai suoi colleghi quello che ha visto e sentito. Stabilisca un’agenda e non dia retta a 27 pareri diversi, con i quali diventerebbe molto difficile promuovere qualsiasi intervento.</p>
      <p sl="de">Ci dica quando Hugues Mingarelli si recherà in Tunisia – una prospettiva a cui guardo con molto favore – per far sapere a noi e per far sapere al pubblico che l’Europa può contare su una sua presenza sul posto. Per prima mi è giunta la notizia della presenza dell’americano, soltanto dopo ho saputo che c’era anche Hugues Mingarelli. Lei è il ministro degli Esteri dell’Europa, e da una parte le consiglio vivamente di ricoprire questo ruolo, dall’altra, nella sua veste di ministro degli esteri europeo, le suggerisco di non buttarsi a capofitto in tutte le sfide che le vengono proposte.</p>
      <p sl="de">Oggi in quest’Aula sono stati fatti paragoni con il 1989, e ritengo che siano corretti. Credo che piazza Tahrir a Il Cairo nel 2011 equivalga ad Alexanderplatz a Berlino nel 1989. Si respira aria di rivoluzione. Tuttavia, se per un attimo richiamiamo alla mente la rivoluzione del 1989, ci ricorderemo che anche allora eravamo attanagliati dallo stesso dilemma. Volevamo la libertà, la stabilità e la democrazia, ma abbiamo trascurato il fatto che tale processo, la transizione da una dittatura stabile alla democrazia, è raramente pacifico, ordinato e stabile. In questo senso, anche la diplomazia, l’organizzazione e la cautela svolgono un ruolo importante.</p>
      <p sl="de">Ciò non dovrebbe comunque farci dimenticare che siamo estremamente lieti di questa rivoluzione. è una rivoluzione contro la dittatura e per la libertà. Sono fermamente convinto che l’Europa possa incidere sull’assetto di questi paesi. Tuttavia, oltre a dimostrare la nostra gioia, va detto con chiarezza che, anche con un’influenza limitata, non sarà certamente possibile costruire uno Stato con Mubarak. Con la violenza perpetrata oggi in piazza Tahrir sono crollate le ultime vestigia di legittimità di questo leader in Egitto.</p>
    </intervention>
    <intervention id="3-156-000" speaker_id="28481" name="Sajjad Karim" is_mep="True" mode="spoken">
      <p sl="en">Signora Presidente, attendevamo da tempo questo momento. Alla sua guida ci sono sia la vecchia guardia sia coloro che in Egitto non hanno conosciuto altro regime che non quello di Mubarak. La nostra risposta è stata precisare che l’Egitto non dovrebbe essere più destabilizzato di quanto non sia già; che il popolo egiziano ha ricevuto un governo che si è scelto liberamente.</p>
      <p sl="en">Ebbene, è vero, ma non è abbastanza. E poi oggi dalla platea del Parlamento echeggiano allarmi che parlano di uno tsunami islamico che sta per arrivare e spazzarci via tutti.</p>
      <p sl="en">Temo che, nel proporre queste argomentazioni, non facciate altro che sostenere un regime totalitario malcelato da una patina sottile di democrazia, mentre non attribuite alcun valore a quelle persone che hanno pagato con il sangue e hanno pagato con la vita, sia in Tunisia sia in Egitto. Hanno pagato con la vita la loro lotta per la libertà dei loro concittadini e non attribuiranno meno valore alla vostra libertà. I dimostranti, benché molto numerosi, sono la voce di una minoranza dietro la quale si nasconde una maggioranza silenziosa ancora più vasta.</p>
      <p sl="en">Alto rappresentante, oggi non c’è spazio per l’irresolutezza. Si muova con determinazione, trasmetta un messaggio chiaro: Mubarak deve andarsene subito.</p>
    </intervention>
    <intervention id="3-157-000" speaker_id="28120" name="Simon Busuttil" is_mep="True" mode="spoken">
      <p sl="mt">Signora Presidente, l’Europa avrebbe indubbiamente potuto fare di più per aiutare il mondo arabo e i suoi paesi lungo la via che conduce alla democrazia. Tuttavia, se c’è un esito positivo che è emerso dagli eventi drammatici a cui abbiamo assistito, è certamente il fatto che gli arabi hanno preso in mano il loro destino per migliorare le loro condizioni.</p>
      <p sl="mt">Dopo tutto, la storia è piena di esempi di interventi da parte dei paesi occidentali che si sono rivelati più nocivi che utili. Dobbiamo pertanto abbandonare l’idea che spetti a noi correre in soccorso ogni volta che c’è qualche situazione a cui rimediare, e che sia nostro compito pontificare e predicare agli altri come gestire i loro affari. Oggi dovremmo chiederci come comportarci in futuro alla luce degli eventi che si sono verificati.</p>
      <p sl="mt">A mio parere, occorre fare due cose. In primo luogo, dobbiamo intervenire con tutta la forza di cui disponiamo e con tutto l’aiuto che possiamo offrire per migliorare l’ambiente democratico di questi paesi, e in particolare per rafforzare le istituzioni democratiche. In questo modo, permetteremo loro di prosperare e al contempo di allontanare i nuovi estremisti e dittatori.</p>
      <p sl="mt">In secondo luogo, dobbiamo interrogarci su dove abbiamo sbagliato. Dobbiamo chiederci se la nostra politica euromediterranea sia stata tutta parole e niente fatti. Dov’era l’Unione del Mediterraneo in tutto questo? L’Europa la smetterà un giorno di reagire e deciderà invece di agire?</p>
    </intervention>
    <intervention id="3-158-000" speaker_id="96886" name="Rosario Crocetta" is_mep="True" mode="spoken">
      <p sl="it">Signora Presidente, onorevoli colleghi, è ora che l'Europa si adoperi per dare un sostegno concreto al popolo tunisino e al suo governo di transizione e per rilanciare un dialogo euromediterraneo fortemente trascurato in questi anni.</p>
      <p sl="it">L'esplosione della collera dei giovani e dei poveri del Maghreb e dell'Egitto nasce dall'iniqua distribuzione della ricchezza e dalle limitazioni all'esercizio delle libertà fondamentali. Il Nord Africa si infiamma e chiede più democrazia, più economia, più partecipazione e più lavoro e guarda con stupore al vecchio continente europeo, immobile e incapace di cogliere le trasformazioni sociali avvenute in quell'area e di sviluppare reali politiche di progresso e di pace.</p>
      <p sl="it">L'Europa abbia più attenzione ai diritti dell'uomo e alla democrazia, favorisca più dialogo, più collaborazione e più interventi economici reali. L'Europa deve aprire le sue porte e il suo cuore al Nord Africa per fare del Mediterraneo un mare di pace. Basta con i rigetti di immigrati mediante la collaborazione violenta di paesi come la Libia! Sono necessari più investimenti, più accoglienza e più aiuti, e più politica euromediterranea. Ce lo chiede la storia.</p>
    </intervention>
    <intervention id="3-159-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Signora Presidente, non possiamo paragonare la situazione interna della Tunisia con quella dell’Egitto. La causa scatenante delle proteste di massa è stata la stessa, ma le implicazioni per la situazione internazionale sono completamente diverse.</p>
      <p sl="pl">I cambiamenti di stampo popolare in Tunisia, determinati dall’esaurirsi del sostegno pubblico a Ben Ali, potrebbero tradursi in un futuro migliore per questo paese. Per contro, occorre prestare una certa cautela nel giudicare la situazione egiziana. Malgrado il suo dominio feudale, Hosni Mubarak ha funto da garante della stabilità in Egitto. Se adesso il suo regime venisse rovesciato, visto che l’assenza di condizioni favorevoli ha finora impedito la formazione di un’opposizione democratica – un punto che mi preme sollevare – l’Egitto potrebbe essere sospinto tra le braccia di gruppi politici estremi legati alla Fratellanza musulmana. Andrebbero valutate le conseguenze internazionali di questa svolta. Una possibile alleanza con Hamas, una linea dura politica contro Israele, l’intensificarsi delle persecuzioni ai danni dei cristiani e l’acuirsi della situazione nella regione – queste eventualità sono forse preferibili alla stabilità sotto Mubarak? Nel riconoscere queste innegabili carenze, oltre alla legittimità delle proteste contro quanto accaduto sotto il suo regime, dovremmo valutare quale potrebbe essere la soluzione migliore e quale approccio dovrebbe adottare l’Unione europea.</p>
    </intervention>
    <intervention id="3-160-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Signora Presidente, gli eventi che si stanno dipanando in Tunisia ed Egitto sono molto significativi, ed è possibile che tali processi di cambiamento contagino altri paesi della regione del Mediterraneo, una regione importantissima per l’Unione europea. Questi paesi si trovano a un passo da noi e deteniamo con essi numerosi legami di amicizia.</p>
      <p sl="es">Nell’ultimo decennio l’Unione europea non è stata in grado di persuadere le loro autorità ad adottare le necessarie riforme. Nell’ultima legislatura io stesso ho sottolineato che non si poteva continuare a usare la stabilità per giustificare un’assenza di cambiamento, bensì che tali paesi necessitavano piuttosto di riforme politiche, economiche e sociali profonde. Ora la gente è scesa in strada a rivendicare questo cambiamento e queste riforme.</p>
      <p sl="es">Onorevoli colleghi, accolgo con favore il fatto che lunedì il Consiglio abbia finalmente rivolto la sua attenzione a questi eventi e abbia assunto una posizione. Anch’io ho l’impressione che il processo di transizione in Tunisia abbia imboccato la strada giusta. Tuttavia, la sensazione generale, purtroppo, è che l’Unione europea sia stata quasi assente da questi processi nelle ultime settimane. Abbiamo sentito diversi interventi del Presidente Obama, le dichiarazioni del Segretario di Stato Clinton, e abbiamo persino avuto notizia di contatti tra l’esercito tunisino e i rappresentanti dell’esercito americano …</p>
      <p sl="es">La visibilità dell’Unione non è stata nemmeno lontanamente paragonabile. I nuovi meccanismi del trattato di Lisbona avrebbero dovuto essere più attivi e visibili, compreso il Presidente del Consiglio europeo.</p>
      <p sl="es">Baronessa Ashton, accolgo con favore la notizia del suo viaggio in Tunisia tra due settimane, ma credo che dovremmo anche migliorare la nostra capacità di previsione e di reazione. Vogliamo essere un attore di spicco a livello globale? Dobbiamo cominciare dall’esercitare un ruolo pregnante a livello regionale, come minimo.</p>
    </intervention>
    <intervention id="3-161-000" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Signora Presidente, l’Unione europea sta seguendo molto da vicino la situazione in Tunisia e sta sostenendo gli sforzi del popolo tunisino, che ambisce a una transizione pacifica verso la democrazia. Le misure iniziali adottate dal governo provvisorio in Tunisia vanno nella giusta direzione. Chiediamo alle nuove autorità di onorare appieno gli impegni presi sulla governance, sul rispetto per lo stato di diritto e le libertà fondamentali, nonché sulle riforme economiche e sociali. Ritengo che queste ultime siano uno dei modi migliori di investire nel futuro della Tunisia e di aiutarla a creare una democrazia stabile.</p>
      <p sl="ro">L’Europa è alla ricerca di un partenariato stabile con la Tunisia come parte di EUROMED e deve mobilitare tutti gli strumenti che possiede per agevolare il processo di transizione, creare istituzioni democratiche forti e incoraggiare l’emergere di una società civile attiva, coinvolta nell’attuazione delle riforme. è nel nostro interesse avere una Tunisia stabile, ricca e democratica con cui sviluppare una cooperazione reciproca vantaggiosa basata su interessi e valori comuni.</p>
    </intervention>
    <intervention id="3-162-000" speaker_id="2341" name="Michael Gahler" is_mep="True" mode="spoken">
      <p sl="de">Signora Presidente, baronessa Ashton, onorevoli deputati, abbiamo già ripetuto più volte cosa occorre fare adesso – e al riguardo vige ampio consenso. La nostra risoluzione nei confronti della Tunisia è chiara, ma per quanto riguarda l’Egitto dovremo ampliarla per quanto necessario mediante emendamenti orali.</p>
      <p sl="de">Ritengo che sia opportuno fare un’autocritica. I nostri dirigenti a Bruxelles e negli Stati membri si sono aggrappati allo status quo per troppo tempo. Se nella politica quotidiana avessimo preso seriamente i nostri principi relativi alla natura universale dei diritti umani e della democrazia, avremmo dovuto denunciarne chiaramente le evidenti violazioni a Tunisia ed Egitto. Sapevamo che le azioni dirette agli islamici e ai fondamentalisti non erano mirate solamente a questi gruppi, bensì anche a qualsiasi critica della politica dei governi in carica. Eppure non tutto è ancora perduto. L’appello per la democrazia e i diritti umani non costituisce né un’ingerenza negli affari interni, né può essere denunciato quale fattore determinante per la destabilizzazione della situazione. Nessuna dittatura, nessun regime autoritario è di per sé stabile. La nostra politica attuale ci ha pertanto permesso di guadagnare tempo, ma non stabilità.</p>
      <p sl="de">La Tunisia e l’Egitto devono servire da esempio per gli altri. Tutti sanno chi siano questi altri nella regione. Molti hanno paura di chiamarli per nome. A mio avviso, un possibile candidato potrebbe essere l’Arabia Saudita, ad esempio. Questa situazione richiede leadership politica da parte dell’Alto rappresentante. Tuttavia, i 27 non hanno interessi divergenti. Se si è formulata un giudizio corretto, non aspetti che l’ultimo scettico diplomatico abbia rimanipolato il proprio ministro degli Esteri. Le affermazioni dell’altro ieri del senatore John Kerry e le dichiarazioni di stasera sull’Egitto di Barack Obama sarebbero dovute venire anche da lei. Si emancipi nell’interesse dell’Unione, di modo che sia l’UE stessa, e nessun altro, a formulare le proprie politiche per il futuro nella sua regione limitrofa. Magari potrebbe anche recarsi in Tunisia ed Egitto la prossima settimana e riferirci poi l’esito della visita a Strasburgo tra due settimane.</p>
    </intervention>
    <intervention id="3-163-000" speaker_id="2073" name="Richard Howitt" is_mep="True" mode="spoken">
      <p sl="en">Signora Presidente, mi unisco agli altri partecipanti alla discussione nell’esprimere la mia profonda preoccupazione per i dimostranti pacifici egiziani, soprattutto alla luce degli ulteriori episodi di violenza verificatisi oggi.</p>
      <p sl="en">Vorrei che questa discussione prendesse atto della mia preoccupazione a proposito dell’oscuramento continuo di Al Jazeera, su cui l’Europa finora ha taciuto, e dell’arresto di sei giornalisti di Al Jazeera, nonché della necessità di interpellare le società informatiche, i fornitori di servizi Internet e di telefonia mobile, tra cui la britannica Vodafone, sulle scelte da loro compiute in Egitto durante le ultime settimane.</p>
      <p sl="en">Mi sarebbe inoltre piaciuto che i leader dell’Unione avessero espresso prima le posizioni che stanno manifestando adesso. Il Presidente Sarkozy aveva dichiarato nel dicembre 2007: “Vorrei dire al Presidente Mubarak quanto apprezzo la sua esperienza, saggezza e atteggiamento moderato. … Il Presidente Mubarak per noi è un amico”. Oggi chiede invece una transizione.</p>
      <p sl="en">Oppure c’è anche Alistair Burt, ministro degli Esteri britannico, che affermava di desiderare la stabilità in Egitto più di ogni altra cosa. William Hague, dopo aver rifiutato di esprimersi sui tempi delle elezioni, adesso chiede a gran voce una transizione.</p>
      <p sl="en">Infine, convengo con la baronessa Ashton, il nostro Alto rappresentante. L’Europa riesce bene nella giustizia provvisoria, nelle elezioni, nella creazione di democrazia e nello sviluppo della società civile. Indipendentemente dagli errori e dal bagaglio del passato, lei e noi dovremmo considerare ciò che sta accadendo una crisi per la regione ma un’opportunità offerta all’Europa di dedicare le proprie risorse alla costruzione del rispetto per la democrazia e i diritti umani. Non si tratta di valori che stiamo imponendo dall’Europa. Sono richieste che ci provengono dalle strade di Tunisi e Il Cairo, e abbiamo il dovere di ascoltarle.</p>
    </intervention>
    <intervention id="3-164-000" speaker_id="28299" name="Bogusław Sonik" is_mep="True" mode="spoken">
      <p sl="pl">Ogni rivoluzione porta con sé il rischio che le rivendicazioni popolari di democrazia e pane vengano fatte proprie dai nemici di uno stato di diritto basato su fondamenta democratiche legittime e reali. Non abbiamo alcuna garanzia che le rivolte in Tunisia, Egitto e altri paesi della zona non diventino un pretesto per la presa di potere da parte degli estremisti islamici, come è accaduto in Iran. Il momento della verità si avvicina anche per le istituzioni europee. L’Unione europea ha finalmente la possibilità di ricoprire il ruolo per cui è stata istituita. Dovrebbe fornire sostegno efficace ai poteri politici filopluralisti. Dovrebbe inoltre rivedere la sua politica di vicinato, in quanto è evidente che il modo in cui è stata condotta fino ad oggi ha fatto sì che potesse essere sfruttata per mantenere in carica i governi di leader corrotti. Una quota ingente dei fondi stanziati per lo sviluppo delle aree limitrofe e della libertà, democrazia e prosperità dovrebbe raggiungere i cittadini di tali paesi mediante una cooperazione stretta con le organizzazioni non governative e le comunità accademiche e culturali. Anche il sostegno a progetti mirati ai giovani e alle associazioni femminili dovrebbe essere prioritario.</p>
      <p sl="pl">Baronessa Ashton, la politica portata avanti finora dall’Unione europea in questa regione del mondo si è rivelata un fallimento. Dovremmo rischiare e sostenere un Egitto senza Mubarak, sulla via verso una repubblica egiziana pluralista e laica che rispetti le sue minoranze. è tempo che Mubarak se ne vada; ha fatto il suo tempo. Ha sprecato il tempo che ha avuto.</p>
    </intervention>
    <intervention id="3-165-000" speaker_id="96960" name="Nicole Sinclaire" is_mep="True" mode="spoken">
      <p sl="en">(pone all’onorevole Howitt una domanda “cartellino blu” ai sensi dell’articolo 149, paragrafo 8, del regolamento) Ha ricordato alcune dichiarazioni rilasciate dal Presidente Sarkozy e dal ministro Burt. Non so se prima fosse in Aula quando un collega ha fatto riferimento alle affermazioni di Tony Blair riguardo a Mubarak. Potrebbe confermare se è d’accordo o meno con Tony Blair?</p>
    </intervention>
    <intervention id="3-166-000" speaker_id="2073" name="Richard Howitt" is_mep="True" mode="spoken">
      <p sl="en">Signora Presidente, ripeto quello che ho già affermato poc’anzi, vale a dire che ci portiamo dietro dal passato un grosso bagaglio, su cui tutti dovremmo riflettere e da cui dovremmo trarre insegnamento.</p>
      <p sl="en">Ma questo non ci dovrebbe impedire, come Unione europea, di impegnarci con l’Egitto e il mondo arabo per sostenere la democrazia e i diritti umani, e mi aspetto che la mia onorevole collega, nonostante il suo punto di vista diverso sull’Europa, condivida questa mia opinione.</p>
    </intervention>
    <intervention id="3-167-000" speaker_id="5737" name="Dominique Vlasto" is_mep="True" mode="spoken">
      <p sl="fr">Signora Presidente, sono già state dette molte cose, ma vorrei richiamare alla memoria tute le parole di solidarietà e sostegno che sono già state rivolte ai popoli di Tunisia ed Egitto. Sono un simbolo di speranza per tutti coloro che difendono la libertà. Il mio pensiero va anche alle vittime.</p>
      <p sl="fr">Vorrei ora sottolineare che l’Unione europea, famosa per la sua mancata reazione, come altri hanno rilevato, deve di fatto sostenere i popoli tunisino ed egiziano per aiutarli ad aprire i propri paesi alla riforma e a stabilire la democrazia.</p>
      <p sl="fr">L’Unione europea ha deciso di appoggiare i leader tunisini nel loro intento di avviare una transizione pacifica, organizzare le prossime elezioni per conquistare la libertà e aiutare il popolo tunisino a godere del benessere che deriva dallo sviluppo, dalla pace sociale, e da un’economia che dà occupazione ai giovani.</p>
      <p sl="fr">Vorrei concludere ricordando che l’Unione per il Mediterraneo deve affrontare una sfida importante, in quanto la rivoluzione dei gelsomini ha scatenato un’onda in tutti gli Stati del Nordafrica, del Vicino Oriente e del Medio Oriente. Deve attuare una strategia forte verso questi paesi. Un avvertimento: di fronte a tale movimento democratico legittimo, l’Europa deve ricercare un equilibrio tra la non ingerenza negli affari interni, il sostegno alle aspirazioni legittime di questi popoli e la stabilità.</p>
    </intervention>
    <intervention id="3-168-000" speaker_id="96678" name="Alf Svensson" is_mep="True" mode="spoken">
      <p sl="sv">Signora Presidente, al Parlamento europeo abbiamo parlato spesso di rispetto per la democrazia, diritti umani e libertà, ma la verità è che, e sono certo che lo possiamo riconoscere tutti stasera, è che abbiamo spesso dato la priorità ad altro, vale a dire alla stabilità politica e a relazioni commerciali proficue. Adesso si è fatta strada quasi di soppiatto in tutti noi la consapevolezza che anche i cittadini del mondo arabo aspirano e bramano la libertà. Ci dilunghiamo sui rischi associati alla transizione. è evidente che non esistono. Forse qui non c’è nessuno disposto ad alzarsi in piedi e a inneggiare alla Fratellanza musulmana. Tuttavia, sappiamo che, a lungo andare, sono la libertà e il rispetto per i diritti umani e le libertà che ogni individuo desidera e ha anche il diritto di ottenere.</p>
      <p sl="sv">Ora dobbiamo assicurarci che l’UE non stia più semplicemente a guardare, lasciando che le cose facciano il loro corso. Occorre invece prendere l’iniziativa e, come ha sottolineato in questa sede la baronessa Ashton, cercare il coinvolgimento nella costruzione delle democrazie. è degno di nota che siano stati i giovani ad accendere tali rivolte, forse in parte grazie ai mezzi di comunicazione ora disponibili. Pertanto, non ritengo che al momento dovremmo attribuire un eccessivo significato ideologico o religioso a questi movimenti. Tuttavia, indipendentemente da quello che rappresentano, nel lungo periodo noi in quest’Aula e il Parlamento europeo nel suo complesso dovremmo attribuire la priorità alla libertà e al rispetto per i diritti umani e le libertà.</p>
    </intervention>
    <intervention id="3-169-000" speaker_id="23894" name="Anna Záborská" is_mep="True" mode="spoken">
      <p sl="sk">Signora Presidente, due anni e oltre di osservazione dei paesi in oggetto hanno portato alla luce la graduale erosione della democrazia, della libertà di espressione, della libertà di assemblea e della libertà di religione. Una prova concreta di ciò sono stati i risultati elettorali di questi paesi.</p>
      <p sl="sk">I regimi totalitari non saltano da un giorno all’altro. Malgrado i segnali inequivocabili, l’Unione europea non si è schierata con chiarezza dalla parte del rispetto dei diritti umani. Siamo purtroppo tra gli ultimi ad adottare una posizione comune.</p>
      <p sl="sk">Perché abbiamo istituito l’Unione del Mediterraneo durante la presidenza francese? Ci mancavano le risorse diplomatiche per negoziare la stabilità in questa parte di mondo?</p>
      <p sl="sk">I paesi dell’Unione europea sostengono da anni questi governi, in particolare dal punto di vista finanziario. Questi stessi paesi stanno adesso iniziando a pensare a come congelare i conti bancari e a come appoggiare gli oppositori di questi governi. Non è forse lo stesso tipo di ipocrisia? La situazione del Mediterraneo è per noi esemplare del fallimento del rispetto dei diritti umani. Ad esempio, la libertà di religione non viene rispettata e potrebbe trasformarsi in un’arma per radicali e terroristi, segnando l’inizio di un regime totalitario.</p>
      <p sl="sk">Ci tengo a sottolinearlo perché ci sono tanti altri paesi con le stesse caratteristiche.</p>
    </intervention>
    <intervention id="3-170-000" speaker_id="96766" name="Ernst Strasser" is_mep="True" mode="spoken">
      <p sl="de">Signora Presidente, baronessa Ashton, la discussione qui in Parlamento, che lei ha seguito con interesse, ha un comune denominatore, che consiste nella richiesta che le viene rivolta, baronessa Ashton. Faccia sentire la sua voce. Si faccia avanti, sia un po’ più coraggiosa e parli a voce un po’ più alta. Si erga a difesa di coloro che, in una società civilizzata moderna, sostengono la democrazia, la libertà di espressione e di stampa.</p>
      <p sl="de">La Tunisia, l’Egitto e forse qualche altro paese stanno per intraprendere un cambiamento difficile. Hanno bisogno del nostro apporto, e pertanto è sbagliato che il suo rappresentante principale in questo paese affermi che non sia necessario introdurre alcun cambiamento di strategia. Al contrario, ci serve una strategia per il Mediterraneo e magari una per il Medio Oriente, o forse dobbiamo ripensare alla convivenza al di là del Mediterraneo, e naturalmente la priorità chiave e una cosa che va introdotta molto rapidamente sono adeguamenti, preparativi e sostegno per le elezioni.</p>
      <p sl="de">Il rappresentante primario dell’UE in questo paese avrebbe dovuto notare che il governo provvisorio della Tunisia punta ora a sottoscrivere quattro accordi internazionali per la tutela dei diritti umani, che sono stati rilasciati tutti i prigionieri politici, che i dissidenti sono rientrati in patria e che si stanno preparando e indicendo elezioni democratiche. Dobbiamo sostenere questo processo, e il Parlamento vorrebbe sentirla esprimersi con maggior vigore su questo tema.</p>
    </intervention>
    <intervention id="3-171-000" speaker_id="96843" name="Marco Scurria" is_mep="True" mode="spoken">
      <p sl="it">Signora Presidente, onorevoli colleghi, gentile baronessa, noi dobbiamo prendere spunto da questa crisi per capire se l'Unione europea vuole davvero svolgere un ruolo in politica estera.</p>
      <p sl="it">La politica estera è una cosa seria, prevede strategie, obiettivi certi e alleanze chiare. Non possiamo continuare ad andare in giro per il mondo e dare delle pacche sulle spalle a tutti facendo finta che vada sempre tutto bene. Le elezioni in Egitto si sono svolte poche settimane fa e noi non ci siamo stracciati le vesti perché abbiamo percepito che c'era una dittatura che stava prendendo in giro tutti noi. Adesso che milioni di persone scendono in piazza tutti noi parliamo di democrazia e di diritti umani. Ben vengano, facciamo in modo che vengano, ma attenzione anche ad inseguire le folle. Ricordo il popolo iraniano in mobilitazione per cacciare lo scià e sappiamo com'è finita, con un regime che anche in questi giorni impicca decine di persone.</p>
      <p sl="it">Io mi auguro che il nuovo governo egiziano sappia, ad esempio, tenere lontani gli estremismi, sappia svolgere un ruolo equilibrato nella crisi israelo-palestinese. Signora baronessa, ci vuole certo più democrazia in quella zona di mondo, ma anche più politica europea.</p>
    </intervention>
    <intervention id="3-172-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, stiamo assistendo a conflitti e tensioni enormi tra il governo e la società civile in Tunisia ed Egitto, conseguenza inevitabile di gravi problemi di lungo periodo in ambito economico e sociale, ignorati dalle autorità statali.</p>
      <p sl="sk">La violenza fisica durante gli scontri è deplorevole, nel migliore dei casi, e non fa che confermare la necessità impellente di sostegno esterno per una transizione pacifica verso la democrazia. L’Unione europea dovrebbe pertanto essere pronta a dirigere tutte le sue risorse verso il rafforzamento dello stato di diritto e dei diritti umani in questi paesi, compresi i diritti religiosi. Non vogliamo che conquistino il potere islamici intolleranti e militanti.</p>
      <p sl="sk">Nel quadro del mantenimento di buoni rapporti di vicinato e della sicurezza regionale, occorre concentrarsi su attività volte a rafforzare la società civile, a creare un’opposizione sana e a garantire elezioni democratiche, per prevenire che i gruppi radicali estremisti usurpino il potere.</p>
    </intervention>
    <intervention id="3-173-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signora Presidente, il fatto stesso che stiamo parlando della Tunisia – il nostro tema iniziale – in un momento in cui l’Egitto ha raggiunto il massimo della tensione è indicativo di quanto siamo in ritardo sulla realtà, anche se il titolo della nostra discussione può essere cambiato a piacimento.</p>
      <p sl="en">Le nostre reazioni pubbliche sono state esitanti, hanno espresso preoccupazione e hanno rivolto appelli vani alla moderazione e al dialogo nel bel mezzo delle rivoluzioni, a dimostrazione di una mancanza di senso pratico. Persino l’aspettativa che le rivoluzioni portino a società basate sui nostri valori ignora le differenze culturali e religiose che separano quelle società dalle nostre.</p>
      <p sl="en">Ma allora come dobbiamo reagire? Dovremmo in primo luogo renderci conto che questa sfida richiede una risposta coordinata comune, non una gara per chi dimostra per primo più compassione. Baronessa Ashton, le sue parole comunicheranno autorevolezza a chi le ascolterà solamente se pienamente e pubblicamente avallate dal Consiglio nel suo complesso.</p>
      <p sl="en">In secondo luogo, dovremmo iniziare a preoccuparci per l’esito finale di questi movimenti rivoluzionari. Che tipi di regimi emergeranno? Infine, dovremmo rispettare il loro diritto a decidere da soli.</p>
    </intervention>
    <intervention id="3-174-000" speaker_id="97019" name="Ivo Vajgl" is_mep="True" mode="spoken">
      <p sl="sl">Signora Presidente, quando si concluderà la rivoluzione attualmente in corso per le strade di Il Cairo, il popolo egiziano sceglierà un ordinamento politico e i propri leader. Sussiste la possibilità che tra loro figurino anche coloro che attribuiscono al Presidente Mubarak il merito del ruolo positivo che ha svolto per il mantenimento di un certo grado di stabilità in Medio Oriente. Ma non è questo il punto che vorrei sollevare adesso.</p>
      <p sl="sl">L’evolversi degli eventi in Tunisia ed Egitto mette in luce il ruolo marginale svolto dall’Unione europea nel Mediterraneo e in tutte le regioni interessate dalla nostra politica di vicinato. Dobbiamo riformare la politica europea di vicinato, ci occorre una strategia dinamica che punti alla risoluzione delle questioni in sospeso, dalla Bielorussia all’Ossezia, all’Abkazia, al Nagorno-Karabakh, alla Transnistria, a Cipro, alla Palestina e al Sahara occidentale. Ci serve una strategia per i paesi dell’ex Unione Sovietica in Asia centrale e in Transcaucasia. Anche in queste regioni soffierà un giorno il vento della democratizzazione; non bisogna essere un profeta per intravedere tali sviluppi all’orizzonte. La aspetta molto lavoro su questo fronte, baronessa Ashton. Sia ambiziosa e noi la appoggeremo.</p>
    </intervention>
    <intervention id="3-175-000" speaker_id="96732" name="Malika Benarab-Attou" is_mep="True" mode="spoken">
      <p sl="fr">Signora Presidente, baronessa Ashton, dopo aver erroneamente appoggiato i regimi dittatoriali lungo la costa meridionale del Mediterraneo, col pretesto di fare scudo contro il fondamentalismo islamico, dobbiamo ora essere all’altezza del momento storico in cui ci troviamo a vivere.</p>
      <p sl="fr">L’Europa deve rivedere la sua politica attuale in materia di regimi autoritari e dittature. Il Presidente Mubarak deve dimettersi. Il nostro compito consiste nel sostenere le democrazie e i processi democratici scelti dal popolo di questi paesi, e non nell’imporre semplicemente la nostra visione delle cose. Ascoltiamo la loro voce, facciamo esercizio di umiltà, non confondiamo laicismo e sicurezza. Il cambiamento sta già avvenendo in questi paesi. I nostri strumenti finanziari devono essere rivisti per offrire sostegno ragionevole ai paladini della democrazia …</p>
      <a text="(Il Presidente interrompe l’oratore)"/>
    </intervention>
    <intervention id="3-176-000" speaker_id="96820" name="Marisa Matias" is_mep="True" mode="spoken">
      <p sl="pt">Signora Presidente, credo che questi due paesi e altri della regione dimostrino come negli ultimi anni, in diverse occasioni, i leader europei siano riusciti a stare più dalla parte degli affari che non da quella della democrazia, e più dalla parte dei dittatori che non da quella dei poveri.</p>
      <p sl="pt">Sono sinceramente preoccupata per la situazione attuale in Egitto e per gli sviluppi odierni, pertanto ritengo che non dobbiamo mostrarci calmi, bensì solidali. Dobbiamo dare prova di solidarietà con i milioni di egiziani de Il Cairo e del resto del paese che sono stanchi di soffrire la fame, stanchi dell’oppressione e stanchi della disoccupazione. Per questo dobbiamo ribadire la nostra volontà di schierarci al fianco di questo popolo dopo il discorso odierno del Presidente Mubarak, dopo che il regime ha sguinzagliato i suoi segugi e dopo che ha spianato la strada per la violenza. Non dobbiamo permettere che venga imposta una strategia della paura per convincerli ad abbandonare il campo.</p>
      <p sl="pt">Se avessimo ricevuto questi suggerimenti 36 anni fa in Portogallo, ce ne saremmo tornati a casa. Per fortuna non l’abbiamo fatto, perché ciò ha permesso la rivoluzione democratica.</p>
    </intervention>
    <intervention id="3-177-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Alto rappresentante, il servizio estero europeo conta un ampio numero di dipendenti, specialisti e analisti. I nostri esperti dovrebbero pertanto essere in grado di giudicare in maniera professionale le rivolte sociali di Tunisia ed Egitto, e di raccomandare a lei le misure adeguate attraverso cui l’Europa potrà aiutare gli abitanti di questi paesi a superare i problemi legati a leader politici indesiderati. La politica dello struzzo che abbiamo applicato finora in relazione ai disordini civili nei paesi africani solleva tuttavia notevoli dubbi sulla capacità di intervento del nostro servizio estero.</p>
      <p sl="sk">Signora Alto rappresentante dell’Unione europea, se ci saranno ulteriori ritardi nel formulare una risposta professionale agli eventi attuali in Tunisia ed Egitto, i nostri contribuenti avranno ragione a chiedersi perché pagano questa moltitudine di diversi burocrati impiegati nel servizio estero europeo, visto che non sono in grado di redigere per lei una risposta immediata e professionale agli eventi tempestosi che si sono abbattuti sull’Europa.</p>
    </intervention>
    <intervention id="3-178-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, baronessa Ashton, gli ottimisti ritengono che gli eventi rivoluzionari di Tunisia ed Egitto possano rappresentare l’inizio di qualcosa di simile a una primavera delle nazioni arabe – eventi analoghi a quelli avvenuti in Europa orientale nel 1989, ad esempio. Come europei, dovremmo naturalmente sempre schierarci dalla parte della libertà e della democrazia, e saremmo molto lieti se le cose prendessero questa piega. Non dovremmo tuttavia dimenticare che noi europei e l’occidente in generale abbiamo anche stipulato una sorta di accordi con le dittature più deplorevoli e brutali del mondo arabo.</p>
      <p sl="de">Non dovremmo farci illusioni. Benché Facebook, Internet e Twitter siano i mezzi moderni alla base della rivoluzione, non sostituiscono le strutture democratiche e lo stato di diritto che devono essere presenti dietro le quinte per far sì che una rivoluzione possa portare a compimento la transizione verso un sistema democratico. Quello che noi europei potremmo e dovremmo fare è rendere chiara la nostra posizione e contribuire a costruire tali strutture democratiche, per poter in ultima analisi importare in questi paesi lo stato di diritto e un’economia di mercato libera, necessari per la democrazia.</p>
    </intervention>
    <intervention id="3-179-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. − Signora Presidente, vorrei esordire esprimendomi con assoluta chiarezza. Non accetto l’affermazione secondo cui l’Europa sia stata in un certo senso lenta o sia in ritardo. Siamo stati i primi a rilasciare dichiarazioni sia sulla Tunisia sia sull’Egitto. Abbiamo iniziato a parlare della Tunisia il 10 gennaio e le mie dichiarazioni sull’Egitto sono state rese pubbliche la scorsa settimana. Abbiamo preceduto tutti gli altri. Non è una gara, non è una corsa, ma non accetto questo genere di critiche.</p>
      <p sl="en">Non accetto nemmeno l’accusa di aver agito con lentezza. Abbiamo mantenuto ora per ora i contatti con i tunisini, col popolo egiziano, con le nostre delegazioni, a cui rendo omaggio per la situazione che hanno dovuto gestire nelle ultime due settimane, e siamo stati anche in contatto diretto col governo e con i servizi. Conoscerete anche le altre questioni di cui ci siamo occupati contestualmente, per cui non accetto l’accusa di un’eccessiva calma. Non accetto che ci venga detto che non abbiamo fatto abbastanza.</p>
      <p sl="en">Ammetto però che possiamo fare di più. Mi avete concesso tutti gli strumenti che mi servono ai sensi del trattato di Lisbona? Probabilmente no. Mi avete dato tutte le risorse di cui ho bisogno? Probabilmente no, ma faremo del nostro meglio date le circostanze, che ci mettono a disposizione il servizio per l’azione esterna e il ruolo che ricopro io. Non sono una figura che può permettersi di esprimere pubblicamente opinioni personali. Parlo a nome dell’Unione europea. Ascolto voi, ascolto gli Stati membri e ascolto la Commissione. è questo il ruolo che mi avete conferito col trattato di Lisbona ed è questo che farò.</p>
      <p sl="en">Per quelli di voi che prima non erano in Aula, il ministro degli Esteri tunisino era in ufficio da me oggi, e la sua primissima visita al di fuori della Tunisia è stata nell’Unione europea, perché ha accettato il mio invito e perché sa quanto siamo importanti, non soltanto oggi, ma anche la prossima settimana, il mese prossimo e l’anno prossimo. Quando mi rivolgo a lui, parlo a nome dell’Europa. Sa che quello che dirò verrà appoggiato da 27 paesi, e mi auguro anche dal Parlamento europeo e dalla Commissione.</p>
      <p sl="en">Questo riveste un certo significato per queste persone. Significa molto il fatto che quando parliamo trasmettiamo un unico messaggio, anche se non necessariamente – lo sento ripetere di continuo – a una voce. Si tratta dello stesso messaggio, che venga espresso dal Cancelliere tedesco, dal Primo ministro britannico, dal Presidente di un altro paese membro, da uno qualsiasi dei 27. Diciamo la stessa cosa. Per questo i ministri degli Esteri riunitisi lunedì, le conclusioni da essi redatte e le conferenze stampa che hanno rilasciato su tutte le questioni di cui ci stiamo occupando, nei paesi limitrofi e oltre, sono così importanti per le persone in loco. Non dobbiamo mai perdere di vista questo aspetto, qualsiasi cosa facciamo.</p>
      <p sl="en">Convengo con voi che dobbiamo essere più attivi sul campo per conseguire maggiori risultati, e sono assolutamente d’accordo sul fatto di rivedere la politica di vicinato. Lo dico da molto tempo. Dobbiamo avere la certezza di applicare un approccio più diversificato, di prendere un paese e capire che obiettivi vogliamo raggiungere con la popolazione di tale paese – sì, fare di più con la società civile, sì, concentrarci sui diritti umani e la democrazia, e sì, gestire le questioni di politica estera comune ancora in sospeso con quel paese. Sono d’accordo. Sto cercando di farlo. Se esaminate il lavoro svolto nell’arco degli ultimi due o tre mesi, individuerete un tema comune in quello che vado ripetendo, vale a dire la necessità di essere più attivi nei paesi nostri vicini. Dovrebbe essere la nostra prima priorità dopo l’istituzione del servizio, e dev’essere una risposta migliore, più intelligente, e più rispondente alle loro esigenze.</p>
      <p sl="en">Non posso assumermi la responsabilità di ciò che è accaduto prima che assumessi servizio, ma mi assumo la responsabilità di trasformare quello che mi è arrivato in eredità in una strategia per il futuro che vi renda orgogliosi tanto quanto rende fiera me. Comincia da quello che dobbiamo fare adesso e da quanto possiamo assumerci le nostre responsabilità e andare avanti.</p>
      <p sl="en">Non sottovaluto la difficoltà della situazione e la rapidità con cui sta cambiando. Convengo con coloro che hanno fatto notare che la democrazia non si costruisce dall’oggi al domani. è un processo. Si costruisce la democrazia e si scelgono le organizzazioni che possono lavorare con le persone per far loro comprendere i loro diritti democratici, che cosa possa significare la democrazia e cosa può fare – la trasformazione della società. Nelle conclusioni del Consiglio utilizziamo tale termine per una ragione ben precisa, perché io credo nella trasformazione, non soltanto per l’oggi e il domani, bensì per il lungo periodo. è quello che offre l’Europa. è quello che l’Europa ha offerto ai nostri vicini che sono diventati nostri partner e che ha offerto ai suoi stessi membri. Ha dato luogo a una trasformazione che durerà per diverse generazioni. è di questo che ci occupiamo. Non ci occupiamo di reazioni e risposte istintive. Ci occupiamo di fare cose di cui le persone possano beneficiare per tutta la vita, per la vita dei loro figli e oltre.</p>
      <p sl="en">E, naturalmente, in tutto questo non mi sono dimenticata tutte le altre questioni. Sto tenendo sotto controllo la situazione della Giordania. Ho preso contatti. Mi sto ovviamente occupando di quello che sta accadendo in Iran. Ho trascorso il fine settimana precedente lo scorso a parlare con gli iraniani, e sapete quanto mi stanno a cuore i diritti umani in Iran grazie a tutte le dichiarazioni che ho rilasciato, a tutte le questioni che abbiamo sollevato.</p>
      <p sl="en">Non mi sono certamente dimenticata del processo di pace in Medio Oriente. Ieri ero a colloquio con George Mitchell. Domani incontreremo il Primo ministro Fayyad. Siamo impegnati a livello di Quartetto, che si riunirà sabato in occasione della conferenza sulla sicurezza di Monaco di Baviera, e in quell’occasione presiederò io il Quartetto.</p>
      <p sl="en">Non ho dimenticato nessuna delle altre questioni. Non mi sono nemmeno dimenticata dell’Albania, dove Miroslav Lajčák tornerà a mio nome questa settimana per proseguire il dialogo. Non ci dimentichiamo tutte le altre problematiche che vanno affrontate, né le questioni di cui abbiamo discusso stasera in Parlamento.</p>
      <p sl="en">E non mi assumo la responsabilità di quello che dice Tony Blair. Pur parlando la stessa lingua e appartenendo allo stesso partito politico, non sono responsabile delle sue affermazioni e non voglio nemmeno risponderne.</p>
      <p sl="en">La prossima settimana mi recherò al Consiglio di Sicurezza, sempre a nome vostro. In quella sede avremo nuovamente occasione di dimostrare quello che l’Unione europea può offrire a questi popoli, oggi e domani. è veramente importante per me ottenere il vostro sostegno in tal senso – non silenziosamente, so parlare a voce molto alta – ma in maniera adeguata, con coesione, con un orientamento, con un obiettivo, con una strategia e un piano di modo che, quando il ministro degli Esteri tunisino si presenta nel mio ufficio, io possa dargli un piano. Non gli dico, è un piacere vederla, venga a parlare con me di fronte alle telecamere televisive per cinque minuti. No. Gli ho detto che ci saremmo messi a tavolino per un’ora e che avremmo esaminato il vostro piano con quello che penso che gli possiamo offrire. Di quanti soldi parliamo? Cosa posso fare? Cosa devo cambiare? Quali strumenti dobbiamo mettere insieme? Quanta flessibilità ho adesso? Quanta ne devo ottenere? Che cosa le serve da parte nostra, dalla Banca europea degli investimenti, dalla banca dell’Unione africana, dagli Stati Uniti, gli altri vostri partner? Come redigiamo il piano?</p>
      <p sl="en">Poi ho incontrato il ministro degli Esteri yemenita e abbiamo fatto la stessa cosa: come fa il gruppo di paesi amici dello Yemen a mettere insieme un nuovo fondo per lo sviluppo? Lo facciamo coi paesi arabi con cui ho avuto dei colloqui? Come procediamo?</p>
      <p sl="en">A mio parere, è così che l’Europa dovrebbe funzionare ed è quello che faccio giorno per giorno e che continuerò a fare a vostro nome.</p>
      <p sl="en">Adesso spero di poter lasciare a breve la discussione di chiedere a un altro Commissario di prendere il mio posto. Me ne scuso, ma gli eventi in Egitto, come avete giustamente ricordato, sono in costante movimento e posso dirvi quello che abbiamo fatto mentre eravamo impegnati in questa discussione. Abbiamo trasmesso messaggi, abbiamo parlato col viceministro degli Esteri a mio nome. I messaggi sono stati inviati direttamente. Le forze di sicurezza devono intervenire immediatamente per prevenire un acuirsi della violenza. è questo il messaggio che ho trasmesso mentre ero seduta qui a discutere con voi. Devono assumersi le loro responsabilità; il governo ha la responsabilità di far intervenire l’esercito per aiutare i cittadini e assicurarsi che siano tutelati. Bisogna far entrare e uscire dalla piazza le ambulanze, perché abbiamo saputo che non sono autorizzate ad entrare. Parlerò col Vicepresidente Suleiman non appena lascerò l’Aula. Mi stanno organizzando la chiamata, ed è per questo che dove perdonarmi se devo congedarmi.</p>
      <p sl="en">è in corso una riunione per cercare di elaborare una tabella di marcia con l’opposizione, adesso che i leader europei sono impegnati per vostro conto a parlare con altri leader della regione e a convincerli a prendere contatto. Ci sarà una rete di telefonate senza precedenti, con leader che parlano con altri leader, per far arrivare i messaggi in Egitto. E nel bel mezzo di tutto ciò, nei miei uffici è in corso una riunione di emergenza per capire esattamente cosa fare in qualsiasi circostanza ci ritroveremo.</p>
      <p sl="en">è quello che ho fatto ogni giorno dall’inizio di questa crisi, con quello che è successo in Albania, con quello che è successo in Bielorussia, con quello che abbiamo fatto per il Sudan, dove il nostro rappresentante speciale ha guidato una task force e dove Véronique De Keyser è andata a vedere sul campo quello che stava facendo l’Europa.</p>
      <p sl="en">Ecco quello che facciamo. Potremmo fare di più? Naturalmente. Vorrei dividermi in quattro? Sì. Penso che gli strumenti siano adeguati? No. Credo che abbiamo messo a segno dei progressi? Sì. Penso che potremmo fare molto di più? Naturalmente.</p>
      <p sl="en">Se tutto quello che volete che faccia è comparire e farmi vedere vicino a chiunque, non sono disposta a farlo. Quello che farò per voi è realizzare ciò che l’Europa è stata creata per fare, vale a dire mettere la democrazia e i diritti umani al centro di ogni azione che intraprendiamo e sostenere oggi il popolo d’Egitto e della Tunisia.</p>
      <a text="(Applausi)"/>
    </intervention>
    <intervention id="3-180-000" speaker_id="4544" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione sulle proposte di risoluzione sulla Tunisia si svolgerà giovedì.</p>
      <p sl="unknown">La votazione sulle proposte di risoluzione sull’Egitto si svolgerà durante la seconda tornata di febbraio.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-181-000" speaker_id="4746" name="Sergio Berlato" is_mep="True" mode="written">
      <p sl="it">Signora Vicepresidente, onorevoli colleghi, negli ultimi giorni la situazione in Tunisia e in altri Paesi della sponda sud del Mediterraneo é precipitata: decine di persone che manifestavano violentemente contro il carovita e la mancanza di un libero mercato nel paese hanno perso la vita. Ricordo in questa sede che l'Unione europea, nel 1995, ha lanciato a Barcellona il programma di partenariato con il Mediterraneo con l'obiettivo di realizzare una cooperazione economica, politica, militare e sociale, tuttavia, ad oggi questi obiettivi sono lungi dall'essere conseguiti. La drammatica situazione in Tunisia mostra l'urgenza di una visione europea verso il Mediterraneo, ovvero il coinvolgimento dei paesi della sponda mediterranea nelle attuali politiche di partenariato e di vicinato. Proprio nelle ultime ore la situazione in Egitto si é ulteriormente aggravata. Negli scontri avvenuti in tutto il paese tra polizia e manifestanti contro il governo di Mubarak si registrano, infatti, diversi morti e feriti. Ritengo che la strada da percorrere nell'interesse di questi paesi ma, soprattutto, dell'Europa sia quella di sostenere riforme economiche e sociali in grado di rispondere alle aspettative di larga parte della popolazione e che assicurino la pace e un graduale miglioramento delle condizioni di vita nei paesi del nord Africa.</p>
    </intervention>
    <intervention id="3-182-000" speaker_id="23840" name="Richard Falbr" is_mep="True" mode="written">
      <p sl="it">Nel 1995 l’Unione europea delineò l’obiettivo ambizioso di creare pace, stabilità e prosperità nella regione del Mediterraneo. I paesi del Mediterraneo ottennero le sovvenzioni a condizione di intraprendere le necessarie riforme economiche e politiche. Tuttavia, non è accaduto nulla di tutto ciò. Nella maggior parte dei casi, il tentativo dell’UE di aiutare i suoi vicini meridionali è stato piuttosto guidato dal timore che i radicali islamici potessero conquistare il potere, minacciando così la stabilità della regione. Il sostegno ai regimi autoritari non paga, come ci insegna la storia. Non ha portato alcun frutto agli Stati Uniti in America meridionale e centrale, e non si sta rivelando proficuo nemmeno per l’UE. Alcuni critici ci stanno dando degli ipocriti, a ragione. Parliamo di diritti umani, dell’esigenza del dialogo sociale, di sviluppo economico, eppure per decenni abbiamo ignorato il fatto che la Tunisia e altri paesi nordafricani fossero governati da regimi crudeli e non democratici. Va detto che coloro che hanno promosso tale politica hanno fallito miseramente. L’invito imbarazzante rivolto dai rappresentanti dell’UE a Mubarak affinché organizzi elezioni democratiche non è altro che il risultato infelice di tale politica votata al fallimento.</p>
    </intervention>
    <intervention id="3-183-000" speaker_id="4466" name="Ilda Figueiredo" is_mep="True" mode="written">
      <p sl="pt">L’ondata di indignazione che ha travolto i paesi dell’Africa e le lotte dei loro popoli, in particolare quello tunisino ed egiziano, esigono la nostra attenzione e la nostra solidarietà. Nel caso specifico dell’Egitto, il cui popolo continua a battersi per i diritti sociali e di lavoro, per la giustizia sociale, per la democrazia e per la libertà, condanniamo con vigore la repressione che, per ordine del governo del Presidente Mubarak, è stata e continua a essere rivolta ai lavoratori in lotta e alle persone, e rendiamo inoltre omaggio ai quasi 100 egiziani uccisi dalla violenza di Stato.</p>
      <p sl="pt">Proprio come in Tunisia e in diversi altri paesi del mondo arabo e dell’Africa, la situazione in Egitto è intrinsecamente collegata alla degenerazione della crisi del capitalismo e alla violenta offensiva antisociale che la caratterizza, non da ultimo alla luce della crescita esponenziale della disoccupazione che colpisce i giovani e dell’impennata dei prezzi dei generi alimentari.</p>
      <p sl="pt">Gli eventi recenti in Egitto e l’ampio movimento sociale che li caratterizza sono anch’essi intimamente legati al coraggio, alla perseveranza e alla determinazione delle organizzazioni che rappresentano i lavoratori, e di altri movimenti progressisti di cittadini che da molti anni intraprendono azioni di lotta importanti e in condizioni molto difficili. Continuiamo a sostenere l’opportunità di una soluzione politica, che dev’essere trovata nel quadro del rispetto rigoroso per la volontà sovrana del popolo egiziano e dev’essere libera da ingerenze, manipolazioni o pressioni esterne.</p>
    </intervention>
    <intervention id="3-184-000" speaker_id="28280" name="Filip Kaczmarek" is_mep="True" mode="written">
      <p sl="pl">Gli eventi attuali in Tunisia ed Egitto potrebbero essere cruciali per il futuro dell’intera regione. Le società di questa regione non hanno da molto tempo la possibilità di esprimere apertamente le loro ambizioni, i loro sogni e le loro paure. Non sappiamo ancora quale sarà l’esito di tali eventi in Nordafrica. Quel che è certo è che dovremmo tentare di esercitare maggiore influenza sull’evolversi della situazione. Dopo tutto, questi eventi si stanno verificando in paesi a noi molto vicini. L’Europa è stata di fatto molto coinvolta nella regione oggetto di discussione. Sappiamo da molto tempo che i governi locali non hanno sempre soddisfatto tutte le aspettative delle loro società. Le proteste sono scaturite dai problemi che molto spesso alimentano lo scontento sociale – povertà, disperazione e l’arroganza delle autorità. Non credo che Tunisia ed Egitto sognino la democrazia così come la intendiamo noi in occidente. Le popolazioni in questione sognano semplicemente una vita migliore, e una vita migliore non significa necessariamente democrazia. Si meritano una vita migliore? Sì, sicuramente. Ognuno ha diritto a una vita migliore e al rispetto per la dignità umana, la libertà e lo sviluppo. Auguriamoci che i loro sogni possano avverarsi rapidamente e senza spargimenti di sangue. Grazie molte.</p>
    </intervention>
    <intervention id="3-185-000" speaker_id="28424" name="Kelam, Tunne" is_mep="True" mode="written">
      <p sl="en">La prima conclusione che possiamo trarre dai profondi cambiamenti cui assistiamo in Tunisia, Egitto e altrove è che il mondo democratico ne era totalmente impreparato. L’Unione europea e gli Stati Uniti sono stati colti di sorpresa e devono ancora improvvisare per reagire e adeguarsi a questi sviluppi rivoluzionari.</p>
      <p sl="en">La stessa cosa è successa 20 anni fa con il crollo dell’Unione sovietica. A quell’epoca, nelle loro analisi migliaia di sovietologi avevano trascurato la potente forza latente che, alla fine, mise in ginocchio la dittatura sovietica, cioè il desiderio di libertà del popolo schiavo.</p>
      <p sl="en">La situazione attuale ha messo in luce un punto debole insito nella politica estera comune europea ancora in erba, lasciando intravedere una crisi cronica dei valori su cui si fonda ufficialmente l’Unione europea. Nella realpolitik , questi valori sono stati sistematicamente trascurati o sottovalutati a favore della stabilità o di relazioni pragmatiche e miopi.</p>
      <p sl="en">È giunto il momento di capire che sacrificare l’abolizione della libertà in nome della stabilità e degli interessi economici non potrà che condurre a errori politici devastanti. Solo una vera e propria democrazia può garantire stabilità a lungo termine. Fare affidamento su regimi autocratici significa alimentare la bolla dell’illusione che prima o poi esploderà, causando gravi perdite morali per i partner democratici.</p>
    </intervention>
    <intervention id="3-186-000" speaker_id="96788" name="Krzysztof Lisek" is_mep="True" mode="written">
      <p sl="pl">Secondo gli esperti le rivolte in Tunisia hanno provocato un effetto domino. Con ogni probabilità, dopo Tunisia ed Egitto il prossimo paese della regione oggetto di cambiamento sarà lo Yemen. Si è anche parlato di Libia, Algeria, Giordania, Siria e Marocco. La globalizzazione e il libero flusso di informazioni che ne consegue stanno aprendo gli occhi dei cittadini di questi regimi che vogliono il cambiamento, una vita dignitosa in un moderno Stato democratico e una legislazione approvata secondo principi di trasparenza. In simili situazioni l’Unione europea deve promuovere questi valori e fare il possibile per evitare che i paesi arabi ricorrano alla guerra civile e gli estremisti prendano il potere. Sottolineo che il nostro aiuto deve limitarsi alle misure politiche, e non prevedere interventi di natura militare. Come Unione europea dobbiamo sostenere i paesi arabi nella pacifica attuazione delle riforme. Ovviamente c’è bisogno di un dialogo, sia con i rappresentanti delle autorità uscenti che con l’opposizione, movimenti islamici compresi. L’Unione deve essere più presente nella regione e bisogna rivedere tutta la politica europea di vicinato, con la quale si potrà promuovere la democrazia con maggiore efficacia non solo nei paesi arabi, ma anche nei paesi confinanti a est, come la Bielorussia. Abbiamo bisogno di piani strategici efficaci che prevedano, da parte nostra, aiuti finanziari sufficienti a promuovere la democrazia, la società civile e i diritti dell’uomo. Credo che l’Unione debba parlare all’unisono e condannare inequivocabilmente i regimi antidemocratici.</p>
    </intervention>
    <intervention id="3-187-000" speaker_id="96974" name="Nuno Teixeira" is_mep="True" mode="written">
      <p sl="pt">Gli eventi che si registrano in numerosi paesi arabi, soprattutto in Tunisia ed Egitto, sono manifestazioni che rimarranno nella storia della liberazione dei popoli dai regimi autoritari che non rispettano le regole di base di una società democratica: lo Stato di diritto e la difesa dei diritti dell’uomo.</p>
      <p sl="pt">Ora, credo, sarà importante ripensare le strategie a breve e lungo termine per la Tunisia e l’Egitto nel lungo processo di transizione verso la democrazia, evitando l’ascesa al potere dei gruppi estremisti. Accolgo con favore la missione dell’Unione europea in Tunisia per valutare la situazione giuridica nella fase precedente le elezioni e la missione di osservazione elettorale: bisognerà adottare le stesse misure non appena si raggiungerà la stabilità in Egitto.</p>
      <p sl="pt">Ciononostante, ritengo estremamente importante rivedere la politica di vicinato, che abbiamo visto venire meno a uno dei suoi obiettivi: la promozione della democrazia e dei diritti dell’uomo. Penso occorra più diversificazione nella strategia degli accordi euromediterranei, che devono incidere direttamente sulla società civile. Il dialogo con la Tunisia, l’Egitto e i paesi confinanti deve essere volto a garantire la stabilità democratica. Per questo motivo bisogna mettere a punto strategie e aumentare le risorse disponibili alle necessarie riforme politiche e socioeconomiche.</p>
    </intervention>
    <intervention id="3-188-000" speaker_id="96835" name="Traian Ungureanu" is_mep="True" mode="written">
      <p sl="en">Se da una parte occorre favorire il progresso democratico nel mondo arabo, dall’altra non bisogna compromettere gli interessi strategici dell’Unione europea. Gli eventi in Tunisia ed Egitto hanno dimostrato che l’autocrazia non è una soluzione, ma non garantiscono un risultato democratico. La storia recente ci ha fatto capire che le rivoluzioni democratiche possono cadere vittima di un Islam militante e ben organizzato. La rivoluzione iraniana del 1979 è un famoso esempio di rivolta democratica diventata poi autocratica. Bisogna stabilire il giusto equilibrio tra le politiche sociali del Presidente Mubarak e la linea strategica egiziana. L’Egitto è un alleato forte, è entrato nella coalizione che ha liberato il Kuwait e ha garantito più di 30 anni di pace con Israele. Gli eventi in corso nel paese hanno una componente di pericolo ma anche di speranza. I dimostranti e le richieste legittime da essi avanzate indicano concretamente la necessità di aprire un dibattito, anche se nella società egiziana c’è la forte probabilità di assistere a politiche, pratiche e comportamenti oppressivi. La circoncisione femminile, l’approvazione di esecuzioni pubbliche, la tortura e la rigida interpretazione della legge islamica sono all’ordine del giorno. La Fratellanza musulmana promuove apertamente questo programma e gode del 20 per cento delle preferenze elettorali. Ora bisogna stare attenti se vogliamo che la democrazia abbia un futuro in Egitto.</p>
    </intervention>
    <intervention id="3-189-000" speaker_id="28338" name="Antonio Masip Hidalgo" is_mep="True" mode="written">
      <p sl="es">Le nostre discussioni sull’importanza del carbone assumono ancor più significato alla luce dell’instabilità del Mediterraneo e di Suez.</p>
      <p sl="es">Sosteniamo l’energia prodotta nell’Unione europea, che è una risorsa sicura.</p>
    </intervention>
    <intervention id="3-190-000" speaker_id="33997" name="Corina Creţu" is_mep="True" mode="written">
      <p sl="ro">Le rivolte scatenate nel mondo arabo dal giovane Mohamed Bouazizi dandosi fuoco non rivelano minimamente chiare componenti religiose o ideologiche. Le rivendicazioni socioeconomiche sono ovviamente la preoccupazione primaria in un momento in cui, in Egitto, l’aumento dei prezzi dei generi alimentari ha aggravato le difficili condizioni in cui cerca di vivere metà della popolazione del paese composta da 80 milioni di persone, che vive al di sotto della soglia di povertà con due dollari al giorno. Credo che il nostro atteggiamento nei confronti degli eventi che si producono nel mondo arabo debba da un lato tenere conto del naturale sostegno al desiderio di libertà, senza però dall’altro ignorare le minacce alla stabilità globale che potrebbero risultare dal crollo di questa regione sempre più imprevedibile, caotica o sotto l’influenza islamica. Segnali allarmanti indicano che molti manifestanti non aspirano assolutamente al modello di democrazia occidentale, al contrario. Non posso fare a meno di pensare all’invasione russa della Georgia di due anni fa quando il mondo occidentale, preso alla sprovvista, è rimasto a guardare in silenzio ignorando totalmente l’episodio. Per l’ennesima volta assistiamo a cruciali sviluppi lungo i confini dell’Unione europea, che ci colgono alla sprovvista. Per l’ennesima volta non partecipiamo all’azione, anche se questa si ripercuoterà in molti modi direttamente sulla stabilità europea.</p>
    </intervention>
    <intervention id="3-191-000" speaker_id="23938" name="John Attard-Montalto" is_mep="True" mode="written">
      <p sl="en">L’Unione europea è stata la meta della prima visita estera condotta dal Primo ministro tunisino. L’Alto rappresentante ha accolto il Primo ministro e ha manifestato tutta la sua riconoscenza. La scelta è di per sé importante, poiché il Primo ministro tunisino ha voluto dare un chiaro messaggio della strada che il suo paese intende intraprendere. L’Unione europea sostiene la democrazia, lo Stato di diritto, il rispetto dei diritti dell’uomo e i principi fondamentali. Promuove la stabilità e la sicurezza, in questo caso nella regione mediterranea. La Tunisia è una delle nazioni nordafricane più vicine a Malta. Ciò che succederà in questo periodo di transizione non è importante solo per il mio paese, ma anche per la regione. Essendo uno Stato moderato, sono fiducioso che la politica estera tunisina continuerà nella stessa direzione, e nutro speranze per un miglioramento della situazione interna. È importante che l’Unione europea abbia visibilità nei vari programmi di sviluppo e di assistenza dedicati alla Tunisia. I paesi che abbracciano valori democratici e contribuiscono alla stabilità e alla sicurezza di una regione devono essere apprezzati per i loro sforzi. Per questo è di fondamentale importanza che l’Unione europea dimostri il proprio riconoscimento in maniera concreta e visibile.</p>
    </intervention>
    <intervention id="3-192-000" speaker_id="96773" name="Rafał Trzaskowski" is_mep="True" mode="written">
      <p sl="pl">Ieri le Nazioni Unite hanno annunciato che sono morte più di 200 persone a causa degli scontri associati alla rivoluzione. Questo è il lato tragico degli eventi che, a sorpresa, hanno sconvolto il sud. Dovrebbe costringere tutti noi a fare ancora di più per garantire la democratizzazione di questo paese e dell’intera regione, tanto più che il vecchio ordine ci sta crollando davanti agli occhi anche in Egitto. Purtroppo non c’è verso che l’Unione europea si esprima all’unisono. Non illudiamoci che la neodiplomazia europea possa svolgere da subito un ruolo di primaria importanza, dal momento che i singoli Stati membri hanno fortissimi interessi particolaristici. Nel caso della Tunisia, però, gli strumenti a nostra disposizione sono forse meno spettacolari, ma in grado di produrre risultati molto concreti. Tra questi figurano la politica europea di vicinato, che è ora in fase di revisione e deve essere modificata in maniera adeguata alla luce degli eventi attuali. C’è inoltre la possibilità di inviare una missione di osservazione dell’Unione europea, e probabilmente più nessuno deve essere convinto di questa necessità. Questi sono i doveri concreti a cui il Parlamento europeo deve ora rivolgere la propria attenzione.</p>
    </intervention>
    <intervention id="3-193-000" speaker_id="97230" name="Kristiina Ojuland" is_mep="True" mode="written">
      <p sl="en">Mi unisco all’ammirazione espressa durante il dibattito per il coraggio del popolo tunisino ed egiziano a esprimere il malcontento e la delusione nei confronti dei rispettivi regimi. La sommossa ha ormai raggiunto il punto di non ritorno e l’Unione europea deve contribuire al processo di transizione scatenatosi. Voci prudenti hanno richiesto il mantenimento dello status quo, soprattutto in Egitto, sostenendo che un rovesciamento del regime potrebbe sfociare in una guerra civile che, a sua volta, potrebbe portare al potere i fondamentalisti religiosi. Credo non sia nostra competenza pronosticare i possibili sviluppi di questi paesi. Vi ricordo che quando stava per crollare il blocco orientale, c’era ancora chi non avrebbe turbato lo status quo per paura di una futura instabilità della regione. Non ripetiamo lo stesso errore e aiutiamo il popolo tunisino ed egiziano a gettare le basi di una vera e propria democrazia come meglio possiamo. Sono convinta che l’Islam e la democrazia non siano incompatibili: l’Indonesia, una democrazia, ospita la più grande popolazione musulmana al mondo.</p>
    </intervention>
  </section>
  <section id="creitem16" title="16. Referendum sul futuro status del Sudan meridionale (discussione)">
    <intervention id="3-195-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Vicepresidente della Commissione/Alto rappresentante dell’Unione per gli affari esteri e la politica di sicurezza sul referendum sul futuro status del Sudan meridionale.</p>
    </intervention>
    <intervention id="3-196-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/ Alto rappresentante dell’Unione per gli affari esteri e la politica di sicurezza. − Signora Presidente, leggerò la dichiarazione e poi, con molto piacere, il collega Commissario Barnier continuerà la discussione e la chiuderà per motivi che, credo, siano stati compresi dagli onorevoli deputati.</p>
      <p sl="en">Stiamo assistendo a un momento storico per il Sudan e, in realtà, per tutta l’Africa. Il popolo del Sudan meridionale ha aspettato a lungo la possibilità di esercitare il diritto all’autodeterminazione. Lo svolgimento pacifico, attendibile e provvidenziale del referendum è stato un notevole successo di cui tutti dovremmo andare orgogliosi.</p>
      <p sl="en">I risultati preliminari del referendum nei 10 Stati meridionali sono stati annunciati il 30 gennaio e hanno rivelato che la stragrande maggioranza della popolazione (99,5 per cento) è a favore della secessione. Siamo ancora in attesa dei risultati finali che saranno pubblicati nelle prossime due settimane.</p>
      <p sl="en">Ci congratuliamo con il popolo del Sudan meridionale per la determinazione, la dignità e la pazienza dimostrate nel venire alle urne con così grande affluenza. Ci complimentiamo inoltre con le parti meridionali all’Accordo generale di pace per la leadership che hanno dimostrato, e con le autorità sudanesi responsabili del referendum per l’eccezionale lavoro svolto a livello organizzativo nonostante le enormi sfide che hanno dovuto affrontare.</p>
      <p sl="en">Il successo di questo referendum è, in primo luogo, un risultato del paese ma riflette anche il sostegno dell’Unione africana e del gruppo di attuazione ad alto livello dell’UA alla guida del Presidente Mbeki, che ha aiutato le parti ad andare avanti, e la continua attenzione diplomatica ricevuta dalla comunità internazionale tra cui nazioni Unite, Stati Uniti e, ovviamente, Unione europea.</p>
      <p sl="en">Il Sudan è stato una delle nostre priorità dell’agenda politica di Bruxelles negli ultimi mesi. Ne abbiamo discusso all’interno del Consiglio “Affari esteri” sia a novembre che a dicembre; abbiamo ribadito il nostro consenso sulle conclusioni nel Consiglio “Affari esteri” di questa settimana e continueremo a tenere la situazione sotto controllo.</p>
      <p sl="en">Più di ogni altra cosa, però, desidero ringraziare Véronique de Keyser, osservatore elettorale principale per il referendum del Sudan meridionale, e la sua squadra operante nella missione di osservazione dell’Unione europea per l’importante ruolo svolto nel promuovere un clima di fiducia tra il popolo sudanese. L’organizzazione di un’ampia e qualificata missione di osservazione elettorale si è rilevata un contributo europeo importante e concreto: la ringrazio dal profondo del cuore perché so che lei ha personalmente svolto un ruolo essenziale che le è stato ampiamente riconosciuto.</p>
      <p sl="en">Abbiamo altresì fornito competenze tecniche e assistenza finanziaria alle autorità sudanesi responsabili del referendum.</p>
      <p sl="en">In attesa dell’annuncio dei risultati finali, ribadisco che l’Unione europea rispetterà il risultato come espressione dei desideri del popolo del Sudan meridionale. Come ci assicurano le dichiarazioni rilasciate dal Presidente al-Bashir a Juba lo scorso 4 gennaio, ribadite al minivertice sul Sudan ad Addis Abeba il 31 gennaio, il governo sudanese accetterà i risultati del referendum, sarà il primo a riconoscere il nuovo Stato e garantirà piena collaborazione. Esortiamo tutte le parti in causa a continuare a mantenere un clima di serenità, a garantire la calma e a tutelare la sicurezza di tutti i popoli del Sudan.</p>
      <p sl="en">Nonostante il referendum sull’autodeterminazione del Sudan meridionale sia stato un grande successo non possiamo permetterci di indugiare nell’autocompiacimento, perché enormi sfide ci aspettano.</p>
      <p sl="en">Il referendum su Abyei, che avrebbe dovuto tenersi contemporaneamente al referendum sul Sudan meridionale, non c’è ancora stato. Siamo preoccupati per la violenza registrata ad Abyei alla vigilia del referendum, e invitiamo le parti a prevenire ulteriori episodi di violenza trovando una soluzione concreta per porre le basi di una convivenza a lungo termine tra le comunità locali presenti.</p>
      <p sl="en">Altre questioni in sospeso legate all’Accordo generale di pace aspettano ancora una soluzione, tra cui la demarcazione del confine nord-sud e lo svolgimento di consultazioni popolari nel Nilo azzurro e nel Kordofan meridionale. Speriamo che le parti ora concentrino le energie sulla soluzione di questi problemi e su questioni vitali nel post-referendum come la cittadinanza, gli accordi di sicurezza, i proventi petroliferi e altre questioni economiche. Siamo incoraggiati dal fatto che entrambe le parti si sono proclamate d’accordo su alcuni principi, soprattutto nel lavorare per costruire due Stati vitali con confini tranquilli, e nel tessere relazioni costruttive. C’è però ancora molto lavoro da fare e continueremo a sostenere gli sforzi di mediazione del Presidente Mbeki.</p>
      <p sl="en">Siamo poi di fronte a un’importante sfida umanitaria. Ogni giorno circa 2 000 persone provenienti dal nord fanno ritorno nel Sudan meridionale, e hanno bisogno di aiuto per reintegrarsi nelle comunità locali.</p>
      <p sl="en">Continuo a essere molto preoccupata per l’escalation di violenza in Darfur, che recentemente ha portato allo sfollamento di decine di migliaia di persone e ha gravemente compromesso le operazioni umanitarie. Tre cittadini europei sono ancora in ostaggio.</p>
      <p sl="en">Inoltre temiamo ancora per la reclusione di difensori dei diritti umani, di giornalisti, politici all’opposizione e studenti che hanno partecipato a manifestazioni pacifiche. Uno dei principi fondamentali dell’Accordo generale di pace era la creazione di una governance democratica basata sul rispetto della diversità e delle libertà, e sia nel nord che nel sud vogliamo vedere il rispetto per le libertà fondamentali e una governance democratica veramente inclusiva.</p>
      <p sl="en">Guardando al futuro vi posso garantire che questa rimarrà una priorità della nostra agenda. Continueremo ad impegnarci sia con Khartum che con Juba. Siamo disposti a intensificare l’impegno con Khartum e pronti a rafforzare il dialogo. Continueremo a fornire assistenza al popolo del nord, soprattutto nelle zone colpite dalla guerra come la parte orientale, l’Area di transizione e il Darfur. Il Sudan meridionale non sarà stabile se non lo è il Sudan settentrionale e viceversa. I ministri degli esteri dell’Unione europea hanno manifestato la disponibilità a valutare attentamente un aiuto europeo a favore della cancellazione del debito internazionale per il Sudan, a seconda dei progressi politici.</p>
      <p sl="en">Nel Sudan meridionale l’Unione europea deve dare un contributo significativo alla stabilizzazione, allo sviluppo e al consolidamento delle capacità istituzionali. Oltre ai considerevoli programmi bilaterali degli Stati membri, già forniamo assistenza ai servizi di base e allo sviluppo agricolo e stiamo valutando la strategia a più lungo termine per la cooperazione allo sviluppo con il Sudan meridionale.</p>
      <p sl="en">Riconosciamo però che anche il Darfur merita la stessa grande attenzione che, di recente, si è concentrata sull’attuazione dell’Accordo generale di pace. Facciamo quindi appello a tutte le parti per cessare le ostilità, concludere un accordo di cessate il fuoco e favorire una soluzione politica equa e globale; da parte nostra, ci adopereremo di più per incoraggiare la parti a impegnarsi seriamente nel processo di pace di Doha.</p>
      <p sl="en">Per concludere una parola sulla giustizia: non si può raggiungere una pace durevole in Darfur senza giustizia e riconciliazione. Bisogna mettere fine alle impunità. Il Consiglio ha ripetutamente attirato l’attenzione sull’obbligo del governo del Sudan a collaborare appieno con il Tribunale penale internazionale.</p>
      <p sl="en">Credo che l’Unione europea debba svolgere un ruolo importante nel promuovere un futuro pacifico, stabile e democratico per il popolo del Sudan, a prescindere dal fatto che sia un unico paese. Star loro vicino e garantire sostegno e incoraggiamento in questo periodo critico è un dovere che abbiamo nei confronti di questa popolazione, sia a nord che a sud.</p>
    </intervention>
    <intervention id="3-197-000" speaker_id="96848" name="Mariya Nedelcheva" is_mep="True" mode="spoken">
      <p sl="fr">a nome del gruppo PPE. – Signora Presidente, Alto rappresentante, onorevoli colleghi, le autorità sudanesi a Khartum lanciano segnali positivi, tra cui il pacifico svolgersi del referendum e la volontà di accettare i risultati del referendum nel Sudan meridionale.</p>
      <p sl="fr">Dopo decenni di guerra civile, non credo di esagerare nel dire che si tratta di un momento storico per l’Africa. I momenti storici però sono passeggeri e non durano per sempre. Per voltare pagina e passare a un nuovo periodo storico gli attori del cambiamento non possono permettersi di dormire sugli allori. Devono definire basi chiare, sane e valide per la garanzia di un futuro migliore.</p>
      <p sl="fr">Il Sudan meridionale si trova in una fase transitoria perché tra oggi e il 9 luglio, data in cui sarà ufficialmente dichiarata l’indipendenza, possono succedere ancora molte cose. I due paesi devono risolvere molte questioni, tra cui quella più urgente riguardante i confini. Lo status di Abyei continua a essere incerto. Occorre trovare una soluzione per impedire l’insorgere di eventuali conflitti.</p>
      <p sl="fr">C’è poi la questione dei cosiddetti rimpatri. Che accoglienza sarà riservata a queste persone? Questo giovane Stato riuscirà a integrare così tante persone in così poco tempo? Per garantire a questi individui la possibilità di riavere la cittadinanza, trovare un lavoro e avere condizioni di vita decenti, bisogna creare istituzioni stabili per la giustizia, la polizia, l’esercito e tutta l’amministrazione in generale.</p>
      <p sl="fr">Il referendum però costituisce una grande sfida anche per il nord: le autorità dovranno adeguarsi a una nuova realtà politica. Questo fine settimana ci sono già state dimostrazioni. Il governo favorirà la diversità politica, etnica, culturale e religiosa? Una cosa è certa: non possiamo permetterci di ripetere gli errori del passato.</p>
      <p sl="fr">Nei due paesi, la chiave del successo sta nel garantire uno spazio politico pluralista caratterizzato da una diversità etnica e religiosa e un forte Stato di diritto. Solo in questo modo potranno essere vere democrazie.</p>
      <p sl="fr">Vorrei aggiungere un’ultima cosa. L’interdipendenza economica, sociale e politica deve spingere le autorità dei due paesi a impegnarsi in un dialogo e una collaborazione costanti. Da parte sua, proponendo veri e propri progetti di sviluppo, l’Unione europea sarà un partner fondamentale nel futuro dei due paesi.</p>
    </intervention>
    <intervention id="3-198-000" speaker_id="22097" name="Véronique De Keyser" is_mep="True" mode="spoken">
      <p sl="fr">a nome del gruppo S&amp;D . – Signora Presidente, dopo la discussione sulla Tunisia, l’Egitto e altri paesi che oggi chiedono la libertà, vorrei dirvi che la nostra missione di osservazione nel Sudan meridionale per il referendum è stata un’esperienza meravigliosa ed esemplare. Il referendum è stato esemplare perché è stato un successo nonostante tutte le previsioni catastrofiche, e l’esperienza meravigliosa perché era palese che il popolo del Sudan meridionale votava con le lacrime agli occhi, dopo avere tanto aspettato questo momento (in alcuni casi per più di 50 anni) e avere vissuto la guerra civile, mentre abbracciava questa transizione pacifica con indescrivibile gioia.</p>
      <p sl="fr">È vero che i prossimi mesi saranno difficili, ma dobbiamo festeggiare questa svolta. Devo dire che, riflettendo sugli strumenti dell’Unione europea e avendo spesso criticato altre missioni di osservazione elettorale che non hanno avuto buoni risultati, la missione a cui ho partecipato è stata una vera benedizione.</p>
      <p sl="fr">Il Sudan meridionale è destinato a diventare il cinquantaquattresimo Stato dell’Africa il 9 luglio. Ora lo aspettano alcune sfide, come sottolineato dall’Alto rappresentante.</p>
      <p sl="fr">Innanzi tutto c’è il petrolio nella regione di Abyei, situata al confine tra nord e sud, per la quale però non si sono definiti chiaramente i confini e che non ha avuto un proprio referendum. Occorre trovare una soluzione per Abyei, ma al momento la questione rimane in sospeso. Nella zona si sono registrati episodi di violenza durante il referendum, come è successo anche nello Stato dell’Unità e nel Kordofan meridionale. È una regione che potenzialmente può destabilizzare l’intero paese.</p>
      <p sl="fr">Poi c’è la questione segnalata dall’onorevole Nedelcheva, che ringrazio per avere partecipato alla missione di osservazione, e dall’Alto rappresentante: la cittadinanza. I sudanesi meridionali che vivevano e lavoravano al nord, e che in alcuni casi avevano delle proprietà, sono letteralmente fuggiti a sud a decine, addirittura centinaia di migliaia. Probabilmente adesso dovranno essere reintegrati nell’economia del sud. Non si fidano del nord e non sanno se potranno mantenere il posto di lavoro – probabilmente no se lavorano nel settore pubblico – e questo pone un grave problema.</p>
      <p sl="fr">Per concludere c’è il problema del Tribunale penale internazionale. Salva Kiir, Presidente del Sudan meridionale, vuole la cooperazione con il nord solo se quest’ultimo riconoscerà i risultati del referendum. È già riuscito a convincere il Presidente al-Bashir a recarsi in visita al sud, dove è stato formalmente accolto a Juba. È stato un evento straordinario, simbolo della riconciliazione e di una nuova era. Salva Kiir ci dice che se oggi dovesse firmare l’accordo dello statuto di Roma, alla prossima visita sarebbe costretto ad arrestare il Presidente al-Bashir. Si domanda come potranno collaborare in questi termini, come potranno raggiungere questa famosa riconciliazione nord-sud. “Non chiedeteci di farlo” dice. Ovviamente siamo vincolati al Tribunale penale internazionale, ma al tempo stesso ci rendiamo conto che la cooperazione nord-sud è fondamentale per la pace.</p>
      <p sl="fr">Temo quindi che ci siano molti problemi da risolvere. Come ho detto la missione è stata un’esperienza meravigliosa, ma il Sudan rimarrà un unico paese fino al 9 luglio.</p>
    </intervention>
    <intervention id="3-200-000" speaker_id="840" name="Charles Goerens" is_mep="True" mode="spoken">
      <p sl="fr">a nome del gruppo ALDE. – Signor Presidente, sappiamo da più di vent’anni che la popolazione del Sudan meridionale non vuole la Sharia imposta da Khartum. Questo ha portato alla guerra civile che è costata la vita a più di due milioni di persone, a cui si è messo fine con l’Accordo generale di pace firmato nel 2005.</p>
      <p sl="fr">La scorsa settimana il popolo del Sudan meridionale ha formalmente espresso la propria volontà: l’indipendenza, la separazione dal nord. Ma non si tratta solo di volere: il paese deve anche potere gestire l’indipendenza giorno dopo giorno.</p>
      <p sl="fr">Il nuovo Stato non ha ancora un confine formale con il nord, né sappiamo come saranno suddivisi i proventi derivanti dallo sfruttamento petrolifero. Migliaia di persone si stanno ancora spostando da nord a sud. Le prospettive di sviluppo non sono ancora molto chiare, viste le poche risorse del Sudan meridionale e il bassissimo livello d’istruzione. Fondamentalmente, si dovrà costruire questo nuovo Stato da zero.</p>
      <p sl="fr">Anche se la costruzione del nuovo Stato è in primo luogo di competenza del popolo del Sudan meridionale, l’indipendenza comporterà cambiamenti fondamentali. D’ora innanzi qualsiasi conflitto tra nord e sud sarà una questione internazionale e non un problema interno, come lo era in passato. Quindi, per il Consiglio di sicurezza delle Nazioni Unite cambieranno le cose.</p>
      <p sl="fr">Abbiamo urgente bisogno di una strategia chiara per individuare le principali priorità politiche ed economiche che faranno uscire i sudanesi meridionali dall’estrema povertà. Nel pieno rispetto del principio di autodeterminazione dei popoli, in qualità di primo donatore da sempre l’Unione europea deve essere all’altezza delle aspettative di chi vive in loco. L’Unione europea deve anche assumere il ruolo di leader tra tutti coloro che lavoreranno in collaborazione con il nuovo Stato nel difficilissimo compito di riformare questa parte d’Africa.</p>
    </intervention>
    <intervention id="3-201-000" speaker_id="96815" name="Judith Sargentini" is_mep="True" mode="spoken">
      <p sl="nl">a nome del gruppo Verts/ALE . – Signor Presidente, stiamo assistendo alla nascita di un nuovo Stato. Ne sono molto felice, ma nutro anche qualche timore. Del resto il Sudan meridionale è uno dei paesi più poveri dell’Africa, e anche una nazione con molto petrolio. Inoltre è un paese in cui stanno tornando molte persone, profughi senza un posto in cui vivere, senza cibo e senza lavoro. È la formula per il fallimento e persino per un conflitto armato.</p>
      <p sl="nl">Se chi controlla le risorse petrolifere nel Sudan meridionale e i porti nella parte settentrionale del paese attraverso cui viene trasportato il petrolio non giungeranno a un accordo, scoppierà un conflitto internazionale come ha affermato il collega, onorevole Goerens. Cosa possiamo fare noi?</p>
      <p sl="nl">L’Europa deve predisporre una presenza in loco e stare sul posto. Perché non inviare una missione Eupol nel Sudan meridionale per aiutare a istituire lo Stato di diritto e dare a questo paese una nuova opportunità? Chissà, questo paese potrebbe benissimo fungere da esempio per il resto dell’Africa. Spero vivamente che sia così.</p>
    </intervention>
    <intervention id="3-202-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, non ho mai dubitato che la divisione del Sudan sia l’unico modo per garantire pace, giustizia e sviluppo per il Sudan meridionale. Per questo mi rallegro che il popolo del sud abbia votato con fortissima determinazione a favore di un futuro sovrano e indipendente.</p>
      <p sl="en">Il fatto che più del 99 per cento dell’elettorato abbia preferito la separazione è una fortissima condanna nei confronti di Khartum e dei decenni di sforzi compiuti dal Presidente Bashir per conquistare e assoggettare il sud cristiano e animista al rigido islamismo e alla legge della Sharia.</p>
      <p sl="en">Il Sudan meridionale deve ora diventare la priorità numero uno per l’Europa nel campo dello sviluppo umanitario. Il referendum non rappresenta la fine del processo, bensì l’inizio. Il Sudan meridionale deve essere certo dell’impegno totale e irremovibile dell’Unione europea: una delle cose che chiedo all’Alto rappresentante è di fare in modo che tutti i fondi dell’FSE vengano trasferiti immediatamente al nuovo Stato, anche prima che questo ratifichi Cotonou.</p>
      <p sl="en">Esorto inoltre tutti i 27 Stati membri dell’UE a riconoscere da subito questa nuova nazione africana il 9 luglio, come previsto nell’Accordo generale di pace, altrimenti tutti i progressi compiuti dal Sudan meridionale negli ultimi anni saranno vani. Un’altra guerra avrebbe conseguenze inimmaginabili per l’intera Africa.</p>
      <p sl="en">Infine, spero si stiano prendendo misure per garantire sufficienti risorse umane e finanziarie alla delegazione dell’Unione europea di stanza a Juba.</p>
      <p sl="en">Confido inoltre che l’Alto rappresentante riesca presto a recarsi in visita nel Sudan meridionale. Sono altresì entusiasta, soprattutto come cittadino britannico, che il nuovo governo di Juba si impegni a riconoscere l’indipendenza della Repubblica del Somaliland (ex protettorato britannico del Somaliland), e sono anche convinto che molti altri Stati africani ed europei faranno presto altrettanto.</p>
      <p sl="en">Saluto infine il dottor Francis G. Nazario, seduto in galleria, capo della missione del Sudan meridionale all’Unione europea che presto ne diventerà ambasciatore. Forse si può alzare, dottor Nazario, insieme alla delegazione del Sudan meridionale che vedo a sua volta seduta.</p>
      <a text="(Applausi per il dottor Nazario e la delegazione del Sudan meridionale)"/>
    </intervention>
    <intervention id="3-203-000" speaker_id="96854" name="Sabine Lösing" is_mep="True" mode="spoken">
      <p sl="de">a nome del gruppo GUE/NGL . – Signor Presidente, mi chiedo se adesso miglioreranno le cose per il popolo del Sudan meridionale o se la divisione è più nell’interesse dell’Occidente per potere acquisire il controllo delle riserve petrolifere. In ogni caso, il sud si trova ad affrontare enormi sfide. Senza un’infrastruttura funzionale e con la disastrosa situazione economica in cui si trova, l’assistenza civile e umanitaria sarà a lungo indispensabile.</p>
      <p sl="de">Purtroppo, per alcuni probabilmente non è stato eliminato il pericolo di violenti conflitti, ma gli esperti ritengono che il problema non si possa risolvere con mezzi militari. Al contrario, l’ausilio dei mezzi militari impedisce di trovare una vera soluzione ai conflitti. L’assistenza civile di cui hanno bisogno può essere garantita con molta più efficienza senza il coinvolgimento militare. Il passaggio delle funzioni civili all’esercito ostacola lo sviluppo sostenibile delle strutture civili.</p>
      <p sl="de">Il Darfur ne è un esempio. Un gigantesco apparato militare ha ora assunto le funzioni delle organizzazioni umanitarie e di sviluppo, cosa che queste hanno aspramente criticato. Da parte nostra chiediamo che si concentri esclusivamente sulla gestione dei conflitti civili e sulle misure di assistenza, riducendo le incombenze della missione ONU per le componenti civili senza prevedere l’uso dei gruppi tattici dell’UE. Inoltre, per quanto riguarda le prospettive di sviluppo chiediamo la cancellazione del debito per il Sudan.</p>
    </intervention>
    <intervention id="3-204-000" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo EFD . – Signor Presidente, tutto sta a indicare che il risultato del referendum del 9 gennaio nel Sudan meridionale di fatto sarà un sostegno unanime all’indipendenza. È perfettamente comprensibile e ragionevole, ed è motivo di plauso.</p>
      <p sl="nl">Dopo tutto il Sudan meridionale si è di recente lasciato alle spalle 23 anni di guerra civile con il nord arabo, in cui sono state uccise 2,5 milioni di persone e messe in fuga più di 4 milioni di persone. Questo senza nemmeno tenere conto della schiavitù al nord, di cui forse sono rimaste vittima centinaia di migliaia di donne e bambini del Sudan meridionale. In questo contesto storico, è evidente che questo giovane Stato in fieri ha bisogno di tutta l’assistenza internazionale possibile nel creare le proprie istituzioni.</p>
      <p sl="nl">Questo processo sicuramente richiede la presenza di una forza di polizia fidata. Giusto la scorsa settimana ho ricevuto relazioni allarmanti proprio su questo punto, ovvero su episodi di grave negligenza nella nuova accademia di polizia di Rajaf. Faccio quindi appello all’Unione europea affinché si prodighi per contribuire a risolvere il problema, ma anche per dare assistenza ai vari e urgenti affari di Stato che dovrà affrontare il Sudan meridionale.</p>
    </intervention>
    <intervention id="3-205-000" speaker_id="39769" name="Martin Ehrenhauser" is_mep="True" mode="spoken">
      <p sl="de">Signor Presidente, ci sono due cose che ho portato con me dal viaggio in Sudan: la convinzione che il Sudan meridionale è un paese autosufficiente e l’idea che non ci sono alternative. Ma come succede per un bambino piccolo, è anche necessario sostenere questo giovane Stato fino a quando sarà in grado di essere indipendente. È esattamente quello che la comunità internazionale è chiamata a fare.</p>
      <p sl="de">Vorrei soffermarmi su due punti. In primo luogo la cancellazione del debito. Come europarlamentare austriaco è un tema che mi sta particolarmente a cuore perché, dopo tutto, l’Austria è il maggiore creditore del Club di Parigi. Credo che in questo caso dovremmo dare l’esempio e, pur essendo di competenza degli Stati membri, è comunque molto importante garantire un ottimo coordinamento degli Stati membri sotto la supervisione dell’Unione europea.</p>
      <p sl="de">Il secondo punto che vorrei ricordare è la situazione di stallo in cui ci troviamo: da una parte abbiamo il mandato di arresto del Tribunale penale internazionale, dall’altra la volontà e la necessità di erogare soldi dal decimo Fondo di sviluppo europeo. Credo ci sia bisogno di una soluzione rapida ma molto pragmatica.</p>
    </intervention>
    <intervention id="3-206-000" speaker_id="28280" name="Filip Kaczmarek" is_mep="True" mode="spoken">
      <p sl="pl">Signor Presidente, siamo molto lieti che il referendum nel Sudan meridionale si sia svolto in maniera così pacifica. Tutti i nostri osservatori elogiano quanto hanno visto nel corso della missione di osservazione. Hanno altresì dato una valutazione positiva del referendum in base agli standard che promuoviamo. Il referendum si è rivelato attendibile e ben organizzato, e ha dato all’elettorato la possibilità di esprimere la propria opinione. È anche stata evidente l’importanza attribuitagli dai cittadini del Sudan meridionale, con un’affluenza alle urne del 60 per cento il quarto giorno. Questo è un chiaro segnale della volontà del popolo di raggiungere l’autodeterminazione.</p>
      <p sl="pl">Il Presidente Bashir è spesso stato criticato dall’Assemblea, ma questa volta dobbiamo rendergli onore per la dichiarazione rilasciata il 24 gennaio a Juba, cui ha fatto riferimento l’Alto rappresentante. Ha annunciato che avrebbe riconosciuto qualsiasi decisione presa con il referendum, anche se avesse significato la separazione del Sudan meridionale, e tutto sta a indicare che chi vive in quella regione ha espresso con molta chiarezza la propria volontà. Mi unisco ai desideri e alle speranze già espressi, che se il Sudan sarà effettivamente suddiviso in due paesi possa godere di una convivenza pacifica.</p>
      <p sl="pl">Ora è importante che l’atmosfera serena registrata durante il referendum sia seguita da un periodo di pace, nel quale si possano annunciare i risultati e i due Stati possano subire la trasformazione. Molti osservatori temono che l’ondata di insurrezioni e richieste di democrazia in corso in molti paesi, compreso il Sudan, possa diventare una scusa per congelare il processo di pace rendendo impossibile la realizzazione di piani ambiziosi. Il clima in alcuni ambienti è invece positivo, ad esempio all’interno dell’Unione africana, che si è detta pronta a riconoscere l’indipendenza del nuovo Stato africano. Bisogna anche essere coscienti che il referendum non mette fine alla questione, e che la vera vittoria significa realizzare i desideri dei cittadini del Sudan. Come sappiamo, la loro volontà potrà diventare realtà il 9 luglio 2011, quando sarà proclamata l’indipendenza del paese, e solo allora potremo festeggiare la fine di questo sanguinoso conflitto di lunga data.</p>
    </intervention>
    <intervention id="3-207-000" speaker_id="33997" name="Corina Creţu" is_mep="True" mode="spoken">
      <p sl="ro">Signor Presidente, dopo quattro decenni di guerra civile, con una perdita di più di 2 milioni di morti e 4 milioni di profughi, la separazione del Sudan meridionale è una risposta all’intolleranza etnica e religiosa in seguito alla relazione del 2005 e al referendum tenutosi un mese fa. Le parti in causa hanno concordato questa separazione, e sono fermamente convinta che questo agevolerà e accelererà il processo di accettazione del Sudan meridionale nella comunità internazionale. C’è però il rischio di un effetto domino su un continente traumatizzato dalle guerre causate da confini artificiali ereditati dal periodo coloniale. Ecco perché i sei mesi di transizione verso il taglio netto sono decisivi per definire il futuro percorso del nuovo Stato.</p>
      <p sl="ro">Da una parte ci sono sfide di ordine militare e strategico, la ripresa delle violenze tra gli ex leader militari del movimento secessionista, l’ingerenza di una parte della milizia, la privatizzazione della sicurezza interna, gli incidenti sul confine con il Sudan musulmano e il problema della suddivisione dei proventi petroliferi. Dall’altra c’è un grande problema umanitario: credo che l’Unione europea debba essere coinvolta in misura maggiore, altrimenti ci troveremo ad affrontare un disastro che alimenterà l’instabilità della regione. In Sudan un bambino su dieci muore nel primo anno di vita e un bambino su sette muore prima di raggiungere i cinque anni di età. L’accesso all’acqua potabile e ai servizi sanitari è limitato, e quattro quinti della popolazione è analfabeta. Metà della popolazione meridionale ha meno di 18 anni e, se riesce a fuggire alle grinfie della mortalità infantile, a causa della povertà e della mancanza di prospettive rischia di diventare carne da macello nei conflitti che potrebbero minare l’indipendenza del nuovo Stato.</p>
      <p sl="ro">Spero che l’Unione europea terrà in considerazione la complessità di questo tema.</p>
    </intervention>
    <intervention id="3-208-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Signor Presidente, sono lieta che il popolo del Sudan meridionale abbia potuto scegliere liberamente il proprio destino. Sono orgogliosa di poter dire che questo risultato indiscusso è stato ottenuto grazie al forte sostegno della comunità internazionale e dell’Unione europea.</p>
      <p sl="fr">Siamo alla vigilia di una svolta storica: la nascita di una pace durevole e di un nuovo Stato in un paese che ha conosciuto quasi 40 anni di guerra civile nei 55 anni trascorsi dall’indipendenza. È la nascita di una nuova era, l’era dei negoziati tra nord e sud su questioni che bisogna risolvere per applicare l’Accordo generale di pace del 2005: cittadinanza, delimitazione dei confini, decidere se la regione di Abyei sarà annessa al nord o al sud, condivisione delle risorse petrolifere e questione del debito.</p>
      <p sl="fr">L’Unione europea dovrà ovviamente accompagnare questo processo politico e lo sviluppo del nuovo Stato. La comunità internazionale e l’Unione europea non devono dimenticarsi del Sudan settentrionale, proprio come non dobbiamo dimenticarci del Darfur, dove il conflitto è ben lungi dal trovare soluzione e la violenza è aumentata significativamente negli ultimi 12 mesi, con più di 270 000 individui costretti a lasciare le proprie case e oltre tre milioni di persone che ancora vivono nei campi.</p>
    </intervention>
    <intervention id="3-209-000" speaker_id="96708" name="Oriol Junqueras Vies" is_mep="True" mode="spoken">
      <p sl="es">Signor Presidente, il principio fondamentale dell’Unione europea è la democrazia e, poiché la grande maggioranza degli abitanti del Sudan meridionale ha democraticamente votato a favore dell’indipendenza, l’Unione europea deve appoggiare l’immediata creazione del nuovo Stato. Dobbiamo farlo perché, tra gli altri motivi, la democrazia è il fondamento della stabilità, della sicurezza e della prosperità in Africa, così come nel Mediterraneo. Allo stesso modo, sottolineo la rilevanza internazionale che sta assumendo il diritto all’autodeterminazione come strumento delle relazioni internazionali: lo abbiamo visto in Kosovo e ora lo vediamo nel Sudan meridionale.</p>
      <p sl="es">Lo stesso Tribunale penale internazionale ha concluso che i processi democratici di indipendenza sono assolutamente legali in base al diritto internazionale. La definizione dei confini sta tornando a significare quello che deve essere: democrazia. Pertanto, per rafforzare la stessa Unione, l’UE deve anche essere pronta a riconoscere il diritto all’autodeterminazione di tutti i paesi europei che democraticamente decidono per l’indipendenza come la Catalogna, la Scozia e le Fiandre.</p>
    </intervention>
    <intervention id="3-210-000" speaker_id="96809" name="Peter van Dalen" is_mep="True" mode="spoken">
      <p sl="nl">Signor Presidente, viviamo in un periodo apocalittico. Dalla Mauritania all’Oman, i popoli sono in subbuglio. In tutto il mondo muoiono migliaia di persone a causa di calamità naturali. In America ed Europa, le danze attorno al vitello d’oro dell’euro e del dollaro si fanno sempre più sfrenate. I cristiani sono perseguitati in molti paesi.</p>
      <p sl="nl">Nessuno sa quando arriverà la fine del mondo, ma la Bibbia ci ordina di essere pronti e attenti.</p>
      <p sl="nl">Ciononostante, in mezzo a questo scompiglio globale stiamo assistendo a un meraviglioso evento: la nascita del Sudan meridionale. Dopo tanti anni di guerra e oppressione, il popolo del Sudan meridionale viene liberato dalla schiavitù. Viene liberato dal giogo di schiavitù capitanato da Omar Al Bashir, criminale ricercato su scala internazionale. Questo è motivo di grande gioia e ringraziamento.</p>
      <p sl="nl">Per tutto questo mi congratulo vivamente con gli amici del Sudan meridionale qui presenti oggi. Prego che questo nuovo paese possa essere saggio, di modo che possano prosperarvi legge e giustizia. Che possa essere un paese in cui si incontrano fede e misericordia, una nazione dove si abbracciano pace e giustizia.</p>
      <p sl="nl">Nello specifico chiedo alla Commissione, qui rappresentata dal Commissario Barnier, di riconoscere il nuovo Stato del Sudan meridionale immediatamente, il prima possibile. A questo riconoscimento fate seguire i fatti. Sostenete il Sudan meridionale il più possibile. Fate di questo paese una priorità della vostra politica estera. Attendo con ansia, da parte vostra, una risposta in merito alla mia richiesta.</p>
    </intervention>
    <intervention id="3-211-000" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, questa è un’opportunità per il popolo del Sudan settentrionale e meridionale per concentrarsi sulla crescita delle proprie economie e usare i proventi derivanti dalle risorse petrolifere per dar da mangiare e istruire la popolazione. Anche noi, però, dobbiamo dare senza indugio il nostro contributo.</p>
      <p sl="en">Attualmente l’80 per cento della popolazione meridionale non ha accesso ai servizi igienici. Un bambino su dieci muore prima di avere compiuto il primo anno di età. Nelle zone più povere del sud meno dell’uno per cento dei bambini finisce la scuola primaria. Ogni anno il Sudan esporta miliardi di dollari di petrolio. Se nord e sud riusciranno a giungere a una soluzione pacifica e diplomatica, e possono farlo, entrambe le parti potranno usare le ricche risorse naturali di cui dispongono per uscire da questa orribile povertà, la povertà che affligge le loro terre, con un po’ di aiuto dato dagli amici.</p>
      <p sl="en">Ovviamente il futuro di entrambi i governi dipenderà da questioni come la delimitazione dei confini, la condivisione dei proventi petroliferi e lo status di Abyei, la contesa regione di confine tra nord e sud ricca di petrolio. Esorto l’Alto rappresentante e la Commissione a promuovere rapidi negoziati diplomatici tra nord e sud per risolvere i problemi pendenti nel più breve tempo possibile e, cosa ancora più importante, a continuare a considerarli una priorità dell’agenda europea.</p>
      <p sl="en">Attendo con ansia il momento in cui accoglieremo i deputati dei due paesi, rappresentanti di diritto dei rispettivi Stati, a un prossimo incontro tra l’Assemblea parlamentare paritetica dei paesi ACP e questo Parlamento. Sarà un segnale del fatto che sono realmente diventati uno Stato, e credo sia una cosa da promuovere il prima possibile.</p>
    </intervention>
    <intervention id="3-212-000" speaker_id="97020" name="Guido Milana" is_mep="True" mode="spoken">
      <p sl="it">Signor Presidente, onorevoli colleghi, io non vorrei rompere questo clima di grande felicità.</p>
      <p sl="it">È vero che si è conclusa una fase, iniziata nel 2005, dove la diplomazia ha consentito che tutto si svolgesse nel migliore dei modi. I nodi aperti però restano ancora molti. Questo è un paese giovane – e sarà un paese giovane quando la secessione sarà attuata – ed è un paese che deve ancora definire i suoi confini, la questione da più parti richiamata dei conflitti nella regione dell'Abyei, la questione dell'oleodotto, che è la cosa più importante in quel paese, e ancora il sistema di aiuti internazionali.</p>
      <p sl="it">Allora vorrei dire una cosa molto semplice al Commissario. Ci sono due o tre cose da fare. Intanto fissare una strategia per il Sudan del Sud riconoscendo questo nuovo Stato già il sette febbraio – senza aspettare il nove luglio – quando saranno ufficiali i risultati delle elezioni, e aprendo subito il nostro servizio internazionale, cioè aprendo immediatamente la delegazione nel Sudan del Sud.</p>
      <p sl="it">Solo così si accompagna un processo, solo così una diplomazia intelligente con strategia può accompagnare questo paese verso la democrazia. Ricordo che la prima cosa che deve fare questo paese è scrivere la sua Costituzione e su questo l'Europa può dare davvero un grande contributo.</p>
    </intervention>
    <intervention id="3-213-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Signor Presidente, onorevoli colleghi, signor Commissario, ho cominciato a lavorare al Parlamento europeo come consigliere politico nel 1991 e già all'epoca il conflitto tra il nord e il sud del Sudan rappresentava un'emergenza ricorrente. Dopo vent'anni, finalmente, pare che stiamo assistendo alla fine di un doloroso tunnel e vediamo un po' di luce.</p>
      <p sl="it">Come hanno ricordato il collega Milana e altri, molto resta ancora da fare, ma in tanti ci preparavamo al peggio e ci aspettavamo di fatto una ripresa della guerra civile. Esprimo pertanto le mie congratulazioni al nord e al sud del paese per questo primo esito del referendum. Adesso ogni giorno fino alla dichiarazione di indipendenza è prezioso. Nessuno può permettersi di commettere un errore, né a Khartoum, né a Juba, né a Bruxelles, né all'Unione africana ad Addis Abeba. Ad esempio, l'idea di aprire una delegazione dell'Unione europea con uno statuto particolare fino alla dichiarazione d'indipendenza è sicuramente un suggerimento da accogliere. Il Sudan sta per dare una bellissima lezione contro il cinismo della comunità internazionale e crisi che riteniamo spesso, più per rassegnazione che per altro, irrisolvibili.</p>
    </intervention>
    <intervention id="3-214-000" speaker_id="96876" name="Frank Engel" is_mep="True" mode="spoken">
      <p sl="fr">Signor Presidente, mi rallegro della futura indipendenza del Sudan meridionale e mi congratulo con il popolo del sud per averla raggiunta.</p>
      <p sl="fr">Come ha appena affermato il collega, onorevole Goerens, che ha avuto la gentilezza di avvicinarsi a me in questa occasione, si può avere il diritto di non vivere sotto la Sharia. È un diritto che dobbiamo onorare. Ma devo anche ricordare che ci sono popolazioni che hanno la fortuna di ottenere il diritto a questa libertà. Lì vicino, il popolo del Somaliland non ne ha avuto la possibilità.</p>
      <p sl="fr">Vorrei che rivedessimo anche la nostra politica che, finora, è consistita nel non riconoscere gli sforzi del popolo della Repubblica del Somaliland che ha costruito uno Stato democratico libero e musulmano nella regione, che però trattiamo come se non esistesse.</p>
      <p sl="fr">Signor Presidente, per quanto riguarda il Sudan meridionale vorrei aggiungere una cosa sullo status del paese. Il Sudan meridionale rimane lo Stato più povero d’Africa nonostante il fatto che, negli ultimi cinque anni, abbia potuto disporre della metà delle risorse petrolifere di tutto il Sudan. Il grado di sottosviluppo è evidente e, sinora, è stato in gran parte dovuto alla negligenza e alle sviste di Khartum.</p>
      <p sl="fr">Però, a partire da adesso, vorrei che l’Unione europea insistesse sulla necessità di governance e di sviluppo, senza contribuire a finanziare il sottosviluppo cui in futuro il Sudan meridionale potrebbe essere esposto.</p>
    </intervention>
    <intervention id="3-215-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signor Presidente, dovremmo resistere alla tentazione di essere eccessivamente ottimisti nel dibattito odierno. Le previsioni di quanto succederà in Sudan non sono altro che predizioni fatte in una sfera di cristallo. Nonostante tutte le speranze nate con il recente referendum, non si pensi che la questione sia risolta, tutt’altro. In più, nessuno ancora sa se il paese sarà diviso seguendo la volontà dei cittadini del sud.</p>
      <p sl="pl">Altro punto sta nel fatto che la parte meridionale del paese attualmente è unita dall’avversione per il nord musulmano. Quando questi sentimenti passeranno e sarà giunto il momento di costruire istituzioni pubbliche, l’equilibrio tra le tre tribù diverse per lingue e per cultura diventerà subito chiaro. Sarà una questione molto importante, a cui dovremmo ora rivolgere la nostra attenzione.</p>
      <p sl="pl">Un’altra domanda che dobbiamo chiederci e a cui dobbiamo trovare risposta è la seguente: perché adesso speriamo in una soluzione pacifica di un conflitto durato mezzo secolo? La risposta è chiara: il petrolio greggio. Le imprese straniere, senza le quali sarebbe impossibile estrarre petrolio in un paese così povero, e i rappresentanti delle due parti del paese hanno sentito il profumo dei petrodollari.</p>
      <p sl="pl">Speriamo di non essere accecati dall’avidità, e che il nostro desiderio di essere d’aiuto non solo garantisca i finanziamenti a favore delle misure per la creazione dello Stato, ma ci permetta anche di attuare programmi a vantaggio della società.</p>
    </intervention>
    <intervention id="3-216-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, prima del referendum eravamo molto preoccupati per i disordini che sarebbero nati, e sono felice che il referendum si sia svolto in un clima di serenità e sia stato convalidato. Occorre però fare in modo, come affermato dalla Baronessa Ashton, che si tenga un ulteriore referendum ad Abyei, oltre che nella regione in cui si trova il petrolio. La missione di osservazione del Parlamento europeo sarà necessaria anche in questo voto aggiuntivo.</p>
      <p sl="sk">Anche dopo la dichiarazione d’indipendenza del Sudan meridionale, il paese rimarrà uno dei più poveri al mondo. Molte ONG slovacche operano nella regione, ed è importante che possano lavorare nelle giuste condizioni. Voglio altresì sottolineare il ruolo della chiesa locale e delle organizzazioni clericali, perché anch’esse meritano il nostro appoggio. Hanno infatti aperto e gestiscono molte scuole e strutture mediche, e godono di forte rispetto nella regione.</p>
      <p sl="sk">Concludo dicendo che, dopo la separazione del Sudan, non dobbiamo dimenticare la minoranza della popolazione meridionale fuggita al nord per via delle persecuzioni, che vive là da molti anni. Se il Sudan settentrionale non riuscirà a riconoscere la doppia cittadinanza, come promesso dal Presidente al-Bashir, verrà applicata la legge della Sharia e loro potrebbero diventare cittadini di serie b.</p>
    </intervention>
    <intervention id="3-217-000" speaker_id="96701" name="María Muñiz De Urquiza" is_mep="True" mode="spoken">
      <p sl="es">Signor Presidente, stiamo discutendo una storia di successo, ovvero il fatto che, dopo anni di conflitto, il Sudan sia giunto in maniera pacifica e democratica a un complesso processo di secessione, nel rispetto dei criteri stabiliti dal diritto internazionale: il diritto all’autodeterminazione di ogni popolo soggetto alla dominazione straniera, coloniale o razzista, e di ogni popolo che attraverso una risoluzione del Consiglio di sicurezza delle Nazioni Unite o un accordo tra le parti dà il proprio consenso alla secessione.</p>
      <p sl="es">Questo è stato anche un successo per l’Unione europea, che ha appoggiato e accompagnato il processo elettorale come prossimamente farà in Ciad e in Uganda. Speriamo che l’Unione europea si metta a capo della comunità internazionale nel sostenere il nuovo Stato che nascerà dal referendum del Sudan meridionale per risolvere tutti i problemi pendenti citati in questa sede, da chi fa ritorno al paese alle risorse naturali. Speriamo che l’Unione europea dia tutto il suo appoggio.</p>
    </intervention>
    <intervention id="3-218-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signor Presidente, vorrei rendere omaggio alla fine del referendum del Sudan meridionale. Grazie a un processo democratico una società complessa, caratterizzata da differenze etniche e religiose e con gravi dissidi economici, ha messo fine a un conflitto costato due milioni di vite. Desidero quindi congratularmi con i protagonisti del processo e riconoscere il ruolo delle Nazioni Unite, che hanno portato a termine la missione di pace. Inoltre, vorrei che altri conflitti seguissero questo esempio e spero che alcuni Stati abbandonino i timori su principi come il diritto di scelta delle persone e l’esercizio del diritto all’autodeterminazione.</p>
      <p sl="es">L’ambizione, l’ostinazione, la mancata riconoscenza delle minoranze e dei loro diritti e la mancata accettazione della pluralità sono all’origine di molte tensioni. Il dialogo e la politica servono a risolverle: utilizzandoli a tempo debito si possono prevenire conflitti, ma negando ciò che succede e tentando di superare i conflitti senza dire la verità siamo destinati ad avere rimpianti.</p>
    </intervention>
    <intervention id="3-219-000" speaker_id="99419" name="Charalampos Angourakis" is_mep="True" mode="spoken">
      <p sl="el">Signor Presidente, purtroppo non condivido il grande ottimismo espresso dalla maggioranza delle persone intervenute in Assemblea. In primo luogo perché dobbiamo chiederci il motivo per cui proprio il Sudan meridionale abbia acquisito l’indipendenza “così facilmente”, in un momento in cui il regime del Sahara occidentale si trova in certe condizioni e non ne ha riconosciuto il diritto all’indipendenza. Per me e il partito comunista greco la risposta è molto semplice: il Sudan meridionale aveva la bella fortuna di disporre del petrolio.</p>
      <p sl="el">Speriamo che il petrolio non finisca per essere una maledizione per il popolo del Sudan meridionale, come lo è stato per il popolo dell’Iraq e di altre nazioni. Gravi problemi rimangono irrisolti. Purtroppo, pensiamo che tra le maggiori potenze aumenterà la concorrenza su questa zona, ed esortiamo i lavoratori del Sudan meridionale a non cedere alla strategia del divide et impera e a unirsi ai lavoratori del nord per creare prospettive diverse per il paese.</p>
    </intervention>
    <intervention id="3-220-000" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, nell’ultimo referendum nel Sudan meridionale, il popolo ha deciso che i vecchi confini coloniali e arbitrari dovevano cadere. A luglio è stato ufficialmente creato il 193° Stato del mondo. 3,8 milioni di persone hanno votato a favore di uno Stato indipendente, e solo 45 000 si sono espresse a favore dello status quo: questo indica che la stragrande maggioranza si è avvalsa del diritto all’autodeterminazione, ed è motivo di grande gioia.</p>
      <p sl="de">Ciononostante, la separazione non porterà di per sé stabilità al paese. Il Sudan è ancora un punto caldo, e nel nord c’è l’onnipresente radicalismo islamico. Oltre ad altre misure è quindi importante sviluppare strutture amministrative, perché bisogna gestire e controllare un nuovo confine.</p>
      <p sl="de">Ciò prevede una politica di sicurezza efficace nell’intera regione, ovvero in Somalia, in Sudan e nel Sudan meridionale. L’Alto rappresentante dell’Unione europea è chiamato, insieme agli attori internazionali, a promuovere la sicurezza e la stabilità della regione e, soprattutto, a combattere le tendenze radicali e a sostenere con coraggio il Sudan meridionale.</p>
    </intervention>
    <intervention id="3-221-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, tra tutte le notizie deprimenti abbiamo quantomeno una buona notizia. Una buona notizia a cui l’Unione europea, ne vado molto orgoglioso, ha dato un contributo molto importante. Complimenti alla Baronessa Ashton e ai suoi colleghi, così come ai deputati del Parlamento che hanno supervisionato il referendum.</p>
      <p sl="en">Ovviamente ora inizia il lavoro vero e proprio per far diventare il Sudan meridionale una nazione libera e indipendente. È una cosa molto difficile, e la storia mondiale ha dimostrato che questo ha spesso portato alla guerra civile.</p>
      <p sl="en">Ad ogni modo l’Unione europea può svolgere un ruolo cruciale nel garantire un’effettiva transizione, di modo che la popolazione del sud possa godere dei diritti umani di base cui ha fatto riferimento l’onorevole Mitchell, come l’istruzione e anche i servizi igienici.</p>
      <p sl="en">In particolare, credo che i confini e la divisione delle risorse petrolifere saranno i temi fondamentali. Un famoso eroe irlandese, Michael Collins, una volta disse che la terra di confine è un problema e sempre lo sarà.</p>
      <p sl="en">L’Unione europea, che viene considerata indipendente e obiettiva, può dare un contributo decisivo nel promuovere la tanto necessaria transizione. Grazie molte. Facciamo i migliori auguri al popolo sudanese.</p>
    </intervention>
    <intervention id="3-222-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. − Signor Presidente, la Baronessa Ashton mi ha chiesto di ascoltare ognuno di voi, e l’ho fatto con attenzione. Vi ringrazio della comprensione dimostrata, perché per motivi urgenti la Baronessa Ashton ha dovuto lasciare l’emiciclo dopo avere spiegato, in qualità di Alto rappresentante, la sua posizione in merito alla delicatissima questione del Sudan.</p>
      <p sl="fr">In questa grande regione d’Africa è evidente, come tutti i vostri interventi lo dimostrano, onorevoli deputati, che ciò che succede in un paese può influenzare tutti gli altri paesi a livello di sviluppo, di pace e di stabilità. Bisogna ricordare che ci sono nove paesi confinanti con il Sudan, motivo per cui quanto è successo con il referendum è così importante.</p>
      <p sl="fr">L’onorevole De Keyser, di cui riconosco il ruolo di osservatore elettorale principale, ha ricordato, come ha fatto la Baronessa Ashton, il successo di questo referendum – un processo esemplare e una transizione che deve essere pacifica. Anch’io desidero, avendolo fatto anche lei, ringraziare i deputati al Parlamento europeo e gli altri per la buona cooperazione dimostrata in questo processo dalle istituzioni europee e, in particolare, dal Parlamento europeo.</p>
      <p sl="fr">Onorevoli parlamentari, molti di voi hanno parlato del Darfur. Da parte mia non ho dimenticato il periodo in cui, in qualità di ministro degli esteri francese, nel 2004 e in pieno periodo di crisi mi sono recato ad Al-Fashir nel profondo Darfur, e quello che ho visto e sentito laggiù.</p>
      <p sl="fr">Ecco perché sono lieto mi sia stata data l’opportunità di parlare di questa situazione a nome della Baronessa Ashton. Da parte nostra c’è grande attenzione e, naturalmente, seguiamo gli sviluppi con grande preoccupazione per quanto succede oggi, deplorando ovviamente le molte violazioni dei diritti umani e i sequestri di cui è vittima il personale delle Nazioni Unite. Per questo ci aspettiamo che tutte le parti si impegnino in questo processo di pace. Ovviamente è un processo di pace che bisogna accompagnare. È l’obiettivo dell’azione politica, di tutto ciò che si fa per la stabilità e naturalmente, ancora più concretamente, dell’aiuto umanitario.</p>
      <p sl="fr">Signor Presidente, voglio ricordare che dal 2003 l’Unione europea ha contribuito con 776 milioni di euro alla cooperazione umanitaria in Sudan, in particolare in Darfur che ne ha disperatamente bisogno, e nel Sudan meridionale. Voglio inoltre sottolineare e confermare che la DG della Commissione Aiuto umanitario e protezione civile (ECHO) continuerà a essere attiva, e ringrazio tutto il personale che si è impegnato insieme a ECHO nella reintegrazione delle persone che dal nord sono tornate al Sudan meridionale in collaborazione con le Nazioni Unite.</p>
      <p sl="fr">Per quanto riguarda la cooperazione con il Sudan meridionale, l’Unione europea garantirà maggiore assistenza in questo settore estremamente specifico per promuovere una capacità di sviluppo rurale e di produzione agricola di cui la popolazione ha un disperato bisogno per non dipendere sempre dalle importazioni, sempre più care a causa della volatilità dei prezzi. Chi mi conosce sa del mio fermo impegno in tal senso, oggi in qualità di Commissario e ieri in altre vesti. La Commissione ne ha a lungo parlato nella comunicazione di questa mattina. Pertanto, nei settori vitali dello sviluppo rurale, sviluppo agricolo, servizi di base, istruzione e salute, la Commissione continuerà ad aumentare gli aiuti. In questo momento stiamo programmando l’istituzione di fondi speciali di circa 150 milioni di euro per le fasce più vulnerabili della popolazione in Sudan e, naturalmente, nel Sudan meridionale.</p>
      <p sl="fr">Ecco quello che volevo dire. Molto brevemente vorrei aggiungere altri tre commenti. Sulla questione della cittadinanza, ricordata da diversi parlamentari, posso dire che appoggiamo pienamente il lavoro svolto dal gruppo alla guida del Presidente Mbeki, che sta facilitando i negoziati sulla futura cittadinanza e su altri temi legati a questo grave problema della cittadinanza.</p>
      <p sl="fr">Per quanto concerne il tribunale internazionale, l’Unione europea continuerà a sostenere il Tribunale penale internazionale senza riserve. Molto spesso abbiamo fatto appello alle autorità, in particolare quelle del Sudan, a cooperare pienamente con il Tribunale penale internazionale.</p>
      <p sl="fr">Signor Presidente, un’ultima parola su un punto che molti di voi hanno sollevato, ovvero il debito. Vi ricordo le ultime conclusioni del Consiglio, che sono state molto chiare: l’Unione europea sosterrà l’alleggerimento del debito di questo paese tenendo conto, come altri partner, dei progressi che ci aspettiamo, che vogliamo accompagnare e incoraggiare sul piano politico ed economico per garantire la stabilità del paese.</p>
      <p sl="fr">Ecco le risposte che volevo dare a nome della Baronessa Ashton.</p>
    </intervention>
    <intervention id="3-223-000" speaker_id="2323" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
    <intervention id="3-224-000" speaker_id="97136" name="Indrek Tarand" is_mep="True" mode="written">
      <p sl="en">La situazione in tutto il Nord Africa è molto pericolosa, ma al tempo stesso fa ben sperare. Le caratteristiche regionali richiederanno un’attenzione particolare da parte delle funzioni militari e umanitarie per garantire sicurezza e stabilità. Avendo però visto che l’Unione europea vende attrezzature militari avanzate come le navi da guerra Mistral alla Russia, qualcuno ha mai pensato che la Russia deve ancora vivere queste rivoluzioni democratiche?</p>
    </intervention>
    <intervention id="3-225-000" speaker_id="28255" name="Andreas Mölzer" is_mep="True" mode="written">
      <p sl="de">Era previsto che, nel referendum, il Sudan meridionale avrebbe votato a favore della separazione. Si poteva anche prevedere che questo non avrebbe in alcun modo messo fine ai problemi della regione. Tanto per cominciare, il sud è ancora instabile e deve dare prova di essere uno Stato indipendente. Questo forse potrebbe succedere prima della data prevista di luglio, perché la perdita del 25 per cento del territorio e del 20 per cento della popolazione non colpirà il Sudan settentrionale tanto quanto la perdita di una considerevole percentuale dei proventi petroliferi. Per questo motivo l’Unione europea deve aiutare il nuovo Stato a mantenere l’indipendenza e a proteggere la propria sovranità, perché l’assistenza allo sviluppo a favore del Sudan meridionale potrebbe anche essere critica per il futuro approvvigionamento petrolifero dell’Europa. L’UE deve quindi seguire l’esempio della Cina, soprattutto perché Pechino sta molto intelligentemente associando gli aiuti allo sviluppo alla fornitura di materie prime. In questo modo entrambe le parti ci guadagnano con il modello cinese. Non si deve nemmeno trascurare il problema della migrazione clandestina verso l’Europa. Per questo occorre concludere un accordo con il governo del Sudan meridionale sul rimpatrio dei propri cittadini entrati illegalmente nell’Unione europea. Poi dovremo stare attenti e vedere se il Sudan meridionale è veramente pronto a rispettare questo accordo.</p>
    </intervention>
  </section>
  <section id="creitem17" title="17. Nomine degli alti funzionari delle autorità europee di vigilanza (discussione)">
    <intervention id="3-227-000" speaker_id="2323" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulle nomine degli alti funzionari delle autorità europee di vigilanza.</p>
    </intervention>
    <intervention id="3-228-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. − Signor Presidente, desidero ringraziare il Commissario e gli onorevoli deputati, i miei stimati ex colleghi, per l’opportunità di pronunciarmi a nome del Consiglio sull’iter di nomina dei presidenti e dei direttori esecutivi delle nuove autorità europee di vigilanza (European Supervisory Authority , ESA), nonché sui principi che dovrebbero guidarli nell’esercizio delle rispettive funzioni.</p>
      <p sl="en">I regolamenti sulle ESA, che abbiamo adottato meno di tre mesi fa, non attribuiscono al Consiglio un ruolo specifico nella nomina del presidente e del direttore esecutivo di ciascuna autorità; tale compito spetta infatti al consiglio delle autorità di vigilanza.</p>
      <p sl="en">In conformità ai suddetti regolamenti, il presidente di ciascuna ESA è dunque designato dal consiglio delle autorità di vigilanza; un ruolo fondamentale spetta inoltre al Parlamento europeo, che ha la facoltà di opporsi alla nomina di questi alti funzionari e di rimuovere un presidente dall’incarico, previa decisione del consiglio delle autorità di vigilanza.</p>
      <p sl="en">Quale ruolo spetta dunque al Consiglio in tale contesto? Nella sua qualità di colegislatore, il Consiglio ha convenuto con il Parlamento di inserire nei regolamenti disposizioni volte ad assicurare che i membri del consiglio delle autorità di vigilanza e del consiglio di amministrazione, nonché il presidente e il direttore esecutivo di ciascuna ESA siano tutelati e vincolati da una rigorosa indipendenza, in modo da agire nel solo interesse dell’Unione.</p>
      <p sl="en">Non citerò per intero i riferimenti normativi, in particolare gli articoli 42, 46, 49 e 52, ma lo spirito che vi soggiace è chiaro: né i membri del consiglio con diritto di voto né il presidente o il direttore esecutivo potranno chiedere o ricevere istruzioni da organi o istituzioni dell’UE, dai governi degli Stati membri oppure da una qualunque entità pubblica o privata. Questi, a loro volta, non cercheranno di influenzare il presidente o il direttore esecutivo nell’esercizio delle loro funzioni.</p>
      <p sl="en">I regolamenti sulle ESA sono soggetti allo statuto dei funzionari adottato dalle istituzioni dell’UE; contengono inoltre una serie di disposizioni essenziali, che intendono assicurare la massima obiettività nella selezione del presidente e del direttore esecutivo di ciascuna autorità, rigorosamente sulla base dei criteri definiti agli articoli 48 e 51 dei regolamenti.</p>
      <p sl="en">Al di là della specifica esperienza dirigenziale richiesta per il profilo di direttore esecutivo, va rilevato che entrambi gli articoli subordinano le nomine “ai meriti, alle competenze, alla conoscenza degli istituti e dei mercati finanziari, nonché all’esperienza in materia di vigilanza e di regolamentazione finanziaria”.</p>
      <p sl="en">Quanto al finanziamento, il Consiglio ha riposto grandi speranze nelle ESA in sede di adozione dei regolamenti, e sono certa che il Parlamento abbia fatto altrettanto. Spetta adesso a entrambe le istituzioni, in quanto dotate di competenze di bilancio, far sì che tali speranze conducano allo stanziamento di risorse adeguate anno per anno, secondo la proposta di bilancio della Commissione.</p>
      <p sl="en">La Presidenza ritiene altresì indispensabile che tutti gli Stati membri adempiano i propri doveri nei confronti delle nuove autorità. Per il Consiglio, nel suo ruolo di colegislatore, è essenziale che tutte le disposizioni dei regolamenti siano attuate nella loro interezza e con fedeltà; ci attendiamo che sia la Commissione, in quanto guardiano dei trattati, a garantire il soddisfacimento di questa condizione.</p>
      <p sl="en">Gli onorevoli deputati sapranno di certo che, ai sensi del considerando 55, la Commissione ha anche il compito di redigere un elenco ristretto di candidati che sia di ausilio alla selezione del primo presidente di ciascuna autorità. Il Parlamento e il Consiglio hanno approvato questa procedura iniziale al momento dell’adozione dei regolamenti.</p>
      <p sl="en">Mi auguro che i presidenti possano adesso iniziare a esercitare le proprie funzioni. È di fondamentale importanza che le nuove agenzie diventino operative in tempi rapidi, svolgendo un ruolo essenziale nella risposta dell’UE alle sfide poste dalla crisi finanziaria. Non possiamo permetterci di attendere, e confido nel pieno appoggio di questa Assemblea per assicurare il regolare insediamento e funzionamento delle nuove agenzie.</p>
      <p sl="en">Grazie alla proficua collaborazione tra Parlamento e Consiglio, l’Unione europea si è dotata di un regime di autorità di vigilanza del tutto nuovo. È nostra responsabilità comune far sì che le ESA inizino quanto prima a perseguire i rispettivi scopi.</p>
      <p sl="en">A nome della Presidenza e in uno spirito di apertura al dialogo con il Parlamento, mi impegno a collaborare nella massima armonia con questa Camera, nell’auspicio che si dimostri un interlocutore altrettanto leale.</p>
    </intervention>
    <intervention id="3-229-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione . − Signor Presidente, signora Ministro, onorevoli deputati, a decorrere dal 1° gennaio l’Unione europea si è dotata di un nuovo assetto per la vigilanza del settore finanziario.</p>
      <p sl="fr">Tale assetto, insieme con la fondamentale riforma della regolamentazione dei mercati e degli operatori finanziari, migliorerà la stabilità finanziaria dell’Unione; è altresì mia convinzione che amplierà le opportunità e creerà un fondamento solido nel settore finanziario, il cui ruolo è indispensabile per i nostri paesi.</p>
      <p sl="fr">Desidero iniziare congratulandomi con il Parlamento europeo per il contributo essenziale che da anni apporta a questo processo. La maggiore efficacia del nostro sistema di vigilanza del settore finanziario e la riflessione in atto sulla crisi del comparto sono risultati che dobbiamo, in gran parte, a questa Camera.</p>
      <p sl="fr">Si avvicinano le battute conclusive della creazione di questa nuova architettura, incentrata su tre autorità europee di vigilanza, con la designazione dei presidenti e dei direttori esecutivi di ciascuna nei prossimi giorni. Onorevoli deputati, l’iter si è svolto nella massima trasparenza e nel pieno rispetto dei regolamenti istitutivi delle autorità, nonché in conformità alle altre norme che disciplinano la nomina dei vertici delle agenzie di regolamentazione dell’UE.</p>
      <p sl="fr">Sono pervenute circa 275 candidature per le sei posizioni di cui parlavo; tutte sono state sottoposte a un esame attento e oggettivo, rispettando scrupolosamente i ruoli attribuiti alle varie parti in causa, al Parlamento europeo, al consiglio delle autorità di vigilanza e alla Commissione stessa. In futuro seguiteremo a garantire la trasparenza e la pianificazione del processo, affinché la commissione per i problemi economici e monetari di quest’Assemblea possa assolvere pienamente la propria fondamentale funzione.</p>
      <p sl="fr">La Camera ha avanzato, e continua ad avanzare, richieste ambiziose alle autorità, una scelta che ritengo giusta; pone domande che posso comprendere. Al pari del Parlamento, la Commissione ritiene che i presidenti e i direttori esecutivi delle ESA debbano essere scelti secondo i meriti, l’esperienza, l’indipendenza, il loro impegno per l’Europa nonché la conoscenza delle questioni afferenti la vigilanza e la regolamentazione dei mercati finanziari. Onorevoli deputati, le procedure di selezione in corso sono state condotte proprio in questo spirito, sulla base delle candidature che abbiamo ricevuto.</p>
      <p sl="fr">Il Parlamento e il Consiglio hanno inoltre disposto, all’articolo 68 dei regolamenti istitutivi, l’applicabilità dello statuto dei funzionari ai presidenti e ai direttori esecutivi delle autorità; la Commissione ha dunque vigilato sul soddisfacimento di questa condizione e sulla piena aderenza alle norme.</p>
      <p sl="fr">Onorevoli deputati, avete espresso timori circa il livello di retribuzione e l’età massima degli alti funzionari di queste autorità. Abbiamo valutato tutte le possibilità in proposito per ottenere la massima flessibilità e, se necessario, la questione verrà considerata nuovamente in occasione della revisione delle ESA, prevista per la fine del 2013.</p>
      <p sl="fr">Condivido inoltre la volontà del Parlamento di conseguire un equilibrio di genere ottimale nell’assegnazione dei ruoli dirigenziali all’interno delle autorità. Durante la procedura di preselezione, la Commissione ha rigorosamente applicato il principio delle pari opportunità alle candidature registrate. A tale proposito, mi preme informarvi che l’ultima fase del processo di selezione dei direttori esecutivi, tuttora in corso, vede la partecipazione di due eccellenti candidate per una posizione.</p>
      <p sl="fr">Convengo appieno con il Parlamento sulla necessità di autorità forti e indipendenti da interferenze politiche o di altra natura. I presidenti, i direttori esecutivi e i membri dei consigli dotati di diritto di voto devono mostrare piena indipendenza, agendo esclusivamente nell’interesse dell’Unione. Il Parlamento e il Consiglio, hanno sancito questo principio nei regolamenti istitutivi delle autorità, in particolare agli articoli 42, 46, 49 e 52, che il Ministro Győri ha citato poc’anzi.</p>
      <p sl="fr">La Commissione, in quanto guardiano del diritto dell’UE, si assumerà pienamente e incondizionatamente la responsabilità di assicurare un’applicazione rigorosa dei suddetti articoli. Vorrei aggiungere che, ovviamente, la Commissione, essendo rappresentata negli organi direttivi delle autorità, vigilerà affinché ogni decisione presa sia nell’interesse dell’Unione.</p>
      <p sl="fr">Per quanto riguarda la composizione del consiglio delle autorità di vigilanza, la Commissione ha già messo in evidenza la necessità giuridica nonché l’importanza politica che tali consigli comprendano i presidenti delle autorità nazionali competenti. Ho scritto personalmente alle autorità per chiarire, ove necessario, questo punto; alcune hanno modificato di conseguenza i meccanismi di rappresentanza, mentre altre devono ancora provvedervi. Potete esser certi che la Commissione terrà gli sviluppi sotto stretta osservazione e sarà inflessibile.</p>
      <p sl="fr">La composizione dei consigli delle autorità di vigilanza deve rispecchiare appieno le vostre richieste e, in generale, quelle del legislatore; mi accerterò dunque personalmente che i dirigenti delle autorità nazionali siano presenti almeno, e ripeto almeno, due volte l’anno, in conformità all’articolo 40 dei regolamenti istitutivi.</p>
      <p sl="fr">Infine, onorevoli deputati, condivido l’intenzione del Parlamento di assegnare risorse finanziarie e umane sufficienti alle nuove autorità affinché possano assolvere credibilmente i propri doveri. L’autorità di bilancio può confidare nel sostegno tecnico della Commissione per garantire coerenza tra le competenze attribuite alle ESA, da un lato, e le risorse destinate alla loro attuazione, dall’altro.</p>
      <p sl="fr">Signor Presidente, onorevoli deputati, adesso è essenziale che le procedure di designazione e conferma dei presidenti nonché dei direttori esecutivi siano condotte felicemente a termine. Le autorità devono iniziare i lavori. Posso garantirvi che ricevo dimostrazione della loro utilità ogniqualvolta ci troviamo, con cadenza quasi quotidiana, a consultarle.</p>
      <p sl="fr">Le mansioni che queste autorità, insieme con il Comitato europeo per il rischio sistemico, sono chiamate a svolgere, rivestono un ruolo indispensabile. Auspicavamo che diventassero pienamente operative a decorrere dal 1° gennaio. Adesso spetta a ciascuno di noi, nel proprio ruolo specifico, consentire alle nuove entità di assolvere i propri compiti tempestivamente e in condizioni favorevoli; a tale scopo, si rende necessario il pieno appoggio di quest’Assemblea.</p>
      <p sl="fr">Desidero ribadire in questa sede che, da parte sua, la Commissione assicurerà il massimo rispetto delle intenzioni del legislatore nonché la piena ed esclusiva tutela, da parte delle nuove autorità, degli interessi dell’Unione europea.</p>
    </intervention>
    <intervention id="3-231-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">a nome del gruppo PPE . – Signora Presidente, signora Presidente in carica del Consiglio Győri, Commissario Barnier, la discussione in corso non è di natura giuridica, bensì meramente politica. Si parla del futuro della regolamentazione finanziaria in Europa, il punto culminante dei lavori condotti dal Parlamento di concerto con il Consiglio e sotto l’egida della Commissione. Eviterò dunque i giri di parole.</p>
      <p sl="fr">Non ci interessa scatenare una sorta di rivoluzione o dare una prova di forza; ci preme piuttosto assicurare che lo spirito soggiacente gli accordi tra Consiglio e Parlamento si preservi, nella realtà dei fatti, intatto. Non si tratta di una lezione di diritto. I testi non contano, sono noti, ma sono importanti le modalità di attuazione di tali testi. Su questo punto, desidero ringraziare il Commissario per la chiarezza del suo intervento.</p>
      <p sl="fr">Non abbiamo mai cercato di mettere in discussione l’operato della Commissione, e le parole del signor Commissario rispecchiano perfettamente gli auspici del Parlamento. Al centro di questo dibattito vi è un atto politico, ovvero riconoscere la necessità di risorse adeguate per il corretto funzionamento delle nuove istituzioni.</p>
      <p sl="fr">Non nutriamo soltanto dubbi, ma finanche sospetti sul modo in cui tali disposizioni sono state attuate da alcuni Stati membri, da quanti desiderino smantellare l’assetto di vigilanza europeo ed evitare la regolamentazione finanziaria a livello di Unione. È questo il punto su cui obiettiamo. Se così fosse, dovremmo infatti ritenere di essere stati beffati durante le trattative sulla vigilanza, che sono state lunghe e difficoltose e hanno richiesto a tutte le parti coinvolte un compromesso. La Presidenza belga ha svolto un ottimo lavoro, mentre il signor Commissario ha impartito uno slancio straordinario al processo. Oggi potremmo ritrovarci di fronte istituzioni prive di poteri effettivi per il basso profilo del personale assunto, che gli Stati membri non hanno scelto tra i migliori, e forse per la scarsa appetibilità degli stipendi.</p>
      <p sl="fr">Ad ogni modo, oggi il Parlamento richiede una risposta concreta. Signora Ministro, nonostante l’amicizia che ci lega per essere stati colleghi di gruppo e di commissione, sono costretto a dirle che la lettera che ho visto – e che ammetto essere una prima bozza – risulta inadeguata.</p>
      <p sl="fr">La risposta del gruppo del Partito popolare europeo (Democratico cristiano) è semplice. Signora Ministro, lei afferma a nome del Consiglio di condividere pienamente le parole del Commissario. Da parte nostra, una simile dichiarazione sarebbe soddisfacente, considerando che l’intervento del Commissario è stato preciso e ha affrontato i problemi legati alle risorse umane e finanziarie: la sua lettera deve dunque contenere un sostanziale assenso alle parole del Commissario, signora Ministro; è molto importante.</p>
      <p sl="fr">Condividiamo sostanzialmente tutte le osservazioni formulate dal Commissario nella plenaria di questa sera.</p>
    </intervention>
    <intervention id="3-232-000" speaker_id="4267" name="Udo Bullmann" is_mep="True" mode="spoken">
      <p sl="de">a nome del gruppo S&amp;D. – Signora Presidente, onorevoli colleghi, perché siamo qui? Il Commissario Barnier ha affermato che ci troviamo a questo punto perché il Parlamento è riuscito a istituire autorità europee di vigilanza degne di questo nome, contrariamente ai programmi del Consiglio e degli Stati membri. Persino la Commissione dubitava della nostra perseveranza nel sostenere la creazione di queste nuove autorità. Il Consiglio comprenderà (deve comprendere) le nostre preoccupazioni, come pure la deve comprenderle, forse di propria sponte, la Commissione.</p>
      <p sl="de">Il Parlamento europeo – e credo di poter parlare a nome di tutti i gruppi politici, e non soltanto dei socialdemocratici – non permetterà che i giochi di potere nazionali limitino le competenze delle nuove autorità di vigilanza. È questo il motivo per cui, ovviamente, siamo interessati alla scelta del personale; abbiamo il diritto di intervenire in merito e dobbiamo essere consultati.</p>
      <p sl="de">In realtà, alcuni aspetti ci danno motivo di preoccupazione. Dalle liste che riceviamo non risulta chiaro se venga applicato un criterio di genere. Inoltre, esaminando i candidati proposti (lo dico con tutto il dovuto rispetto nei confronti di questi ultimi), non troviamo nessuno che, a nostro parere, possa non essere all’altezza del compito; è chiaro che si tratta di professionisti validi, che hanno già dato prova delle proprie capacità negli incarichi rivestiti. Eppure, a giudicare dall’autorità dimostrata in posizioni precedenti, nessuno dei candidati saprebbe offrire garanzie alla rispettiva autorità di vigilanza in merito alla propria posizione in caso di conflitto. Sul tema della vigilanza europea gli entusiasmi nazionali si arrestano: questo dato, che ci sorprende e infastidisce, richiede il nostro intervento.</p>
      <p sl="de">Le procedure in uso non sono adeguate e mi domando perché, ad esempio, non si possa adottare lo stesso approccio che applichiamo ai vertici dell’OLAF; in quel caso vi mostrate interessati alla posizione della Camera. Perché non potremmo ricorrere a una soluzione simile? La nomina dei direttori esecutivi ci offre un’altra opportunità: potete ancora dimostrarci di avere considerazione per il parere del Parlamento europeo, poiché vi si presenta un’altra occasione in tal senso. Inviterei sia la signora Presidente in carica del Consiglio, nonché nostra ex collega, Győri sia il Commissario Barnier a non sprecare questa possibilità, accogliendo le obiezioni avanzate dall’Assemblea, definendo chiaramente le modalità della nostra cooperazione futura e precisando gli obiettivi per la riforma del 2013, nonché gli strumenti di cui queste istituzioni disporranno. Potrete inoltre affermare con chiarezza se vi interessi o meno il nostro parere sulle nomine ancora in sospeso. Vi chiedo dunque, con la massima serietà, di elaborare rapidamente la normativa, nell’interesse dell’Europa.</p>
    </intervention>
    <intervention id="3-233-000" speaker_id="97137" name="Sylvie Goulard" is_mep="True" mode="spoken">
      <p sl="fr">a nome del gruppo ALDE . – Signora Presidente, signora Presidente in carica del Consiglio Győri, Commissario, grazie per essere intervenuti questa sera. Sappiamo bene che il tempo di parola a vostra disposizione era limitato; vi siamo dunque ancora più grati per aver iniziato a risponderci. Mi sembra importante collocare le nostre motivazioni nella giusta prospettiva, come hanno già fatto i miei onorevoli colleghi.</p>
      <p sl="fr">A motivarci è la lotta che conduciamo insieme da mesi per tracciare una chiara linea di demarcazione tra le circostanze precedenti e quelle successive alla crisi, nonché per assicurare l’introduzione di una normativa e una vigilanza comuni nel mercato interno, che ha facilitato l’espansione dei servizi finanziari e delle attività bancarie e per cui è stato svolto un lavoro trasversale che appoggiamo pienamente. A dire il vero, in sede negoziale è apparso evidente che eravamo noi a intralciare i lavori, forti peraltro del sostegno della Commissione; abbiamo percepito fin troppo chiaramente il desiderio di alcuni Stati membri di mantenere il controllo sulla vigilanza senza interferenze da parte di nessuno.</p>
      <p sl="fr">Signora Presidente in carica del Consiglio Győri, lei afferma che il Consiglio non ha voce in capitolo sulla nomina degli alti funzionari. Sebbene la sua osservazione sia corretta sotto il profilo giuridico, alcuni Stati membri preparano un’imboscata. Del resto, lo stesso Commissario ha riferito che i suoi servizi hanno dovuto specificare a taluni paesi di indicare candidati di spicco. Questo Parlamento sta dunque svolgendo il proprio lavoro nel tentativo di garantire l’indipendenza, le risorse e la determinazione delle nuove autorità.</p>
      <p sl="fr">Ovviamente, siamo consapevoli delle nostre responsabilità. Nessuno desidera più di noi, che abbiamo contribuito personalmente all’istituzione di queste autorità, l’inizio dei loro lavori; non abbiamo alcun interesse a un ritardo. Penso, ad esempio, agli stress test sulle banche, che svolgono un ruolo così importante. In sostanza, come è già stato ricordato, saremo esigenti, rifletteremo con la dovuta ponderazione sulle parole che ognuno di voi ha pronunciato e (la notte porta consiglio) adotteremo una decisione in tutta coscienza.</p>
      <p sl="fr">Desidero ringraziare il Commissario Barnier per l’estrema chiarezza e invitare la signora Ministro Győri a non essere ingenua: la posta in gioco è molto elevata.</p>
    </intervention>
    <intervention id="3-234-000" speaker_id="96730" name="Sven Giegold" is_mep="True" mode="spoken">
      <p sl="de">a nome del gruppo Verts/ALE . – Signora Presidente, onorevoli colleghi, a mio parere il fulcro della questione sta nello sfruttare al meglio gli strumenti offerti dalla legge per creare un solido assetto di vigilanza finanziaria in Europa. Nutriamo però qualche dubbio sul fatto che tali strumenti siano davvero adoperati con la massima efficienza nelle istituzioni. Abbiamo rilevato pecche nella procedura e, a livello di Parlamento, finora non siamo riusciti a esaminare l’elenco dei candidati in anticipo, ma solo il risultato finale. Non ci sarebbe alcuna difficoltà nell’inviarci la lista per le posizioni di direttore esecutivo adesso. È evidente che manca un’equa distribuzione tra i sessi degli incarichi e, considerando alcuni episodi avvenuti durante l’iter , abbiamo le nostre riserve sull’effettiva volontà degli Stati membri di selezionare il personale nell’interesse dell’Europa.</p>
      <p sl="de">Questo e altri punti della nostra lettera ci autorizzano a porre un interrogativo di fondo. Al di là di quanto detto, sorge però anche un problema di idoneità dei singoli candidati; ciascuno di loro deve essere dunque esaminato individualmente sulla base delle rispettive competenze. A questo proposito, individuiamo due problemi significativi: durante le audizioni è accaduto che uno dei candidati abbia messo in discussione lo status di queste autorità quali istituzioni europee, definendole piuttosto una rete di autorità di vigilanza; non ha voluto correggersi neppure dopo una richiesta di chiarimento.</p>
      <p sl="de">Non abbiamo ricevuto risposte chiare quando abbiamo chiesto ai candidati di rendere trasparenti eventuali rapporti di interesse con il settore finanziario. Abbiamo inviato una lettera ai tre candidati e, per parte nostra, il risultato della votazione dipenderà dalla loro disponibilità a rispondere in modo chiaro ed esaustivo.</p>
    </intervention>
    <intervention id="3-235-000" speaker_id="96920" name="Kay Swinburne" is_mep="True" mode="spoken">
      <p sl="en">a nome del gruppo ECR. – Signora Presidente, l’ECR è lieto di poter discutere tali questioni in Aula questa sera.</p>
      <p sl="en">Vorrei mettere in chiaro che, sulla base dei colloqui di ieri con la commissione per i problemi economici e monetari, il nostro gruppo ritiene i tre candidati per le presidenze delle ESA perfettamente qualificati e idonei a tali importanti incarichi.</p>
      <p sl="en">Tutte le osservazioni che formulerò questa sera si riferiscono esclusivamente all’iter seguito finora. Chiedo pertanto che le future procedure puntino a selezionare i candidati all’interno di una rosa di talenti più ampia possibile, per assicurare indipendenza di pensiero e un adeguato ricambio ai vertici delle autorità. A tal fine, i livelli di retribuzione devono essere adeguati all’anzianità richiesta per questi incarichi, evitando in ogni modo restrizioni superflue sulla base dell’età e qualunque altro criterio diverso dalle capacità tecniche e dalla competenza.</p>
      <p sl="en">La procedura e la trasparenza dimostrata nei confronti del Parlamento sono suscettibili di miglioramenti. Mi auguro che se ne tenga nota per il futuro.</p>
    </intervention>
    <intervention id="3-236-000" speaker_id="96954" name="Marta Andreasen" is_mep="True" mode="spoken">
      <p sl="en">a nome del gruppo EFD. – Signora Presidente, credo che non ci sia alcun bisogno di questi alti funzionari perché non vedo la necessità delle autorità stesse. In che modo l’istituzione di un ulteriore livello di vigilanza, chiamato Autorità europea degli strumenti finanziari e dei mercati (ESMA), rappresenterà un miglioramento rispetto agli organismi esistenti nel settore? A mio parere, questa iniziativa non farà altro che ingenerare confusione sulla divisione dei compiti.</p>
      <p sl="en">Può l’autorità di vigilanza elaborare norme adeguate al distretto finanziario più grande del mondo? Ne dubito. Credo piuttosto che saranno adottate e imposte alla City londinese le teorie tanto care ai detrattori del mercato. I problemi sorti nei mercati finanziari negli ultimi anni sono imputabili a quanti, pur avendo il compito di applicare le regole, le hanno soltanto stravolte o ignorate.</p>
      <p sl="en">Nulla ci garantisce che queste autorità saranno più efficaci. Peraltro, ci è stato proposto, in maniera del tutto antidemocratica, un solo candidato per ogni incarico, ripetendo ovviamente lo stesso esercizio già attuato per la nomina del Presidente della Commissione, del Collegio dei Commissari e dell’Alto rappresentante. La lista potrebbe continuare. Invito dunque tutti i colleghi a votare contro i candidati proposti o contro qualunque altro nome.</p>
    </intervention>
    <intervention id="3-237-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione . − Signora Presidente, sarò breve, poiché mi sono già espresso con la massima sincerità e chiarezza. Ho soppesato attentamente ogni parola della mia dichiarazione, che confermerò con una lettera firmata da me e dal Vicepresidente Šefčovič, a ulteriore garanzia di una totale trasparenza.</p>
      <p sl="fr">In risposta ai vostri interventi, di cui vi ringrazio, desidero semplicemente citare tre punti.</p>
      <p sl="fr">Il primo riguarda l’indipendenza e le competenze dei presidenti delle autorità. Mi rallegra, sebbene non mi sorprenda, l’impegno assoluto del Parlamento affinché tale indipendenza e tali competenze vengano difese e rispettate nel corso del tempo; è un impegno che la Commissione condivide. Si tratta di un obiettivo essenziale e rilevante per il futuro, considerando la pluralità e l’importanza dei compiti che queste autorità assolveranno. È stata citata la questione delle agenzie di rating del credito e degli stress test , ambiti in cui ci occorreranno il lavoro e la credibilità delle autorità. Questo è il primo punto che desideravo affrontare, e su cui converranno, ovviamente, il Parlamento e la Commissione ma anche – spero – il Consiglio.</p>
      <p sl="fr">Il secondo punto si riferisce alla procedura di selezione. Onorevoli deputati, ricordo gli scambi di opinioni durante i dialoghi a tre, quando la procedura è stata oggetto di ripetute discussioni sino al compromesso tra i colegislatori. È innegabile che abbia le sue pecche. Io stesso ho introdotto una clausola di revisione a tempo per migliorare l’iter . In tutta coscienza, non ho motivo di credere che la procedura non abbia condotto alla selezione di nomi validi, né posso dubitare della buona fede delle persone scelte. Dopo aver ricevuto l’elenco ristretto e aver incontrato ciascun candidato di persona, mi sono occupato direttamente di stabilire l’ordine dei criteri che, in tutta onestà, ritenevo più utili e credibili. Per individuare questi validi candidati, abbiamo però attinto agli elenchi che ci erano stati consegnati nonché alle 275 domande provenienti dalle autorità di regolamentazione degli Stati membri. Disponiamo di una clausola di revisione a tempo per perfezionare la procedura, che è senza dubbio suscettibile di miglioramenti; tuttavia, devo affermare in tutta onestà che, da parte mia, non ho ragione di dubitare della qualità delle persone selezionate, tutte potenzialmente all’altezza del compito.</p>
      <p sl="fr">Infine, alcuni di voi hanno sollevato un terzo punto, ossia il livello di rappresentanza delle autorità. La Commissione assicurerà sempre che tale rappresentanza avvenga nel pieno rispetto della normativa e ai massimi livelli. Desidero esprimere i miei più sinceri ringraziamenti al Parlamento europeo per averci sostenuto su un tema di così grande importanza, uno dei fattori essenziali della nostra credibilità.</p>
      <p sl="fr">Signora Presidente, onorevoli deputati, con questo concludo il mio discorso, prima di una notte che deve portare consiglio, come ha detto un’onorevole deputata. Il mio intento era quello di fornirvi una garanzia e dimostrarvi il nostro atteggiamento vigile, a nome dell’intero Collegio, affinché queste autorità riescano nel loro compito. In questo modo si creerà un autentico livello di vigilanza europeo, che non sostituirà le autorità nazionali di controllo, ma permetterà loro di cooperare più efficacemente, e sarà dotato di propri poteri nell’affrontare sfide e rischi chiaramente transfrontalieri.</p>
      <p sl="fr">Insieme con il Comitato europeo per il rischio sistemico, questi tre filtri protettivi − le tre autorità − ci erano necessari. Ora sono stati, in buona parte, costituiti grazie a voi. Onorevoli deputati, adesso occorre che ognuno di noi si metta tempestivamente al lavoro perché, a essere sinceri, noto che i mercati si muovono con una rapidità considerevole e di molto superiore alla nostra (per i tempi della democrazia che ci sono propri). Le autorità devono dunque diventare operative in tempi brevi.</p>
    </intervention>
    <intervention id="3-238-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. − Signora Presdiente, onorevoli deputati, permettetemi di rispondere innanzi tutto a una domanda che è emersa a più riprese durante la discussione: acconsentirà il Consiglio a rivedere la procedura di nomina definita dal regolamento?</p>
      <p sl="en">So che quello stesso considerando prevede la stesura di una relazione, prima della nomina dei successivi presidenti, al fine di riesaminare l’opportunità di un elenco ristretto redatto dalla Commissione.</p>
      <p sl="en">So inoltre che l’articolo 81 dispone la presentazione della revisione della Commissione al Parlamento europeo e al Consiglio entro il 2 gennaio 2014 e, in seguito, con cadenza triennale. Avremo così l’opportunità di migliorare tempestivamente la normativa sulla base dell’esperienza pratica; in questo spirito, guardo con favore a un dialogo costruttivo tra le istituzioni che spiani la strada alla futura valutazione.</p>
      <p sl="hu">Signora Presidente, il mio intervento e quello del Commissario sono da inquadrarsi entro le nostre rispettive competenze. Facendo seguito alla lettera del presidente della commissione per i problemi economici e monetari, ciascuno di noi ha cercato di rispondere ai quesiti che ricadevano nelle proprie attribuzioni. Per parte mia, ho cercato di persuadervi dell’esistenza di garanzie di indipendenza. Quanto alla predisposizione del bilancio, spetta al Consiglio e del Parlamento, le due istituzioni dotate di competenze in materia, assicurare che le nuove istituzioni siano messe in condizione di operare; mi sembra dunque che vi sia una chiara divisione dei compiti e un impegno inequivocabile da parte di tutte le istituzioni.</p>
      <p sl="hu">La lettera inviata in data odierna dal Presidente dell’Ecofin, il Ministro Matolcsy, in risposta alla comunicazione di questa mattina del presidente dell’ECON è stata elaborata in questo spirito. Confido che, insieme con il parere della Commissione, questa sia per voi una reazione sufficiente. Il Consiglio e la Presidenza in carica sostengono appieno tale esercizio. Questa era la domanda dell’onorevole Gauzès, a cui la Commissione ha risposto per la parte di propria competenza. Mi auguro dunque che, alla luce di tali iniziative, non sussistano ostacoli all’approvazione dei candidati da parte del Parlamento domani e che le autorità di vigilanza possano finalmente iniziare i propri lavori.</p>
    </intervention>
    <intervention id="3-240-000" speaker_id="1183" is_mep="True" mode="spoken" role="Presidente">
      <p sl="unknown">Comunico di aver ricevuto tre proposte di risoluzione presentate ai sensi dell’articolo 120 del regolamento, a conclusione della discussione .</p>
      <p sl="unknown">La discussione è chiusa. La votazione si svolgerà domani alle 11.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-241-000" speaker_id="97197" name="Alfredo Pallone" is_mep="True" mode="written">
      <p sl="it">Gentile Presidente, onorevoli colleghi, questo Parlamento ha contribuito in maniera importante alla creazione delle Nuove Autorità di Vigilanza Finanziaria Europea. Per questo vuole ribadire il suo ruolo anche questa sera e dinanzi al Consiglio e alla Commissione chiede un impegno a che le Autorità funzionino in maniera indipendente e abbiano lo staff e le risorse adeguate. Questo a prescindere dalle nomine effettuate. I candidati ai posti di Presidenti delle ESAs, infatti, hanno dimostrato competenza e professionalità e sono sicuro sapranno svolgere il ruolo in modo imparziale e più che adeguato. Ritengo fondamentale sostenere i candidati e far si che queste Autorità siano messe nella condizione di operare il prima possibile in quanto i problemi da risolvere sono molti e richiedono un'azione immediata. E' questa l'esigenza che ci ha spinto a crearle e che domani dovremo ricordare al momento del voto.</p>
    </intervention>
  </section>
  <section id="creitem18" title="18. Accordi sul commercio delle banane - Abrogazione del regolamento (CE) n. 1964/2005 del Consiglio relativo alle aliquote tariffarie applicabili alle banane - Accordi sul commercio delle banane (discussione)">
    <intervention id="3-243-000" speaker_id="1183" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la raccomandazione (A7-0002/2011) presentata dall’onorevole Balzani a nome della commissione per il commercio internazionale sul progetto di decisione del Consiglio relativa alla conclusione dell’accordo di Ginevra sul commercio delle banane tra l’Unione europea e Brasile, Colombia, Costa Rica, Ecuador, Guatemala, Honduras, Messico, Nicaragua, Panama, Perù e Venezuela, e dell’accordo sul commercio delle banane tra l’Unione europea e gli Stati Uniti d’America [07782/2010 – C7-0148/2010 – 2010/0057(NLE)];</p>
      <p sl="unknown">la relazione (A7-0003/2011) presentata dall’onorevole Balzani a nome della commissione per il commercio internazionale sulla proposta di regolamento del Parlamento europeo e del Consiglio recante abrogazione del regolamento (CE) n. 1964/2005 del Consiglio relativo alle aliquote tariffarie applicabili alle banane [COM(2010)0096 – C7-0074/2010 – 2010/0056(COD) ];</p>
      <p sl="unknown">l’interrogazione orale al Consiglio, degli onorevoli Moreira e Balzani a nome della commissione per il commercio internazionale, sulla conclusione dell’accordo di Ginevra sul commercio delle banane (O-000012/2011 - B7-0007/2011);</p>
      <p sl="unknown">l’interrogazione orale alla Commissione, degli onorevoli Moreira e Balzani a nome della commissione per il commercio internazionale, sulla conclusione dell’accordo di Ginevra sul commercio delle banane. (O-000013/2011 - B7-0008/2011).</p>
    </intervention>
    <intervention id="3-244-000" speaker_id="96979" name="Francesca Balzani" is_mep="True" mode="spoken">
      <p sl="it">relatrice . − Signora Presidente, onorevoli colleghi, il Parlamento è chiamato a pronunciarsi su due accordi che sono stati sottoscritti con gli Stati Uniti e con undici paesi dell'America latina e che intervengono, per definirla, in una vicenda lunga e tormentata. Una vicenda che ha visto l'Unione europea chiamata in causa nell'ambito dell'Organizzazione mondiale per il commercio e, soprattutto, soccombente.</p>
      <p sl="it">Il tema è molto delicato perché le controversie riguardano il principio di non discriminazione nelle relazioni nel commercio internazionale che, invece, l'Europa avrebbe violato nell'organizzazione dell'importazione delle banane all'interno dell'Unione. Questo è dovuto a un doppio binario, a un doppio sistema applicato nei confronti dei paesi ACP, diverso rispetto a quello applicato ad altri paesi. Un sistema che consentiva a questi paesi di introdurre all'interno del mercato europeo questo prodotto senza pagamento di alcun dazio, a differenza degli altri paesi tenuti invece a corrispondere dazi pari a 176 euro per tonnellata.</p>
      <p sl="it">Con questo accordo, quindi, si riequilibra la situazione e, prima di tutto, si preserva il diritto dei paesi ACP, che sono paesi in fragili condizioni di sviluppo, di importare all'interno dell'Unione i loro prodotti senza pagare dazi all'importazione. Parallelamente, gli altri paesi che hanno sottoscritto gli accordi potranno esportare all'interno dell'Unione banane con il pagamento di dazi che verranno però progressivamente ridotti, in un arco temporale che va dal 2011 al 2017, dagli attuali 176 euro per tonnellata a un livello finale di 114 euro.</p>
      <p sl="it">Ma ciò che è più importante è che questi accordi, oltre a rendere finalmente adempiente l'Unione nei confronti di impegni che ha preso come membro dell'Organizzazione mondiale per il commercio, e quindi in qualche modo a restaurare una credibilità anche istituzionale, hanno attenzione a questi paesi ACP in delicate condizioni di sviluppo, perché prevedono anche nuovi strumenti di sostegno finanziario in loro favore. Tali strumenti consentiranno a questi paesi di investire per diversificare la loro produzione e quindi, auspicabilmente, per rafforzare le loro economie. Queste misure, che hanno un peso di 190 milioni di euro, sono per il momento previste fino al 2013.</p>
      <p sl="it">Io ritengo che questi accordi siano positivi, non solo perché definiscono controversie che vedono soccombere l'Unione con conseguenze economiche, sanzionatorie e pure, come dicevo prima, di credibilità istituzionale, ma anche perché consentono una soluzione equilibrata e rispettosa di quei paesi ACP e dei produttori europei – penso alle regioni ultraperiferiche – che sicuramente non possono essere abbandonati a una concorrenza selvaggia.</p>
      <p sl="it">Per tale motivo propongo che il Parlamento dia il suo assenso a questi accordi, chiedendo però al Consiglio e alla Commissione il fermo impegno anzitutto a fornire quanto prima una valutazione dell'impatto che gli accordi avranno da qui al 2020, quindi con un orizzonte temporale di ampio respiro, sui paesi ACP e sui produttori che in Europa – penso alle regioni ultraperiferiche – hanno le loro economie strettamente collegate a questo frutto, ma anche il fermo impegno a dare una valutazione del funzionamento delle misure di accompagnamento finanziarie specificamente dedicate ai paesi ACP un anno e mezzo prima della loro scadenza, in modo che si possa eventualmente intervenire con un altro strumento di aiuto e di sostegno nei confronti di questi paesi, affinché essi non vengano lasciati soli e vengano supportati per combattere, contrastare e mitigare in qualche modo le eventuali conseguenze negative che l'entrata in vigore di questi accordi, con una correzione dei prezzi e quindi della competitività delle banane che provengono dagli altri paesi, produrrà all'interno dell'Unione.</p>
      <p sl="it">Credo quindi che l'accordo, risolvendo un'annosa questione, consenta sicuramente in questo momento di vedere una via d'uscita anche rispettosa di questi paesi più deboli che, ripeto, sono stati la principale preoccupazione che abbiamo sempre avuto presente, anche nel corso del lungo dibattito tenuto in sede di commissione per il commercio internazionale, e che auspico possa trovare un forte sostegno e una buona soluzione in queste misure d'accompagnamento e soprattutto nel monitoraggio e nell'impegno che come Parlamento chiediamo alla Commissione e al Consiglio, sull'impatto dell'accordo, sul funzionamento delle misure d'aiuto ed eventualmente sul loro prolungamento o rafforzamento per il futuro.</p>
    </intervention>
    <intervention id="3-245-000" speaker_id="photo_generic" name="Enikő Győri" is_mep="True" mode="spoken">
      <p sl="it">Presidente in carica del Consiglio . − Signora Presidente, onorevoli deputati, onorevole Balzani, vi ringrazio molto per aver dato l'opportunità alla Presidenza e al Consiglio di fare un intervento su un argomento importante, tanto dal punto di vista del commercio con l'estero quanto dal punto di vista della solidarietà e dello sviluppo.</p>
      <p sl="it">Spero di poter rispondere alle domande fatte dall'onorevole Moreira e di poter rispondere anche ai dubbi e alle preoccupazioni menzionate dall'onorevole Balzani. Se mi permettete, adesso continuerò in ungherese.</p>
      <p sl="hu">Per quanto riguarda la sussistenza dei produttori di banane nell’Unione europea e nei paesi ACP, il Consiglio è consapevole dell’importanza socioeconomica di tale prodotto nelle regioni dell’UE dove ne è diffusa la coltivazione. Il progetto di regolamento dispone l’obbligo di valutare le misure di accompagnamento nel settore delle banane 18 mesi prima della scadenza del programma. Come gli onorevoli deputati sanno, la stesura della relazione di valutazione e di eventuali altre proposte spetta però alla Commissione, e non al Consiglio; sono certa che il Commissario Cioloş ne parlerà più nel dettaglio. Lo stesso vale per gli studi d’impatto cui fa riferimento l’interrogazione orale.</p>
      <p sl="hu">L’attuazione delle misure di accompagnamento nel settore delle banane che coinvolgono i paesi ACP richiede una modifica delle norme dell’UE relative a una serie di strumenti per le relazioni internazionali. Tenendo conto degli interessi dei paesi beneficiari, il Consiglio confida nella collaborazione costruttiva del Parlamento europeo, allo scopo di risolvere le questioni internazionali che ritardano l’adozione delle necessarie disposizioni.</p>
      <p sl="hu">Quanto alla distribuzione tra i paesi beneficiari delle risorse stanziate per le misure di accompagnamento nel settore delle banane, il Consiglio aveva espresso, nella posizione adottata in prima lettura, parere favorevole al progetto di regolamento in materia, che definisce indicatori e criteri inequivocabili per la ripartizione. Tali indicatori comprendono il volume degli scambi con l’UE nel settore delle banane, l’importanza delle esportazioni di banane nell’UE nel contesto economico del paese ACP in questione e il livello di sviluppo di quest’ultimo.</p>
      <p sl="hu">Per quanto riguarda il Programma di soluzioni specifiche per ovviare alla lontananza e all’insularità (POSEI), il 24 settembre 2010 la Commissione ha presentato un progetto di regolamento del Parlamento europeo e del Consiglio, nel quale si delineano le singole misure di politica agricola per le regioni ultraperiferiche dell’UE. La proposta è adesso allo studio degli organi preparatori del Consiglio. A proposito dei dazi sulle banane discussi nell’ambito degli accordi di libero scambio che la Commissione concluderà con la Colombia, il Perù e gli Stati dell’America centrale, mi preme sottolineare che il Consiglio non ha ancora preso posizione sul tema; in questa fase non posso dunque riferirvene il parere ufficiale.</p>
      <p sl="hu">L’Unione europea ha aperto un tavolo negoziale con l’intera Comunità andina per giungere a un accordo di associazione interregionale. I colloqui erano stati sospesi a giugno 2008 per l’impossibilità di concordare gli obiettivi e il contenuto del capitolo sugli scambi da parte dei paese andini; a gennaio 2009 hanno avuto inizio nuovi negoziati con gli Stati andini disponibili, ossia Colombia, Ecuador e Perù, per definire un accordo di libero scambio multilaterale. Dopo la decisione dell’Ecuador di sospendere la propria partecipazione nel luglio dello stesso anno, la Commissione europea ha proseguito le trattative con Perù e Colombia, concludendole il 1° marzo 2010.</p>
      <p sl="hu">L’accordo multilaterale negoziato con i due paesi è aperto ad altri membri della Comunità andina, compreso l’Ecuador. Negli ultimi mesi il paese ha espresso per vie ufficiali la volontà di riprendere le trattative e aderire all’accordo, una decisione che il Consiglio accoglie con favore. Se i colloqui con l’Ecuador continueranno, sul fronte dell’apertura di mercato il paese dovrà assumere impegni ambiziosi quanto quelli negoziati con Colombia e Perù.</p>
      <p sl="hu">Alla luce di quanto detto, chiedo agli onorevoli deputati di acconsentire alla conclusione dell’accordo sul commercio delle banane e di appoggiare domani la proposta di abrogazione del regolamento che stabilisce dazi sulle banane. Confidando nella vostra disponibilità, vi ringrazio per l’attenzione.</p>
    </intervention>
    <intervention id="3-247-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. − Signora Presidente, signora Presidente in carica del Consiglio Győri, onorevole Balzani, onorevoli deputati, innanzi tutto noto con piacere che la relatrice ha espresso il proprio sostegno agli aspetti salienti e all’orientamento generale della proposta della Commissione relativa al commercio delle banane. L’onorevole Balzani ha inoltre presentato ottimamente il contesto in cui si sono svolti i negoziati ed è stato sottoscritto l’accordo.</p>
      <p sl="fr">La Commissione condivide senza riserve le conclusioni che la relatrice trae nel progetto di raccomandazione e nel progetto di relazione. È vero che gli accordi di Ginevra sul commercio delle banane del 2009 svolgono un ruolo fondamentale per le ragioni che l’onorevole Balzani mette molto bene in risalto. Desidero inoltre precisare che gli accordi porranno fine a questo spinoso problema, oltre a favorire il processo di Doha e a creare le condizioni necessarie per il conseguimento di un mercato europeo delle banane stabile e prevedibile nell’arco dei prossimi anni.</p>
      <p sl="fr">Vorrei riprendere alcune delle principali questioni sollevate dalla relatrice e dagli onorevoli deputati nelle interrogazioni scritte e orali nonché nella proposta di risoluzione che fa parte del pacchetto.</p>
      <p sl="fr">Per quanto concerne il sostegno ai produttori dell’Unione europea, sono perfettamente consapevole dell’importanza che la produzione di banane riveste sotto il profilo socio-economico nelle regioni dell’UE coinvolte, in particolare le regioni ultraperiferiche, nonché dei timori per la sopravvivenza del settore in quelle zone.</p>
      <p sl="fr">In una recente relazione sul sistema POSEI, presentata al Parlamento europeo e al Consiglio nel settembre del 2010, la Commissione espone le conseguenze degli accordi di Ginevra, spiegando che queste ultime sono già state integrate nella riforma del 2006 sul regime applicabile alle banane.</p>
      <p sl="fr">Al fine di tutelare i produttori dell’Unione europea in un contesto di maggiore liberalizzazione, il bilancio per le misure nel settore delle banane è stato considerevolmente aumentato, mentre la valutazione d’impatto condotta all’epoca ha tenuto conto della riduzione dei dazi superiore agli accordi.</p>
      <p sl="fr">Nondimeno la Commissione ha dimostrato la propria volontà di seguire attentamente l’impatto degli accordi sul mercato e, ove necessario, di adottare le misure necessarie a mitigarne gli effetti.</p>
      <p sl="fr">Quanto al rafforzamento della posizione dei produttori di banane all’interno del settore, desidero sottolineare che, in primo luogo, il problema non è una peculiarità del comparto, ma riguarda l’intero settore agroalimentare. Le stesse difficoltà dal lato dei produttori, legate al potere contrattuale e alla distribuzione del valore aggiunto lungo la filiera alimentare, sono riscontrabili anche in altri comparti. Per porvi rimedio, la Commissione presenterà, nel quadro della riforma della Politica agricola comune, proposte intese a rafforzare le associazioni dei produttori, il ruolo di questi ultimi nel settore e il relativo potere contrattuale.</p>
      <p sl="fr">La Commissione ha altresì istituito un gruppo ad alto livello sulla competitività del settore agroalimentare, all’interno del quale diversi Commissari possono sottoporre proposte in tal senso. Infatti, mentre le competenze e i poteri del Commissario per l’agricoltura sono limitati, questi gruppi ad alto livello vedono la partecipazione di quattro Commissari, che ne conducono anche i lavori. Il gruppo ad alto livello in questione segue dunque uno scadenziario e presenta proposte che la Commissione elaborerà nei prossimi mesi e anni, allo scopo di intervenire sulle questioni della trasparenza nella filiera alimentare e del potere negoziale. Questo esercizio andrà dunque a vantaggio dei produttori di banane del settore.</p>
      <p sl="fr">Per quanto concerne la ripartizione delle risorse finanziarie tra le misure di accompagnamento nel settore delle banane (BAM) per i paesi ACP, il progetto di regolamento istitutivo che ha ricevuto l’approvazione del Parlamento lo scorso 21 ottobre definisce le condizioni in materia. I criteri che avete richiesto sono, dunque, già stati elaborati; finanche la ripartizione e i risultati di tali risorse sono già una realtà.</p>
      <p sl="fr">Su questo fronte, la Commissione ha intrattenuto una stretta e proficua collaborazione con il Parlamento europeo, raggiungendo un buon compromesso sui contenuti di questo punto. Il progetto di regolamento inteso a fornire sostegno ai paesi ACP, che è stato peraltro approvato dal Parlamento europeo, stabilisce anche i criteri per l’allocazione ai paesi beneficiari, disponendo altresì la valutazione delle condizioni di mercato nei vari paesi 18 mesi prima della scadenza del programma, come avete richiesto in questa sede. La valutazione ci indicherà se i processi di adattamento danno i propri frutti o se siano necessarie altre misure.</p>
      <p sl="fr">Per quanto riguarda la valutazione d’impatto relativa agli effetti degli accordi, fino al 2010, sui produttori di banane nei paesi in via di sviluppo e nelle regioni ultraperiferiche dell’Europa, sono pronto a considerarne l’eventualità se risulterà necessario. Dobbiamo tuttavia essere realistici sulla portata dell’indagine, che si rivolgerebbe a un grande numero di paesi produttori di banane (spesso paesi in cui le banane sono un alimento di base); sarebbe dunque difficile condurre uno studio del genere e trarne conclusioni utili. Ciononostante, sono disposto a svolgere un’indagine di questo tipo oppure a usare i dati di studi interni o esterni di cui la Commissione già dispone. Come ho già affermato, condurremo una valutazione dell’impatto delle BAM sui paesi ACP 18 mesi prima della scadenza del programma.</p>
      <p sl="fr">Infine, a proposito dei negoziati sull’accordo di libero scambio con alcuni paesi dell’America latina, in particolare con l’Ecuador, saprete senza meno che i colloqui per l’accordo commerciale con la Colombia, il Perù e i paesi dell’America Centrale si sono conclusi sul piano tecnico. L’accordo con Colombia e Perù può applicarsi anche agli altri Stati membri della Comunità andina, compreso l’Ecuador, se desidererà riaprire un tavolo negoziale. Va detto per inciso che l’Ecuador ha chiesto ufficialmente di riprendere le trattative sull’accordo; al momento il governo ecuadoriano e la Commissione stanno valutando la possibilità di tornare a negoziare, concordando i passi da intraprendere.</p>
      <p sl="fr">Con questo concludo le poche osservazioni che volevo esprimere a proposito della relazione e dei punti che avete sollevato. Mi sono alquanto dilungato, ma desideravo rispondere subito alle domande che lo consentivano.</p>
    </intervention>
    <intervention id="3-248-000" speaker_id="840" name="Charles Goerens" is_mep="True" mode="spoken">
      <p sl="fr">relatore per parere della commissione per lo sviluppo. − Signora Presidente, uno dei capisaldi del diritto internazionale è il principio di non discriminazione. È un eccellente principio, su cui in teoria non vi è nulla da obiettare. La realtà è leggermente diversa.</p>
      <p sl="fr">I paesi ACP non pagano i dazi all’importazione sulle banane se le esportano verso l’Unione europea. È un accordo, un dato acquisito, e questo accordo non cambia in nessun modo la situazione. Per paesi non ACP, d’altro canto, che finora versavano 176 euro a tonnellata, i dazi all’importazione diminuiranno a 141 euro. Questa riduzione di 35 euro ha effetti anche sulla concorrenza. I paesi ACP godranno di tutele leggermente più deboli di quelle garantite loro fino ad adesso. La Commissione ha negoziato l’accordo per conto dell’Unione europea. Dal mio punto di vista, in qualità di relatore per parere, si tratta di stabilire se avrebbe potuto agire diversamente. La mia risposta è chiara: non avrebbe potuto comportarsi in altro modo. Se la Commissione avesse compiuto una scelta diversa, ad esempio rifiutando l’apertura di questo tavolo negoziale, a dirimere la questione sarebbe stato l’Organo di conciliazione dell’OMC. È giusto dire che i risultati sarebbero stati sicuramente diversi da quelli oggi in discussione. Significa che tutto è bene quel che finisce bene? No di certo.</p>
      <p sl="fr">Sono relatore per parere su questo accordo, ma anche sulle misure di accompagnamento nel settore delle banane (BAM). Domani presenterò la relazione in seconda lettura, formulando i seguenti commenti.</p>
      <p sl="fr">In primo luogo, il bilancio per il settore delle banane è stato considerevolmente aumentato. Come ha appena ricordato il Commissario, questo è un dato davvero positivo, lo riconosco, e rappresenta una risposta alla domanda dell’onorevole De Sarnez, molto preoccupata dalla situazione che si crea per i produttori di banane dei dipartimenti d’oltremare e delle regioni ultraperiferiche.</p>
      <p sl="fr">In secondo luogo, io e l’onorevole De Sarnez nutriamo un altro timore, che è stato espresso anche in seno alla commissione per lo sviluppo, di cui siamo membri. La tendenza al ribasso non si esaurirà con i 114 euro, poiché al momento la Commissione negozia altri accordi destinati a ridurre di molto questa cifra; si parla addirittura di 75 euro. In conformità al principio di non discriminazione, dovremo dunque osservare anche tale spinta al ribasso, che è molto allarmante.</p>
      <p sl="fr">Il terzo punto riguarda le misure di accompagnamento nel settore delle banane, che affronterò in maniera più approfondita domani mattina. Ritengo che il Parlamento sia riuscito – e ringrazio il Commissario per aver messo in evidenza questo punto – a introdurre alcuni elementi di novità, in particolare la valutazione d’impatto che si svolgerà 18 mesi prima della scadenza del programma. Tale valutazione ci consentirà di guardare anche oltre il 2013, poiché dubito che i problemi del settore saranno stati risolti entro quella data.</p>
    </intervention>
    <intervention id="3-249-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">a nome del gruppo PPE. – Signora Presidente, a nome del gruppo del Partito popolare europeo (Democratico cristiano), invito il Parlamento europeo ad approvare questo importante accordo, che a mio parere agevolerà le tornate negoziali di Doha e imprimerà nuovo slancio alle trattative bilaterali su un accordo di libero scambio con i paesi del Mercosur.</p>
      <p sl="en">Accogliamo con favore la tendenza complessiva verso la liberalizzazione del commercio internazionale di banane, ivi compreso l’attuale accordo OMC nonché gli accordi bilaterali con i paesi dell’America centrale e della Comunità andina, cui forse si aggiungerà il Mercosur.</p>
      <p sl="en">Va riconosciuto alla relatrice che la presente proposta di risoluzione è un testo equilibrato, soprattutto perché tiene conto degli interessi dei nostri partner nei paesi ACP e, al tempo stesso, dei produttori di banane europei.</p>
      <p sl="en">È mia profonda convinzione che dovremmo, da un lato, progredire verso una maggiore liberalizzazione del commercio internazionale di banane e, dall’altro, assicurare che non scompaiano settori con un ruolo socio-economico tradizionalmente importante per alcune regioni europee, come le Isole Canarie, la Guadalupa, la Martinica, Madeira, le Azzorre e altre ancora.</p>
      <p sl="en">Da ultimo, spero che la Commissione consideri questi timori, intraprendendo i passi necessari per adeguare il pacchetto di sostegno ai produttori locali dell’UE cui si rivolge il programma POSEI; ove necessario, dovrebbe inoltre adottare nuove misure affinché, contestualmente alla graduale liberalizzazione degli scambi nel settore delle banane, i produttori dell’UE possano rimanere sul mercato e promuovere le proprie attività tradizionali. Offriranno un’ottima opportunità in tal senso le discussioni sulle prossime prospettive finanziarie dell’Unione.</p>
    </intervention>
    <intervention id="3-250-000" speaker_id="97009" name="Kriton Arsenis" is_mep="True" mode="spoken">
      <p sl="el">a nome del gruppo S&amp;D. – Signora Presidente, conosciamo tutti il significato dell’espressione “repubblica delle banane”: si riferisce a un paese in cui le grandi società produttrici di banane fanno e disfanno i governi a loro piacimento. Quando un esecutivo intralcia la loro attività cercando di mantenere uno spazio di manovra, seppur ridotto, o innalzando il salario minimo, arrivano a organizzare un colpo di Stato.</p>
      <p sl="el">In questi paesi le stesse società continuano a produrre banane; la devastazione delle foreste e dell’ambiente, le misere condizioni di lavoro e l’uso di pesticidi proibiti nell’Unione europea sono all’ordine del giorno. Inoltre, grazie a queste multinazionali, il 99 per cento delle banane che mangiamo appartengono a una sola specie, sebbene ne esistano svariate centinaia − una specie esposta a una patologia ben precisa per effetto delle monoculture.</p>
      <p sl="el">Le misure di sostegno agli Stati dell’Africa, dei Caraibi e del Pacifico hanno svolto un ruolo fondamentale. Ridimensionandole, si avrebbero gravi ripercussioni sui produttori di quei paesi, che versano in condizioni di estrema povertà e richiedono il nostro aiuto. L’Unione europea rappresenta, nel suo complesso, il mercato delle banane più grande e redditizio. Nei prossimi anni assisteremo al tentativo, da parte di queste enormi multinazionali, di ottenere l’assoluto controllo del mercato dell’UE eliminando i piccoli produttori; in tutta franchezza, è questo il fronte su cui dobbiamo restare vigili. La Commissione deve mantenere alta la guardia affinché le norme dell’UE in materia di concorrenza vengano rispettate alla lettera. Si impedirebbe così alle grandi multinazionali di abusare della propria posizione dominante e di iniziare col comprimere artificialmente i prezzi, liberando il campo dai piccoli produttori, per poi costituire cartelli e aumentare le quotazioni, a danno dei consumatori europei.</p>
    </intervention>
    <intervention id="3-251-000" speaker_id="96745" name="Catherine Grèze" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, per quanto riguarda l’approvazione degli accordi commerciali nel settore delle banane, il gruppo Verde/Alleanza libera europea esprimerà voto contrario.</p>
      <p sl="fr">Questi accordi intendono aprire il mercato delle banane rafforzando la posizione dominante delle grandi multinazionali statunitensi, che controllano già oltre l’80 per cento del mercato mondiale. Approvando accordi di questo tipo, agiremmo soprattutto contro gli interessi dei paesi ACP, delle regioni ultraperiferiche e dell’Ecuador; ancora una volta sarebbero i piccoli produttori a pagarne le conseguenze. Occorre procedere urgentemente a una revisione radicale delle norme commerciali internazionali per garantire a tutti la sovranità alimentare e lo sviluppo della produzione locale.</p>
      <p sl="fr">Gli interventi finanziari proposti dalla Commissione europea a sostegno dei produttori sono insufficienti. L’UE non può limitarsi allo svolgimento di una valutazione d’impatto relativa agli accordi, ma deve anche modificare la propria legislazione di conseguenza, al fine di promuovere una produzione e un’economia sostenibili.</p>
    </intervention>
    <intervention id="3-252-000" speaker_id="96881" name="Elie Hoarau" is_mep="True" mode="spoken">
      <p sl="fr">a nome del gruppo GUE/NGL. – Signora Presidente, secondo me questi accordi non sono positivi e anzi dimostrano che i piccoli produttori di banane dei paesi ACP e delle regioni ultraperiferiche sono stati presi in ostaggio negli accordi stipulati nel 2009 a Ginevra e nell’ambito dei negoziati di Doha che continuano ad oggi. Tali accordi e negoziati sono stati voluti e imposti dall’Organizzazione mondiale del commercio.</p>
      <p sl="fr">Certo, la sorte dei piccoli produttori dei paesi ACP e delle regioni ultraperiferiche hanno un peso minimo sulla bilancia dei grandi interessi in gioco che vedono schierati sia i giganti dell’America latina che quelli dell’Unione europea.</p>
      <p sl="fr">In fondo, la riforma del mercato delle banane, alla pari di quella del mercato dello zucchero, sono l’espressione di una medesima tendenza verso un grande mercato mondiale che avanza inesorabilmente e che, ahimé, è destinato a schiacciare i più deboli e vulnerabili. Signora Presidente, non saranno le misure di compensazione previste a impedire prima o dopo la rovina che si profila per i piccoli coltivatori o a sostenere gli Stati ACP che figurano tra i più poveri verso un autentico sviluppo.</p>
      <p sl="fr">In realtà veniamo istigati a firmare questi accordi per salvare i negoziati di Doha. Magari i leader politici facessero le medesime pressioni per salvare gli accordi mondiali per la protezione dell’ambiente o per un’armonizzazione verso l’alto dei diritti dei lavoratori o del tenore di vita. In tal caso, credo che i popoli non sarebbero altrettanto contrari alla globalizzazione come lo sono invece oggi.</p>
    </intervention>
    <intervention id="3-253-000" speaker_id="96912" name="David Campbell Bannerman" is_mep="True" mode="spoken">
      <p sl="en">a nome del gruppo EFD. – Signora Presidente, questa guerra delle banane è una guerra commerciale scatenata dall’UE contro l’America che si è trascinata per 16 anni e termina oggi con una sconfitta schiacciante.</p>
      <p sl="en">All’UE è stata comminata una sanzione di quasi 200 milioni di dollari USA dall’Organizzazione mondiale del commercio e ora deve rinunciare alle sue tariffe illegittime. Tutto questo a causa del protezionismo innidiato nel cuore stesso dell’UE, nel caso specifico a tutela delle colonie francesi. A questo punto posso dire che la banana da me acquistata oggi al supermercato del Parlamento europeo è illegale! Infatti non è conforme alle norme UE quanto a lunghezza, larghezza o curvatura. Ma cosa stiamo facendo?</p>
      <p sl="en">Dinanzi a tanto sciocco protezionismo e norme insensate c’è da chiedersi se l’Unione europea non sia davvero impazzita.</p>
    </intervention>
    <intervention id="3-254-000" speaker_id="96905" name="Laurence J.A.J. Stassen" is_mep="True" mode="spoken">
      <p sl="nl">Signora Presidente, l’Unione europea ha perseguito per decenni una politica commerciale protezionistica per diversi prodotti, comprese le banane. La nostra imposizione fiscale sulle importazioni è finalizzata a lasciare fuori le banane latinoamericane; nel frattempo finanziamo anche tramite sovvenzioni i paesi esportatori meno competitivi.</p>
      <p sl="nl">Tali sovvenzioni, pari a quasi 300 milioni di euro l’anno, sono destinate alle regioni ultraperiferiche dell’Unione europea. Questo è un esempio di protezionismo bello e buono, per il quale l’UE è stata bacchettata più volte dall’OMC. Troppo spesso l’Unione europea si pavoneggia di essere il difensore del diritto internazionale e del libero commercio, sempre pronta a puntare l’indice contro gli altri.</p>
      <p sl="nl">Ma quando l’indice dovremmo puntarlo contro noi stessi, preferiamo chiudere un occhio. Tutto è permesso quando si tratta di proteggere le coltivazioni poco redditizie di isole come la Guiana francese, le Azzorre e le Canarie. Apparentemente non ci preoccupiamo affatto che il contribuente europeo debba pagare ogni anno un conto salato di centinaia di milioni di euro per tali inutili sovvenzioni. Sarebbe ora che mettessimo fine a questa malamministrazione europea e che l’Unione smettesse di sovvenzionare simili inefficienze produttive.</p>
    </intervention>
    <intervention id="3-255-000" speaker_id="96936" name="Gabriel Mato Adrover" is_mep="True" mode="spoken">
      <p sl="es">Signora Presidente, onorevole Campbell, la informo con tutto il rispetto che la sua banana non proviene dalle Canarie.</p>
      <p sl="es">Onorevoli colleghi, voglio parlare delle banane in quest’Aula perché credo che sia importante farlo in questa sede. È importante ribadire la necessità di proteggere i produttori comunitari di banane, compresi quelli delle Canarie. Parto dal presupposto che la conclusione dell’accordo di Ginevra relativo al commercio delle banane non rappresenti una svolta positiva per i produttori comunitari. Anche la risoluzione in discussione oggi comprende alcuni aspetti che non sono del tutto soddisfacenti dal punto di vista agricolo e in termini di tutela delle piantagioni comunitarie.</p>
      <p sl="es">Orbene, mi rendo conto che questa proposta proviene dalla commissione per il commercio internazionale, la quale su taluni aspetti può applicare dei parametri assai diversi dai mei. Mi limiterò pertanto a valutare solo gli aspetti positivi della proposta e non quelli negativi.</p>
      <p sl="es">Un aspetto positivo è che si pone finalmente termine a tanti anni di diatribe in seno all’Organizzazione mondiale del commercio e che può tornare la calma in un settore bisognoso sopra tutto di certezze e di stabilità per il futuro. I produttori comunitari appartengono a regioni ultraperiferiche che incontrano difficoltà enormi nella produzione di banane – peraltro di ottima qualità – che non ha nulla a che vedere con la produzione di banane presso altri paesi terzi in termini di costi, manodopera, condizioni ambientali o garanzie fitosanitarie.</p>
      <p sl="es">Da un punto di vista agricolo è importante rendersi conto che l’accordo è pregiudizievole per i produttori comunitari. È prevista una riduzione drastica delle tariffe doganali: da EUR 176 a EUR 114 la tonnellata e, nel caso degli accordi con Colombia e Perù, perfino a EUR 75 la tonnellata.</p>
      <p sl="es">Per questo, signor Commissario, con tutto il rispetto, le dico che non ritengo credibile, perché non vero, che nel 2006 fosse già stata contemplata una simile riduzione dei dazi nella scheda finanziaria del Programma di soluzioni specifiche per ovviare alla lontananza e all’insularità (POSEI). Il signor Commissario ha affermato che era stata prevista in relazione all’accordo di Ginevra – teniamo a mente che stiamo parlando della tariffa di EUR 114. Nel 2006 non sarebbe stato assolutamente possibile prevedere una riduzione delle tariffe a EUR 75 come sancito in questi accordi.</p>
      <p sl="es">Credo pertanto che occorra condurre delle valutazioni che dimostreranno la necessità urgente di aggiornare le condizioni finanziarie dell’accordo giacché, per inciso, la tariffa di 176 euro a tonnellata risultava essere già bassa secondo la Commissione quando fu istituita. I produttori comunitari non chiedono nulla più di quanto non sia ampiamente giustificato e questo Parlamento ha l’obbligo di proteggerli, come pure la Commissione.</p>
    </intervention>
    <intervention id="3-256-000" speaker_id="4545" name="Catherine Stihler" is_mep="True" mode="spoken">
      <p sl="en">Signora Presidente, limiterò le mie osservazioni al commercio equo delle banane. È assolutamente indispensabile tutelare i produttori di banane dei paesi più poveri dei Caraibi. Nonostante lo stanziamento di 200 milioni di euro a favore dei paesi esportatori di banane dell’Africa e dei Caraibi, dobbiamo approfondire la questione.</p>
      <p sl="en">Chiunque vedesse come vengono trattate le persone che lavorano in questo settore, in particolare ad opera delle grandi multinazionali, ne rimarrebbe alquanto disgustato. Da qui l’importanza del commercio equo delle banane, specialmente per i piccoli produttori e in generale per garantire un trattamento migliore dei lavoratori.</p>
      <p sl="en">Le banane sono il frutto più amato in Scozia e i miei elettori vogliono la certezza che le banane sulla loro tavola sono state prodotte secondo gli standard più elevati e con la massima cura. Incoraggio i colleghi a fare uno sforzo e acquistare esclusivamente banane del commercio equo, protestando nel caso in cui il supermercato non le avesse in vendita.</p>
      <p sl="en">Oggi abbiamo portato alla luce l’aspetto politico conflittuale del commercio delle banane. Dobbiamo intervenire per aiutare i lavoratori più vulnerabili e le nazioni più deboli del mondo.</p>
    </intervention>
    <intervention id="3-257-000" speaker_id="96816" name="Giovanni La Via" is_mep="True" mode="spoken">
      <p sl="it">Signora Presidente, onorevoli colleghi, gli accordi commerciali bilaterali sono spesso conclusi a danno dei produttori europei, che soffrono la liberalizzazione delle importazioni.</p>
      <p sl="it">Gli accordi oggetto del voto di domani prevedono una riduzione dei dazi all'importazione applicati alle banane provenienti dall'America latina. Tali accordi, se da un lato hanno contribuito a risolvere una decennale situazione conflittuale, rischiano dall'altro di mettere in seria difficoltà i produttori di banane europei. È di tutta evidenza che le riduzioni delle tariffe negoziate con i paesi dell'America latina, unite al programma di sostegno ai paesi ACP e al programma di misure di accompagnamento nel settore delle banane, rischiano di compromettere seriamente la competitività dei produttori europei.</p>
      <p sl="it">Ad oggi il sostegno finanziario, il sostegno ai nostri produttori di banane, è stato garantito attraverso la dotazione del programma POSEI, ma l'ultima riforma dello stesso, risalente al 2006, non tiene in alcun conto la conclusione di questi ultimi accordi. Ritengo quindi che sia opportuno invitare il Consiglio a riflettere sulla necessità di individuare strumenti e risorse adeguate a coprire il fabbisogno finanziario dei produttori europei, migliorandone lo status e cercando al contempo di compensare gli eventuali danni derivanti dalla conclusione di accordi e dall'abbattimento dei dazi.</p>
      <p sl="it">Non ritengo che sia possibile procedere alla ricerca annuale delle risorse per coprire i fabbisogni dei produttori europei di banane, ma credo che occorra trovare una soluzione stabile e duratura per compensare i danni dell'ampliamento e dell'apertura dei mercati.</p>
    </intervention>
    <intervention id="3-258-000" speaker_id="96882" name="Elisabeth Köstinger" is_mep="True" mode="spoken">
      <p sl="de">Signora Presidente, la disputa annosa che vedeva schierata l’Unione europea contro i produttori di banane dell’America latina si sta concludendo grazie al passo importante rappresentato dall’accordo sul commercio delle banane. Sono favorevole a questo accordo che consente di comporre anche la lite in seno all’Organizzazione mondiale del commercio.</p>
      <p sl="de">Le concessioni fatte dall’UE ai produttori di banane latino-americani non devono farci dimenticare la situazione generale degli Stati ACP. Gli aiuti che l’UE eroga ai paesi ACP devono essere monitorati con attenzione e all’occorrenza rafforzati. Importante in questo senso è la richiesta di una valutazione d’impatto di questi accordi, come richiesto con forza dal Parlamento europeo. Nonostante gli aiuti senz’altro dovuti e importanti, non devono verificarsi ridistribuzioni all’interno del bilancio UE. Troppo spesso accade che il denaro stanziato per taluni scopi venga ridestinato per altro. Dobbiamo porre una fine a questa consuetudine, sia che si tratti del fondo per lo sviluppo che di altri fondi, compreso il fondo per l’agricoltura che diventa periodicamente oggetto di discussione. L’Unione europea deve rendersi conto della propria responsabilità nei confronti dei paesi ACP e delle regioni ultraperiferiche, agendo anche di conseguenza.</p>
      <p sl="de">In una prospettiva più ampia, questo accordo è positivo anche rispetto ai negoziati di Doha. Il forum economico mondiale di Davos ha messo in moto qualcosa, a quanto pare. I G-20 vogliono concludere i negoziati OMC prima del 2012. Bisogna vedere se alle parole seguiranno i fatti, ma a quanto pare l’accordo sul commercio delle banane ha aggiunto una tessera al grande mosaico di Doha.</p>
    </intervention>
    <intervention id="3-259-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, appena qualche settimana fa ci scaldavamo per le api e questa sera ronziamo come api attorno alle banane e in particolare a questa proposta di accordo.</p>
      <p sl="en">Come potete vedere, l’accordo è stato accolto con reazioni miste. Non c’è da sorprendersi, perché ai benefici, in particolare per i produttori che ci guadagneranno, si affiancano le preoccupazioni per l’impatto ambientale e in particolare le conseguenze per i produttori dell’Unione europea.</p>
      <p sl="en">Credo che sia fondamentale tenere conto di tale aspetto, perché qualsiasi paese o unione deve prima di tutto occuparsi dei propri produttori. Soltanto in un secondo tempo è possibile tendere una mano amichevole agli altri. Lo stesso discorso vale per l’accordo Mercosur proposto. Nell’Unione europea sono in molti a pensare che tale accordo penalizzerà e decimerà il comparto bovino nell’Unione e in particolare nel mio paese. Va bene tendere una mano, ma non a discapito dei nostri stessi produttori.</p>
    </intervention>
    <intervention id="3-260-000" speaker_id="96974" name="Nuno Teixeira" is_mep="True" mode="spoken">
      <p sl="pt">Signora Presidente, onorevoli colleghi, come ho già detto in quest’Aula e ribadirò oggi, le regioni ultraperiferiche e in particolare Madeira, l’isola da cui provengo, non obiettano affatto alla firma dell’accordo di Ginevra o dei conseguenti accordi bilaterali.Tutti noi riconosciamo non solo la loro importanza, ma anche la loro ineluttabilità. Tuttavia sappiamo che in questi accordi ci sono vincitori e vinti; le regioni ultraperiferiche escono senz’altro sconfitte e penalizzate da questi accordi.</p>
      <p sl="pt">Non posso invece accettare l’insistenza con cui la Commissione argomenta, come ha fatto oggi, che la revisione del 2006 del Programma di soluzioni specifiche per ovviare alla lontananza e all’insularità (POSEI) già teneva conto di questa situazione e ha pertanto già compensato i produttori per questa perdita, quando sappiamo che allora fu calcolato un dazio di EUR 176 a tonnellata, mentre adesso parliamo di EUR 148, EUR 114 o perfino EUR 75 a tonnellata. La nostra richiesta è che vengano previste misure compensative.</p>
    </intervention>
    <intervention id="3-261-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, socchiudendo o meglio spalancando le porte del mercato europeo alle multinazionali USA che ormai controllano oltre l’80 per cento del commercio mondiale delle banane, questo accordo avrà delle conseguenze gravi che neppure i deputati favorevoli vogliono nascondere.</p>
      <p sl="pt">I produttori europei in Portogallo, Spagna, Grecia, Cipro e Francia, che nel 2008 hanno fornito al mercato europeo quasi 600 000 tonnellate di banane, resteranno duramente colpiti. La relatrice stessa ammette che l’accordo mette in forse la loro stessa sopravvivenza. In questo contesto, a prescindere dal contenuto della relazione, è grave che la Commissione riconosca queste conseguenze ma non preveda alcuna misura specifica a sostegno dei produttori europei, per esempio modificando il regolamento e la dotazione per il Programma di soluzioni specifiche per ovviare alla lontananza e all’insularità (POSEI) del 2006.</p>
      <p sl="pt">I produttori dei paesi dell’Africa, dei Caraibi e del Pacifico, che non sono stati neppure considerati e non erano presenti alla discussione dell’accordo, saranno parimenti colpiti dai suoi effetti che i palliativi annunciati non sapranno impedire. Chiunque voti a favore di questa relazione deve assumersi la responsabilità delle sue conseguenze e non ha senso prendere la parola per esprimere preoccupazioni pie e incoerenti sotto forma di domande e richieste alla Commissione e al Consiglio.</p>
    </intervention>
    <intervention id="3-262-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. − Signora Presidente, mi sforzerò di rispondere direttamente ad alcune delle domande e dei punti sollevati.</p>
      <p sl="fr">In quest’Aula abbiamo parlato innanzi tutto della risoluzione di un conflitto che ci può aiutare nell’ambito di un accordo multilaterale. Un’altra cosa sono gli accordi bilaterali negoziati con i paesi dell’America centrale e taluni paesi dell’America latina: anche in tali casi, l’Unione europea aveva degli interessi offensivi e ha ottenuto qualcosa in cambio di quanto ha offerto.</p>
      <p sl="fr">È stata fatta un’osservazione in merito alle multinazionali che approfittano delle agevolazioni ai paesi ACP e che tali provvedimenti finanziari sono insufficienti per i paesi ACP. Certo, l’Unione europea non può decidere al posto dei governi dei paesi ACP e pensa che con la dotazione messa a disposizione si possa fare molto se il denaro viene speso bene. D’altronde penso che ciò valga anche per le regioni ultraperiferiche e le regioni produttrici di banane nell’Unione europea.</p>
      <p sl="fr">Onorevoli Mato Adrover e Teixeira, posso mostrarvi le cifre. Vi confermo che nel 2006, oltre alla dotazione prevista per il programma POSEI, avevamo calcolato – vi sto parlando con le cifre alla mano – e previsto una riduzione dei dazi per il 2009 da EUR 176 a EUR 137. Avevamo contemplato altresì la possibilità che, nell’ambito dei negoziati di Doha di cui non conoscevamo ancora l’esito, le tariffe potessero scendere fino a EUR 79 la tonnellata. Per questa ragione ai 245 milioni di euro previsti per il POSEI avevamo aggiunto un ulteriore 8,4 per cento, pari a 22 milioni di euro l’anno, quale importo supplementare per anticipare le eventuali ricadute di questi cambiamenti. Il bilancio calcolato per il POSEI nel 2006 è stato pertanto di gran lunga superiore, sulla base dello studio d’impatto, a quella che era la situazione effettiva nel 2006. Non ho affermato che rimarremo a tale dotazione e che non terremo conto di un eventuale ulteriore fabbisogno di compensazione. Anzi, sono pronto a compiere uno studio e all’occorrenza prevederemo un’altra compensazione nell’ambito del regolamento POSEI che stiamo discutendo con voi e il Consiglio. Una buona parte della compensazione necessaria è comunque già coperta e ve lo dimostro sulla scorta delle cifre e dei calcoli condotti nell’ambito dello studio d’impatto. Abbiamo discusso a lungo con gli Stati membri interessati e posso garantirvi che quando affermo qualcosa, lo faccio sulla base dei dati.</p>
      <p sl="fr">Ma dove va a finire questo denaro? Avete parlato a lungo dei piccoli produttori. In effetti, penso che in queste regioni e nelle regioni ultraperiferiche sia forse opportuno garantire una maggiore tutela ai piccoli produttori. Dunque occorre che i fondi del POSEI siano utilizzati specialmente e sopra tutto per i piccoli produttori. Questo non accade sempre e forse a un certo punto occorrerà attuare una riforma del programma POSEI affinché i suoi fondi possano contribuire concretamente a una ristrutturazione del settore. Ma se la dotazione già stanziata al POSEI, con un’eventuale compensazione, fosse davvero utilizzata come aiuto alla ristrutturazione, oltre alla compensazione sarebbe forse possibile trovare, tra qualche anno, altre soluzioni per questi piccoli produttori. Sappiate che sono assolutamente aperto alla ricerca di soluzioni nuove, anche nell’ambito del POSEI, affinché questo denaro sia utilizzato ancora meglio.</p>
      <p sl="fr">Desidero solo rispondere ancora all’onorevole Campbell Bannerman che ha espresso un parere opposto al mio per quanto concerne l’utilità di tale compensazione. Credo che i produttori delle regioni ultraperiferiche siano anch’essi cittadini europei e contribuenti. Mi pare normale aiutarli nella misura in cui tali provvedimenti siano giustificati. Con riferimento alla banana che ci ha mostrato, penso che se non rispondesse alle regole da lei menzionate, non l’avrebbe potuta trovare in commercio. Ma se ha potuto comprarla così com’è, significa che è conforme in dimensioni e curvatura alle norme europee.</p>
      <p sl="fr">Bene, penso di avere passato in rassegna i punti salienti. Per concludere sappiate che, nell’ambito delle discussioni sul POSEI, sono sempre disposto a discutere, cifre alla mano, come si possa rispondere a queste provocazioni con le compensazioni esistenti o eventualmente di altro tipo. Ma tutto sommato ritengo che l’accordo sia a favorevole a noi, come ha ribadito l’onorevole relatrice, sotto numerosi punti di vista e ci aiuti a uscire da un conflitto annoso.</p>
    </intervention>
    <intervention id="3-263-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Signora Presidente, onorevole Balzani, onorevoli deputati, signor Commissario, vorrei ringraziare il commissario per avere già risposto a diverse domande e preoccupazioni. Nondimeno, consentitemi di riallacciarmi alla preoccupazione espressa da molti per quanto accadrà ai paesi ACP. La proposta per le misure di accompagnamento al settore delle banane è stata presentata proprio con l’intenzione di aiutare questi paesi e, come sapete, garantirà loro uno stanziamento compensativo di circa 190 milioni di euro per le gravi conseguenze cui devono fare fronte a seguito della cessazione dell’importazione delle loro banane in regime di esenzione. Un altro problema sollevato riguardava un’eventuale ulteriore abbassamento dei dazi e la progressiva liberalizzazione. Non dimentichiamo che l’argomento in discussione è la conclusione e il rafforzamento dell’accordo di Ginevra sul commercio delle banane e che il Parlamento europeo e il Consiglio avranno ancora altre possibilità di discutere se aderire a ulteriori convenzioni di libero scambio con i paesi andini e dell’America centrale, ovviamente quando la Commissione presenterà una proposta in tal senso.</p>
      <p sl="hu">Onorevoli deputati, credo che la conclusione dell’accordo sulle banane metterà la parola fine alla lite commerciale che si trascina da quindici anni e questa è senz’altro una svolta positiva. Questo risultato rafforzerà la posizione dell’UE nei negoziati commerciali internazionali e in particolare nell’attuale tornata negoziale di Doha dell’Organizzazione mondiale del commercio. Penso che dovremo tenere sempre presenti i timori e gli interrogativi espressi qui in merito alla solidarietà verso questi che sono i paesi più poveri e dovremo cercare soluzioni comuni. Ma nel contempo occorre dare via libera all’accordo commerciale sulle banane e alla norma che abroga l’accordo precedente. Chiedo dunque al Parlamento europeo di esprimere con il voto di domani il proprio consenso all’accordo commerciale sulle banane.</p>
    </intervention>
    <intervention id="3-264-000" speaker_id="96979" name="Francesca Balzani" is_mep="True" mode="spoken">
      <p sl="it">Autore. – Signora Presidente, onorevoli colleghi, mi sembra che questo dibattito sia stato molto interessante e abbia in parte riproposto timori e questioni che avevamo già in qualche modo affrontato in commissione.</p>
      <p sl="it">Vorrei sottolineare ancora un fatto importante che ogni tanto mi pare perdiamo di vista. Questi accordi sono attuazione di un preciso impegno dell'Unione europea in qualità di membro dell'Organizzazione mondiale per il commercio. Non dimentichiamoci questo. Sono accordi con i quali l'Unione si fa carico di risolvere un serio problema con importanti paesi, che si è trovata a dover dipanare proprio per la violazione del principio di non discriminazione. Quindi sono accordi che ci restituiscono credibilità e correttezza come membri dell'Organizzazione per il commercio.</p>
      <p sl="it">Questo accordo si inserisce quindi, all'esito di liti e di tensioni, in un clima sicuramente pregiudizievole anche per altri fasci di rapporti e, come accordo transattivo, definitivo, cerca di ricreare un nuovo equilibrio e lo fa – l'abbiamo detto e l'abbiamo scritto anche nella risoluzione – con particolare cautela nei confronti di paesi in fragili condizioni di sviluppo.</p>
      <p sl="it">Adesso le misure d'accompagnamento saranno sicuramente oggetto di monitoraggio e direi che questo è poi il punto più importante. Aver previsto le misure di accompagnamento è importante, ma sarà ancor più importante poi avere queste valutazioni dell'impatto del loro funzionamento, avere l'impegno che oggi – e ne sono lieta – abbiamo sentito da parte e del Consiglio e della Commissione, l'impegno a non perdere mai il polso della situazione e la loro evoluzione, soprattutto la disponibilità a intervenire con misure diverse qualora si rendesse necessario.</p>
      <p sl="it">Lo stesso POSEI è stato inserito nella risoluzione come punto delicato da tenere sotto controllo per il delicato rapporto tra la previsione degli stanziamenti finanziari del POSEI e la nuova situazione delle regioni ultraperiferiche. Quindi anche l'impatto degli accordi sulle regioni europee e ultraperiferiche produttrici di banane sarà oggetto di monitoraggio e di attenzione.</p>
      <p sl="it">Il Consiglio ha poi citato – e ne sono lieta perché è un punto molto importante – la necessità di lavorare sulla trasparenza della catena agroalimentare perché parliamo sempre di produttori ma c'è anche il grande tema della distribuzione delle banane all'interno dell'Unione.</p>
      <p sl="it">Ci sono quindi molte cose da fare in proiezione futura: monitorare gli effetti degli accordi, il funzionamento delle misure d'accompagnamento, l'idoneità del POSEI a tutelare i produttori europei, usare anche altri strumenti come quello della trasparenza della catena agroalimentare, e quindi allargare lo spettro di indagine anche alla catena distributiva che ha un forte impatto poi sul prezzo finale della frutta, sulla tutela dei consumatori, qualcosa che dobbiamo avere a cuore al pari di tanti altri interessi che sono coinvolti in questa vicenda. Ma tutte queste cose, non da ultimo la tutela dei consumatori, devono necessariamente partire da una definizione della situazione attuale, dalla definizione della conclusione di queste controversie in cui l'Unione europea è soccombente con gli Stati Uniti e coi paesi dell'America latina.</p>
      <p sl="it">Quindi auspico l'approvazione di questi accordi, perché ritengo che siano un imprescindibile punto di partenza per poter far funzionare gli strumenti che sono collegati al delicato mercato delle banane, che possono consentirci un uso penetrante e utile anche per altri interessi come quelli dei consumatori, che sono collegati alla trasparenza della catena alimentare, e quindi possano consentire dei miglioramenti collegati al mercato delle banane e anche ai nostri produttori europei, impossibili senza un punto di partenza solido come la definizione di queste controversie all'interno dell'Organizzazione mondiale per il commercio di cui l'Unione è parte.</p>
    </intervention>
    <intervention id="3-265-000" speaker_id="1183" is_mep="True" mode="spoken" role="Presidente">
      <p sl="unknown">A conclusione della discussione è stata presentata una proposta di risoluzione ai sensi dell’articolo 115, paragrafo 5, del regolamento .</p>
      <p sl="unknown">La discussione è chiusa. La votazione si svolgerà domani alle 11.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-266-000" speaker_id="96976" name="Luís Paulo Alves" is_mep="True" mode="written">
      <p sl="pt">La conclusione di questi accordi ha consentito di porre fine a una delle liti più complesse e lunghe contro l’UE in seno all’Organizzazione mondiale del commercio. È opportuno rammentare che durante l’intero processo negoziale abbiamo ammonito la Commissione circa la necessità di tenere conto degli interessi e delle specificità dei produttori di banane nelle regioni ultraperiferiche tramite un aumento degli stanziamenti per il Programma di soluzioni specifiche per ovviare alla lontananza e all’insularità (POSEI), poiché i redditi dei produttori e la commercializzazione dei loro prodotti potrebbero essere pregiudicati in seguito alla maggiore liberalizzazione del commercio mondiale delle banane. Abbiamo chiesto alla Commissione di tenere conto anche degli interessi e delle specificità dei produttori di banane dei paesi dell’Africa, dei Caraibi e del Pacifico (ACP). Le conclusioni della raccomandazione della relatrice, in cui si ribadisce la necessità di tenere conto degli interessi delle regioni ultraperiferiche, mi sembrano fornire un contributo importante, poiché suggeriscono che il Parlamento debba approvare gli accordi a condizione che la Commissione e il Consiglio presentino quanto prima una valutazione d’impatto sulle conseguenze di tali accordi sui paesi in via di sviluppo produttori di banane e sulle regioni ultraperiferiche e che attuino misure specifiche volte a rafforzare la posizione commerciale dei produttori di banane, adottando nel contempo provvedimenti per il finanziamento di un programma a favore dei paesi ACP produttori di banane.</p>
    </intervention>
    <intervention id="3-267-000" speaker_id="96856" name="George Sabin Cutaş" is_mep="True" mode="written">
      <p sl="ro">Il 15 dicembre 2009, l’Unione europea, gli Stati Uniti e un gruppo di paesi dell’America latina hanno firmato l’accordo sulle tariffe UE per il commercio delle banane. Tale accordo ha posto termine a una lite complessa, durata almeno venti anni. L’UE ha dimostrato la propria buona volontà in questo comparto che sarà incluso nei risultati finali dei negoziati di Doha. Putroppo non possiamo assaporare appieno questo successo. Infatti, la riduzione tariffaria approvata per le esportazioni di banane dall’America latina avrà con tutta probabilità delle ricadute socio-economiche negative sul gruppo di paesi dell’Africa, dei Caraibi e del Pacifico dove i produttori non dispongono delle medesime possibilità tecniche dei loro concorrenti. Per ovviare a questo problema sono favorevole al programma di aiuto finanziario incluso nell’accordo, che prevede uno stanziamento di 190 milioni di euro a favore dei paesi ACP fino al 2013 come misura a sostegno della competitività e alla diversificazione della produzione. In ogni caso, la Commissione europea dovrà presentare una valutazione d’impatto dell’accordo entro il 2020 e un programma di aiuti, nonché le raccomandazioni per la sua proroga e per la concessione di ulteriori aiuti finanziari.</p>
    </intervention>
    <intervention id="3-268-000" speaker_id="28314" name="Anneli Jäätteenmäki" is_mep="True" mode="written">
      <p sl="fi">È ottimo che l’UE abbia raggiunto un accordo con i paesi dell’America latina e gli Stati Uniti a composizione della lite sulle banane che è rimasta un tema scottante per tanti anni. È preferibile addivenire a un accordo piuttosto che continuare a litigare in seno all’Organizzazione mondiale del commercio. Secondo alcuni, questo accordo e le conseguenti riduzioni tariffarie favoriscono i grandi paesi produttori di banane e le multinazionali. Tuttavia bisogna sottolineare che in futuro gli interessi dei paesi ACP più poveri continueranno a essere tutelati meglio rispetto a quelli dei paesi latinoamericani. L’UE dedicherà loro ingenti stanziamenti di aiuto per aiutare i paesi ACP a diversificare la produzione e a dipendere meno dalle esportazioni di banane. Rimane da vedere se l’accordo raggiunto avrà ricadute sui prezzi al consumo in Europa. A prescindere da tale aspetto, questo è un accordo di portata storica, in cui l’UE ha dimostrato di possedere una sua coerenza interna e di sapere prendere decisioni anche in situazioni difficili e nel corso di negoziati ostili. Voterò a favore dell’accordo.</p>
    </intervention>
    <intervention id="3-269-000" speaker_id="5737" name="Dominique Vlasto" is_mep="True" mode="written">
      <p sl="fr">L’accordo di Ginevra sul commercio delle banane rappresenta un’opportunità per le economie emergenti dell’America latina, ma crea anche una maggiore concorrenza per i produttori di banane ACP, la cui crescita economica si fonda essenzialmente sullo sfruttamento delle risorse naturali. Occorre fare in modo che questa nuova concorrenza sia leale. Sono inoltre preoccupata dagli accordi bilaterali negoziati con il Perù e la Colombia per un regime doganale preferenziale inferiore a quello previsto dall’accordo di Ginevra. In queste circostanze diventa quanto mai importante, a mio avviso, attuare le misure di accompagnamento previste dall’accordo medesimo, che consentiranno ai paesi ACP di ammodernare la filiera e di fare fronte alla concorrenza mondiale. Invito dunque il Consiglio a pronunciarsi rapidamente su questa nuova proposta del Parlamento, affinché i paesi ACP possano beneficiare delle misure annunciate per il 2010 e chiedo alla Commissione di fare rispettare anche ai produttori ed esportatori non-ACP i requisiti sociali ed ambientali in uno spirito di reciprocità. Ritengo indispensabile che tutti i produttori vengano posti in condizioni di parità, condizioni che oggi non sono affatto garantite.</p>
    </intervention>
    <intervention id="3-270-000" speaker_id="4412" name="Véronique Mathieu" is_mep="True" mode="written">
      <p sl="fr">L'accordo concluso dall’UE in seno all’OMC nel dicembre 2009 e che siamo chiamati oggi a confermare deve essere accompagnato da un meccanismo di sostegno per i nostri produttori. La riduzione tariffaria riconosciuta dall’UE alle banane importate dall’America latina e la conseguente liberalizzazione del mercato metteranno in difficoltà diverse regioni europee, come i dipartimenti francesi d’oltremare in Guadalupa e Martinica, la Grecia, il Portogallo e le isole Canarie. Occorre dunque verificare l’impatto effettivo dell’aiuto finanziario destinato a sostenere gli investimenti e le politiche di diversificazione economica, oltre a minimizzare le ricadute sociali e ambientali. Sulla base di tale valutazione potremo stabilire se questi aiuti sono sufficienti a compensare la nuova situazione internazionale del mercato delle banane.</p>
    </intervention>
  </section>
  <section id="creitem19" title="19. Iniziativa sul vaccino contro la tubercolosi (discussione)">
    <intervention id="3-272-000" speaker_id="1183" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale presentata da Louis Michel, Charles Goerens, Antonyia Parvanova, Frédérique Ries, Olle Schmidt, Maria Da Graça Carvalho, Nessa Childers, Marc Tarabella, Bart Staes e Marina Yannakoudakis a nome del gruppo dell’Alleanza dei Democratici e dei Liberali per l’Europa, alla Commissione sull’iniziativa sul vaccino contro la tubercolosi (O-0203/2010 -B7-0006/2011).</p>
    </intervention>
    <intervention id="3-273-000" speaker_id="840" name="Charles Goerens" is_mep="True" mode="spoken">
      <p sl="fr">autore. – Signora Presidente, è un piacere per me sostenere questo progetto paneuropeo, molto ambizioso sia per l’Unione europea che per i paesi in via di sviluppo, che si prefigge di debellare la tubercolosi tramite una campagna di vaccinazione.</p>
      <p sl="fr">Ricordiamo che nel 2009 la tubercolosi ha causato la more di oltre 1,7 milioni di persone. Il costo di vite umane è di 4700 persone al giorno. A queste si aggiungano le perdite economiche che ogni anno si aggirano attorno ai 50 miliardi di dollari per il solo continente africano. Ma considerare la tubercolosi un problema tipico dei paesi in via di sviluppo sulla base di questi dati sarebbe un errore grossolano.</p>
      <p sl="fr">I casi di tubercolosi registrati nel Regno Unito e in Irlanda durante l’estate del 2010 ci ricordano della presenza di questa malattia anche nei nostri paesi, per non parlare dei gravi danni che essa provoca nella parte orientale del continente, in particolare in Russia e in Moldavia. Tramite l’iniziativa TBVI si sono voluti creare vaccini efficaci in grado di proteggere le popolazioni dei paesi in via di sviluppo a un prezzo contenuto. A questo proposito vorrei aggiungere qualche osservazione.</p>
      <p sl="fr">Innanzi tutto la salute non ha prezzo, seppure abbia senz’altro un costo. Sebbene l’accesso alle cure debba essere un diritto universale, la capacità di pagare rimane una prerogativa dei paesi industrializzati. È dunque importante distribuire gli oneri in maniera equilibrata. I pazienti del nord del mondo, ovvero dei paesi industrializzati, devono ovviamente pagare di più, altrimenti si prosciugherebbero rapidamente le fonti di finanziamento per la ricerca. Appurato che il contributo finanziario dei paesi del sud rimane, se non nullo, quanto meno puramente simbolico, è indispensabile intervenire con la nostra solidarietà per colmare questa lacuna.</p>
      <p sl="fr">L’iniziativa TBVI si colloca a giusto motivo nella strategia UE 2020 e illustra in maniera esemplare ciò di cui siamo capaci quando riusciamo a stabilire entro i tempi dati le nostre priorità in materia di sanità.</p>
      <p sl="fr">A titolo conclusivo desidero precisare che ciò non preclude in alcun modo i finanziamenti supplementari o complementari da parte dei grandi creditori istituzionali, tra cui spicca la Banca mondiale. Altri Stati, come ad esempio gli Stati Uniti, il Canada o diversi paesi emergenti toccati dal problema della tubercolosi o direttamente a livello della loro popolazione, o indirettamente per motivi di solidarietà internazionale, dovrebbero secondo logica dare un contributo a questa iniziativa. Si potrebbe pensare, ove necessario, a un partenariato pubblico/privato.</p>
      <p sl="fr">Questa nuova impostazione può essere salutare a condizione che la solidarietà sia destinata esclusivamente ai soggetti poveri e bisognosi di cure. L’alternativa sarebbe di garantire una protezione solo alle popolazioni che possono permettersela.</p>
    </intervention>
    <intervention id="3-274-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Nel 2008 è stata varata l’iniziativa TuBerculosis Vaccine Initiative come partenariato pubblico/privato con il sostegno del programma di cooperazione sanitaria nell’ambito del 7° Programma quadro per la ricerca, al fine di mobilitare le risorse supplementari per questo settore importante.</p>
      <p sl="fr">Ad oggi, i nuovi vaccini candidati di recente sviluppo sono ancora in fase di trial preclinico o all’inizio della fase di sperimentazione clinica. È fondamentale sottolineare che non disponiamo di prove cliniche atte a confermare la possibilità che uno dei vaccini candidati in fase di sviluppo sia maggiormente efficace rispetto al vaccino correntemente in uso, ossia il vaccino basato sul bacillo di Calmette-Guérin.</p>
      <p sl="fr">Prima di essere commercializzati, i nuovi vaccini candidati dovranno dimostrare di possedere un’efficacia maggiore rispetto al bacillo di Calmette-Guérin e di poterlo dunque sostituire. Purtroppo finora non disponiamo di questa evidenza importante. L’iniziativa TBVI non va considerata in maniera isolata dalle altre iniziative a sostegno delle prove cliniche.</p>
      <p sl="fr">Per ovviare ad alcune criticità delle prove cliniche è stato creato il “Partenariato Europa-Paesi in via di sviluppo per gli studi clinici”, meglio noto con l’acronimo inglese EDCTP. Questa è la prima iniziativa a essere realizzata ai sensi dell’articolo 185 che vede coinvolti 14 Stati membri, 2 paesi associati e la Commissione per un investimento complessivo di 400 milioni di euro – di cui la metà provenienti dall’Unione europea – destinato alla promozione della ricerca nelle fasi 2 e 3 di sperimentazione clinica per l’AIDS, per esempio, o per la malaria e la tubercolosi nei paesi dell’Africa subsahariana. Il programma intende completare entro il 2015 tutte le prove ancora in corso, comprese le otto prove sul vaccino contro la tubercolosi. Questa iniziativa alternativa è dunque già operativa. La Commissione segue anche con grande interesse il business model o modello d’impresa messo a punto dai partenariati pubblico/privato tra cui rientra la TBVI.</p>
      <p sl="fr">Il modello proposto dall’iniziativa TBVI ha le potenzialità per diventare uno strumento utile in futuro. Ma a tal fine occorre un’analisi approfondita del progetto commerciale, nonché un’analisi del rischio. Sebbene l’iniziativa TBVI usufruisca di un sostegno finanziario notevole, il suo risultato non è affatto garantito a causa della mancanza di elementi sufficienti a valutare se il materiale in fase di sperimentazione potrà portare a risultati concreti.</p>
      <p sl="fr">La Commissione proseguirà queste discussioni interne e analizzerà questo modello con le istituzioni finanziarie al fine di contribuire a sviluppare un sistema utile nell’ottica della realizzazione pratica di Europa 2020. In questo contesto intendiamo dunque contemplare anche questa possibilità.</p>
    </intervention>
    <intervention id="3-275-000" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">a nome del gruppo PPE. – Signora Presidente, signor Commissario, l’incidenza della tubercolosi nel mondo rimane preoccupante, nonostante i progressi conseguiti. L’aumento della resistenza di questa malattia e una ricerca scientifica inadeguata fanno sì che al giorno d’oggi muoiano ancora di tubercolosi quasi 2 milioni di persone ogni anno.</p>
      <p sl="pt">Siamo favorevoli alle iniziative UE contro la tubercolosi sostenute da questa risoluzione, ma chiediamo che venga potenziata la ricerca scientifica per lo sviluppo di nuovi ceppi di vaccino contro questa malattia. I vaccini sono la misura di sanità pubblica più efficace a proteggere i cittadini europei dalle malattie infettive, ma è altrettanto importante che le cure sanitarie si diffondano tra i paesi in via di sviluppo al fine di migliorare l’aspettativa di vita e contrastare la povertà.</p>
      <p sl="pt">Come ho detto, si sono registrati alcuni progressi e siamo sulla strada giusta, ma l’UE deve raddoppiare il proprio impegno e invocare un’azione più coordinata e integrata tra gli enti di ricerca europei in materia di malattie legate alla povertà. Solo così facendo riusciremo ad alleviare la situazione drammatica in cui si trovano diversi paesi in via di sviluppo.</p>
      <p sl="pt">Vorrei sapere dalla Commissione come intende dare seguito al lavoro di ricerca scientifico condotto in questo ambito, intensificare tali sforzi e tradurne i risultati in vantaggi concreti per le persone alla luce della strategia Europa 2020.</p>
    </intervention>
    <intervention id="3-276-000" speaker_id="4532" name="Michael Cashman" is_mep="True" mode="spoken">
      <p sl="en">a nome del gruppo S&amp;D. – Signora Presidente, mi compiaccio che sia proprio lei a presiedere questa seduta in cui discutiamo i problemi drammatici del prossimo. So che anche lei ha a cuore questi problemi.</p>
      <p sl="en">Desidero associarmi alle parole dell’onorevole Goerens e incoraggiare la Commissione a fare un passo in più. Certo, la tubercolosi è un flagello sanitario mondiale e, come sappiamo, la seconda maggiore causa di morte da malattia infettiva in tutto il mondo. Abbiamo sentito che tra 1,6 e 2 milioni di persone muoiono ogni anno di tubercolosi. Come ha precisato la Commissione, il finanziamento UE ha contribuito allo sviluppo di numerosi vaccini candidati innovativi per questa malattia, sostenendo le prime fasi di ricerca e la sperimentazione clinica alle fasi 1 e 2A.</p>
      <p sl="en">Il problema è che purtroppo gli attuali meccanismi di finanziamento, compreso il “Partenariato Europa-Paesi in via di sviluppo per gli studi clinici”, destinano una parte assai esigua delle risorse alle costossime sperimentazioni cliniche più avanzate della fase 2B e 3 che sono fondamentali per dimostrare la sicurezza del vaccino. I vaccini sono disponibili, ma è cruciale dimostrarne la sicurezza e l’efficacia ai fini della loro approvazione.</p>
      <p sl="en">Mi compiaccio che la Commissione abbia appena annunciato un incremento dei finanziamenti, ma le regole applicate a questi nuovi stanziamenti per l’EDCTP permetteranno di finanziare anche lo sviluppo e la costruzione di siti per le sperimentazioni cliniche e gli studi epidemiologici? La Commissione sta valutando l’istituzione di meccanismi di finanziamento competitivi per le prove cliniche avanzate dei nuovi vaccini destinati a malattie trascurate come la tubercolosi?</p>
    </intervention>
    <intervention id="3-277-000" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, la tubercolosi è una malattia ancora molto diffusa, specialmente nei paesi più poveri. Un terzo della popolazione mondiale è vaccinato, ma ogni anno si registrano 2,5 milioni di decessi per la TBC. Secondo le stime dell’OMS si verificano nella sola Europa 49 nuovi casi e sette decessi all’ora a causa di questa malattia. Nei paesi industrializzati la tubercolosi si manifesta specialmente come malattia secondaria nei pazienti sieropositivi o affetti da AIDS, oltre ad avere avuto una recrudescenza in seguito alle immigrazioni e al turismo.</p>
      <p sl="de">La prevenzione, la diagnosi e la cura possono arginare efficacemente la diffusione di questa malattia. L’essere umano è l’unico organismo ospite del microbatterio della tubercolosi che potrebbe essere dunque debellata del tutto. Peraltro il numero crescente di ceppi resistenti è un motivo di preoccupazione. Esistono nuovi vaccini e uno studio avrebbe dimostrato che la somministrazione di vitamina D riduce i tempi di trattamento della tubercolosi. Come intende la Commissione moltiplicare il proprio impegno anche in questo ambito?</p>
    </intervention>
    <intervention id="3-278-000" speaker_id="28280" name="Filip Kaczmarek" is_mep="True" mode="spoken">
      <p sl="pl">Signora Presidente, mancano quattro anni alla data fissata per la realizzazione degli Obiettivi di sviluppo del Millennio, ma il numero di casi di tubercolosi diagnosticato in tutto il mondo continua ad essere preoccupante. Per la tubercolosi esiste una cura. Purtroppo, nei paesi in via di sviluppo e specialmente in Asia e nell’Africa sub-sahariana, questa malattia rimane un grave problema. Stando a stime aggiornate, il bacillo della tubercolosi ha infettato quasi due miliardi di persone, ovvero un terzo della popolazione mondiale. In termini statistici, il dieci per cento delle persone infettate svilupperà una sintomatologia. Le regioni più povere del mondo sono esposte al rischio di una diffusione della tubercolosi, giacché la cattiva alimentazione, condizioni di vita inadeguate e lo stress creano un ambiente favorevole allo sviluppo della malattia. L’accesso a cure efficaci da parte dei malati è limitato in molti paesi e le cure per l’AIDS in genere non vengono abbinate alla terapia per la tubercolosi. Questo perché i governi dei paesi in via di sviluppo non spendono abbastanza nella sanità. Inoltre i servizi sanitari nelle aree rurali sono sprovvisti delle risorse umane e mediche necessarie al trattamento di queste malattie. Nei paesi con limitate possibilità finanziarie, gli effetti della malattia si fanno sentire con particolare gravità nelle aree rurali. I paesi industrializzati spendono all’incirca il 5 per cento del PIL per il sistema sanitario pubblico, mentre i paesi in via di sviluppo spendono appena la metà. I paesi più poveri non hanno alcuna possibilità di migliorare gli investimenti nella sanità senza un aiuto esterno, come osservato dal collega Goerens. Oltre a essere un problema medico, la tubercolosi ha un impatto anche a livello economico e sociale, perché riduce la produttività e si ripercuote sull’economia. Alla luce di queste considerazioni dovremmo essere incisivi nella nostra risposta e compiere ogni sforzo possibile per garantire una maggiore disponibilità di vaccini.</p>
    </intervention>
    <intervention id="3-279-000" speaker_id="96987" name="Ricardo Cortés Lastra" is_mep="True" mode="spoken">
      <p sl="es">Signora Presidente, signor Commissario, onorevoli colleghi, la salute rimane un aspetto ancora irrisolto della lotta contro la povertà. Nella dichiarazione del Millennio ci siamo impegnati a ridurre la mortalità infantile, a migliorare la salute materna e a lottare contro l’AIDS, la malaria e svariate altre malattie, compresa la tubercolosi.</p>
      <p sl="es">Purtroppo tutti noi sappiamo che proprio il raggiungimento di questi obiettivi registra un gravissimo ritardo. Occorre agire: dobbiamo aumentare i finanziamenti per i programmi sanitari nei paesi in via di sviluppo. L’Unione europea dovrebbe porsi come fine ultimo, in questo ambito, la creazione di sistemi sanitari gratuiti.</p>
      <p sl="es">Credo che sia necessario sostenere quelle iniziative mondiali come i fondi verticali per favorire la lotta contro l’AIDS, la malaria e la tubercolosi. Signor Commissario, nel contempo occorre sostenere i paesi anche in termini politici ed economici al fine di consentire loro di istituire sistemi sanitari efficaci. Sono persuaso che questo sarebbe il sistema migliore per garantire il principio di appropriazione e consentire l’accesso ai servizi sanitari da parte delle fasce di popolazione più vulnerabili.</p>
    </intervention>
    <intervention id="3-280-000" speaker_id="23894" name="Anna Záborská" is_mep="True" mode="spoken">
      <p sl="sk">Signora Presidente, la tubercolosi, unitamente alla malaria e all’AIDS, è una della malattie ad ampia diffusione che decimano le popolazioni dei paesi in via di sviluppo, in particolare di Africa e Asia. Questo ha per conseguenza diretta un deterioramento della situazione economica e sociale di tali paesi.</p>
      <p sl="sk">Ma anche i paesi europei non sono stati esemplari nel combattere questa malattia ad elevata incidenza. La tubercolosi non può essere considerata un mero problema medico-farmaceutico o la conseguenza di determinati comportamenti adottati. Ad essa attengono altri aspetti quali lo sviluppo, l’integrità umana e la giustizia che vanno affrontati su scala mondiale. Le persone affette da tubercolosi nei paesi in via di sviluppo sono anche vittime d’ingiustizia, perché le cure che ricevono sono inadeguate e di qualità inferiore a quelle disponibili nel mondo industrializzato.</p>
      <p sl="sk">Occorrono studi più approfonditi e un flusso continuo di nuovi medicinali e vaccini in grado di rispondere alle nuove complicazioni e ai ceppi resistenti dei vari patogeni. Colgo l’occasione per ricordare le persone semplici ma eroiche impegnate nella lotta contro la tubercolosi che ci consentono di offrire cure ai malati, di resistere alle difficoltà causate dalle infezioni combinate di tubercolosi e AIDS, di aiutare tutti i paesi a vincere le sfide del millennio. Dobbiamo aiutare i lavoratori del comparto sanitario nei paesi in via di sviluppo. Questi professionisti si trasferiscono spesso nei paesi più ricchi a causa dei tagli alla spesa sanitaria operati nei loro paesi.</p>
      <p sl="sk">Sono favorevole all’iniziativa per il vaccino della tubercolosi, ma questa malattia deve essere affrontata tramite un approccio a 360 gradi. Non basta finanziare la ricerca e l’industria farmaceutica, se non altro perché dovremo aspettare ancora molto tempo prima che la ricerca porti i suoi frutti.</p>
    </intervention>
    <intervention id="3-281-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, vorrei fare presente che la tubercolosi è tutt’altro che debellata. Sappiamo che ogni anno quasi due milioni di persone muoiono a causa di questa grave malattia.</p>
      <p sl="sk">Certo è positivo che ne parliamo e plaudo all’iniziativa della Commissione perché ci consente di non concentrarci esclusivamente sull’epidemia di AIDS ma di affrontare anche la tubercolosi, una malattia che uccide milioni di persone.</p>
      <p sl="sk">Concordo sulla necessità di incrementare i finanziamenti per lo sviluppo di nuovi vaccini. Tuttavia, come ha precisato la Commissione, questi vaccini non sono ancora disponibili, poiché ci troviamo ancora nelle fasi di studio pre-clinico e stiamo appena verificando la loro efficacia sugli esseri umani. Desidero lanciare un appello – ho pressoché terminato, signora Presidente – per nuovi finanziamenti e risorse.</p>
    </intervention>
    <intervention id="3-282-000" speaker_id="96847" name="Claudiu Ciprian Tănăsescu" is_mep="True" mode="spoken">
      <p sl="ro">Signora Presidente, con una mortalità annuale tra 1,6 e 2 milioni di persone, la tubercolosi si attesta tra le principali cause di decesso al mondo a seguito di malattie infettive. È dunque giustificata la crescente preoccupazione manifestata dalle organizzazioni per la sanità pubblica.</p>
      <p sl="ro">In un’epoca segnata da progressi spettacolari in ambito medico, dobbiamo renderci conto che il vaccino BCG utilizzato di prassi contro la tubercolosi deve essere sostituto da uno nuovo, più moderno e molto più efficace. Ciò sarà possibile a condizione che l’UE conceda finanziamenti generosi per il completamento della ricerca in questo settore e che siano trovati metodi innovativi e alternativi di finanziamento, individuando altre fonti tramite una revisione del modello proposto dalla TBVI.</p>
      <p sl="ro">Se venissero fornite garanzie finanziarie si potrebbe forse attrarre l’interesse delle imprese europee, ottenendo il loro coinvolgimento e il sostegno finanziario necessario.</p>
    </intervention>
    <intervention id="3-283-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, la tubercolosi, più comunemente nota nel mio paese come TBC, era diffusissima in Irlanda fino a poco più di cento anni fa, quando ancora mieteva innumerevoli vittime tra giovani e anziani.</p>
      <p sl="en">Mano a mano che il paese si arricchì la malattia regredì e 36 anni fa fu abrogato l’obbligo di vaccinazione. Tuttavia, come ha sottolineato l’autrice, negli ultimi anni abbiamo assistito a una recrudescenza della TBC. Lo scorso anno nella mia circoscrizione è stato registrato un caso in una scuola e un altro caso in un asilo nido.</p>
      <p sl="en">Il problema su scala mondiale è ben maggiore, con 2 miliardi di persone affette dal batterio e un decesso ogni 20 secondi. Per debellare questa malattia entro il 2050 sarà necessario uno sforzo enorme.</p>
      <p sl="en">La soluzione va trovata nella ricerca e in questo ambito l’Unione europea merita un riconoscimento perché, pur rimanendo dietro agli USA e al Giappone nell’attività di ricerca in senso lato, in questo settore siamo in testa e il 60 per cento della ricerca è concentrato nell’UE, dove le autorità e gli scienziati danesi in particolare hanno sviluppato il vaccino.</p>
    </intervention>
    <intervention id="3-284-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, mancano solo quattro anni alla scadenza fissata per la realizzazione degli Obiettivi di sviluppo del Millennio e la tubercolosi miete ancora 2 milioni di vittime all’anno. La tubercolosi è un esempio lampante delle disuguaglianze che affliggono il pianeta. Non dimentichiamo che questa malattia non è molto diffusa nei paesi industrializzati.</p>
      <p sl="pt">Il problema della tubercolosi e delle altre malattie potrà essere risolto soltanto tramite servizi sanitari pubblici di qualità accessibili a tutta la popolazione e un sistema di cure primarie. La cooperazione allo sviluppo e la politica per gli aiuti rivestono un ruolo fondamentale in questo ambito e in particolare per gli aiuti alle campagne di vaccinazione, ma serve molto di più. Dobbiamo farla finita una volta per tutte con i meccanismi del debito e il pagamento degli interessi che prosciugano le risorse dei paesi in via di sviluppo e permettono di tenere questi paesi in uno stato di arretratezza, dipendenza, servitù e miseria.</p>
    </intervention>
    <intervention id="3-285-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signora Presidente, onorevoli colleghi, in Ungheria i casi di tubercolosi e i decessi conseguenti sono aumentati a un ritmo impressionante negli ultimi anni. Questo è il risultato, tra l’altro, di quel pensiero liberale che sta distruggendo la nazione. Mi riferisco in particolare alla scandalosa legge ungherese sulla sanità del 2006 con cui sono stati chiusi ospedali e creati servizi sanitari orientati al profitto. La diffusione della malattia è favorita dalla povertà, dall’aumento del numero di persone senza fissa dimora e da un sistema sanitario di sempre più difficile accesso. Credo che sia importante rafforzare la funzione curativa e preventiva del servizio sanitario, estendere i test di screening, migliorare i vaccini ma anche renderli disponibili a tutti. Questi provvedimenti garantirebbero una nazione più sana e un’Europa e una società più sane nel lungo periodo.</p>
    </intervention>
    <intervention id="3-286-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. − Signora Presidente, tenterò di integrare le osservazioni che sono state formulate con qualche risposta.</p>
      <p sl="fr">Come ho affermato nel mio discorso introduttivo, occorre innanzi tutto potenziare la ricerca. La Commissione sta cercando nuovi canali per finanziare meglio i programmi sulla tubercolosi e una soluzione potrebbe essere di rinnovare il programma EDCTP di cui vi ho parlato e che attualmente opera con un fondo di 400 milioni di euro stanziato per metà dalla Commissione. Si potrebbe contemplare per esempio la possibilità di un programma EDCTP II. È opportuno sottolineare – mi rivolgo all’onorevole Tănăsescu – che la Commissione consacra già un importo notevole al programma di ricerca sulla tubercolosi. Parlando in cifre, posso dirvi che per il programma sono già stati stanziati 65 milioni di euro. È chiaro che si tratta di un importo insufficiente e che occorre valutare un partenariato pubblico/privato.</p>
      <p sl="fr">Quando si parla poi di finanziare i vaccini candidati nella fase clinica, si pone vieppiù la questione dell’efficacia. Come vi ho detto, ciò di cui disponiamo ora non ci garantisce che un finanziamento ragguardevole porterà necessariamente a un esito positivo. Si sta studiando anche la terapia a base di vitamine, ma è importante evitare l’insorgere di resistenze. Potrebbe essere un’alternativa da studiare, ma pur sempre tenendo conto di questo rischio.</p>
      <p sl="fr">Parliamo ora in maniera più generale dei sistemi sanitari dell’Unione europea e dei paesi in via di sviluppo. Nell’Unione europea la salute è uno degli obiettivi che la Commissione tenta di promuovere negli Stati membri, tramite diversi programmi e la strategia UE 2020. Essa incoraggia gli investimenti nella sanità. Nell’ambito della ricerca, in una delle iniziative per la ricerca e l’innovazione, la Commissione è più precisamente un gruppo di commissari sta lavorando sull’argomento per fare in modo che presso gli Stati membri possa essere incoraggiata l’innovazione e la ricerca in ambito sanitario e sulle questioni relative all’invecchiamento della popolazione.</p>
      <p sl="fr">Per quanto concerne i paesi in via di sviluppo, l’Unione europea ha già fatto molto in ambito sanitario grazie ai fondi per lo sviluppo e anche in futuro la Commissione se ne occuperà d’appresso.</p>
      <p sl="fr">Spero di avervi potuto dare, a nome della Commissione, qualche parziale risposta alle vostre domande. Posso solo assicurarvi che la Commissione mantiene un vivo interesse per tutte le problematiche attinenti alla ricerca.</p>
    </intervention>
    <intervention id="3-287-000" speaker_id="1183" is_mep="True" mode="spoken" role="Presidente">
      <p sl="unknown">A conclusione della discussione sono state presentate quattro proposte di risoluzione ai sensi dell’articolo 115, paragrafo 5, del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 11.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-288-000" speaker_id="96789" name="Joanna Senyszyn" is_mep="True" mode="written">
      <p sl="pl">In qualità di membro della delegazione all’Assemblea parlamentare congiunta ACP-UE sono favorevole a che i risultati della ricerca UE per lo sviluppo di vaccini contro la tubercolosi siano messi a disposizione dei paesi in via di sviluppo e che questi paesi siano aiutati a trovare una cura per le persone affette. La tubercolosi è una delle malattie infettive più diffuse, unitamente al HIV e alla malaria. Un terzo della popolazione mondiale è infettata dal bacillo tubercolare e ogni anno la malattia si manifesta in otto milioni di persone, mietendo tra 2,6 e 2,9 milioni di vittime. Oltre il 95 per cento dei casi di tubercolosi si verifica nei paesi in via di sviluppo. Ogni secondo, il bacillo tubercolare miete un’altra vittima. All’incirca il 10 per cento delle persone infette sviluppa in seguito la malattia che può avere esito fatale se non viene curata. La maggior parte dei casi è diagnosticata in India, Cina, Indonesia, Sudafrica, Nigeria, Bangladesh ed Etiopia. In Asia e in Africa l’incidenza è pari a 100-120 casi per centomila abitanti. In molti paesi non sono disponibili terapie efficaci. La tubercolosi è un grave problema economico La perdita di produttività della forza lavoro mondiale provocata da questa malattia corrisponde a 13 miliardi di dollari all’anno. L’eliminazione della tubercolosi rientra tra gli Obiettivi di sviluppo del Millennio che l’UE vuole realizzare entro il 2015. Abbiamo appena altri quattro anni a disposizione. La tubercolosi è una malattia perfettamente curabile. Occorrono programmi completi di prevenzione e trattamento, una campagna immediata di informazione sulla tubercolosi per fornire indicazioni sulla sua prevenzione e sul trattamento, nonché una campagna di vaccinazione.</p>
    </intervention>
    <intervention id="3-289-000" speaker_id="28141" name="Lívia Járóka" is_mep="True" mode="written">
      <p sl="en">Nella storia del genere umano, la tubercolosi ha ucciso più persone di qualsiasi altra malattia. Questo bacillo altamente contagioso, trasmesso per via aerea, può infettare da dieci a quindici altre persone prima che nel portatore si manifestino i primi sintomi.</p>
      <p sl="en">Le abitazioni sovraffollate, le baraccopoli e l’assenza di misure igieniche adeguate rappresentano da sempre un grave fattore di rischio per la tubercolosi che è pertanto direttamente collegata alla povertà e causata almeno in parte da essa.</p>
      <p sl="en">Nonostante gli sforzi dell’OMS e delle autorità nazionali, ogni anno muoiono di tubercolosi un milione e mezzo di persone, con una tendenza in aumento. Sostengo con convinzione l’iniziativa TBVI e auspico sinceramente che portal assicurare una maggiore disponibilità di vaccini a chi soffre in Europa e nel mondo.</p>
      <p sl="en">Nondimeno bisogna sottolineare che la lotta contro la TBC deve andare di pari passo con la lotta contro la povertà e l’esclusione sociale. Occorre individuare i gruppi a rischio e riconoscere ed eliminare le barriere che impediscono a tali gruppi di accedere a tutti i servizi di prevenzione, diagnosi e trattamento della TBC.</p>
      <p sl="en">Parimenti, sarebbe opportuno modulare meglio i servizi per la TBC in funzione delle esigenze locali e debellare le gravi discriminazioni perpetrate dai sistemi sanitari.</p>
    </intervention>
    <intervention id="3-290-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">La tubercolosi è una malattia da combattere perché uccide ogni anno quasi due milioni di persone in tutto il mondo e ha infettato quasi un terzo della popolazione mondiale. Desidero sottolineare che la tubercolosi è un problema sanitario critico e la seconda più grave malattia infettiva letale in tutto il mondo. La tubercolosi è direttamente collegata a problemi socio-economici come la povertà, la disoccupazione, l’alcolismo, l’abuso di sostanze, l’HIV/AIDS, servizi sanitari inadeguati o malfunzionanti nei paesi poveri e ritardi nelle diagnosi. Mi compiaccio dunque che sia stata presentata l’iniziativa TBVI, perché tutti i pazienti tubercolotici del mondo potranno trarre beneficio dai risultati delle attività di ricerca. Inoltre questo progetto contribuirà alla realizzazione degli obiettivi strategici di Europa 2020 e degli Obiettivi di sviluppo del Millennio del 2015. Vorrei precisare che i fondi a disposizione della lotta contro la tubercolosi sono insufficienti e il finanziamento dell’Unione europea svolge un ruolo fondamentale per lo sviluppo di nuovi vaccini candidati contro la tubercolosi. Spero che a breve sarà possibile ottenere risultati positivi e immettere in commercio gli attuali vaccini candidati europei al fine di renderli accessibili a chi più ne ha bisogno. Inoltre è importante trovare eventuali meccanismi competitivi di finanziamento a copertura delle ultime fasi di sperimentazione clinica per i nuovi vaccini contro la tubercolosi.</p>
    </intervention>
    <intervention id="3-291-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Nell’ambito della presente discussione vorrei ricordare che all’alba del XXI° secolo la tubercolosi causa ancora quasi tre milioni di vittime ogni anno in tutto il mondo. Le statistiche affermano che un terzo della popolazione mondiale ha contratto il bacillo tubercolare. Questo problema è preoccupante e dobbiamo fare in modo che vengano utilizzati solo i vaccini migliori e più innovativi come strumenti essenziali nella lotta contro questa malattia. Dobbiamo tentare di moltiplicare le iniziative internazionali e offrire opportunità di finanziamento per i vaccini, in particolare per i paesi in via di sviluppo. Inoltre occorre realizzare una campagna mediatica al fine di sensibilizzare la società verso questo problema, spiegare le modalità di infezione e gli accorgimenti da utilizzare per prevenire la malattia, perché molti credono ancora che la tubercolosi sia una malattia che non ci riguarda più. Grazie.</p>
    </intervention>
    <intervention id="3-292-000" speaker_id="96778" name="Artur Zasada" is_mep="True" mode="written">
      <p sl="pl">Le conclusioni tratte dagli autori dell’interrogazione orale sono per me motivo di preoccupazione: a cinque anni dalla scadenza per la realizzazione degli Obiettivi di sviluppo del Millennio, l’incidenza della tubercolosi nel mondo ha subito una flessione minima. Secondo i dati a mia disposizione, oltre il 73 per cento dei medici in Europa centro-orientale ammette di non sentirsi sufficientemente qualificata per diagnosticare e curare la tubercolosi. La sensazione generale presso la classe medica è che la situazione sta peggiorando e il 75 per cento dei medici ritiene che si stia registrando un aumento dei casi di tubercolosi. Quale potrebbe essere il motivo di questa discrepanza tra le statistiche ufficiali e le osservazioni sul campo dei medici? Il sistema di raccolta dei dati sui nuovi casi di tubercolosi è obsoleto e le istituzioni sanitarie sono spesso inottemperanti. È opportuno ricordare che le armi più importanti nella lotta contro questa malattia rimangono la prevenzione, l’educazione, il rispetto delle fondamentali norme igieniche che consentono di evitare di contrarre l’infezione. Convengo con gli autori dell’interrogazione che una delle soluzioni a questo problema potrebbe essere l’avvio di un programma di vaccinazione e di una campagna informativa su larga scala.</p>
    </intervention>
    <intervention id="3-293-000" speaker_id="38420" name="Cristian Silviu Buşoi" is_mep="True" mode="written">
      <p sl="ro">Nonostante i progressi, la tubercolosi rimane una delle principali cause di mortalità nel mondo e in particolare nei paesi in via di sviluppo, con quasi 2 milioni di decessi l’anno. In questo quadro è degna di menzione anche la situazione in Romania, dove si registrano 110 casi per 100 000 abitanti contro una media europea di 39 casi.</p>
      <p sl="ro">L’accesso alla sanità è un diritto universale e i relativi costi finanziari non dovrebbero essere un deterrente per noi. Rimane uno squilibrio tra i paesi industrializzati e quelli in via di sviluppo; noi dovremmo dare prova di solidarietà e sostegno, utilizzando ogni metodo disponibile nell’ambito del programma “Stop alla tubercolosi” sotto l’egida dell’Organizzazione mondiale per la sanità (OMS).</p>
      <p sl="ro">L’Europa ha il dovere di trovare metodi pratici e innovativi per coprire i fabbisogni finanziari della ricerca contro la tubercolosi e altre malattie trasmissibili. L’iniziativa TBVI, sostenuta dall’Unione europea, offre una soluzione alla situazione attuale tramite la creazione di vaccini accessibili a prezzi ragionevoli da somministrare alla popolazione nell’ambito di un programma strutturato di vaccinazioni. L’inclusione della TBVI nella strategia UE2020 può essere la soluzione per rendere l’Europa strategicamente più indipendente nella lotta contro la tubercolosi e farle mantenere la sua posizione di punta nella ricerca.</p>
    </intervention>
  </section>
  <section id="creitem20" title="20. Interventi di un minuto (articolo 150 del regolamento)">
    <intervention id="3-295-000" speaker_id="1183" is_mep="True" mode="spoken" role="Presidente">
      <p sl="unknown">Il prossimo punto all’ordine del giorno reca gli interventi di un minuto su questioni di importanza politica ai sensi dell’articolo 150 del regolamento.</p>
    </intervention>
    <intervention id="3-296-000" speaker_id="97018" name="Theodoros Skylakakis" is_mep="True" mode="spoken">
      <p sl="el">Signora Presidente, vorrei innanzi tutto spendere qualche parola in merito alla situazione in Egitto. Il servizio europeo per l’azione esterna deve essere pienamente operativo nei prossimi difficili mesi, al fine di proteggere i cittadini europei in Egitto, i diritti delle minoranze e le istituzioni storiche che le rappresentano, quali il Patriarcato greco-ortodosso di Alessandria.</p>
      <p sl="el">Ritorno ora sul tema dei rifiuti. Sebbene possiamo contare su un quadro legislativo di alto livello, in quasi tutti gli Stati membri si registrano violazioni; In molti casi vi sono crisi dei rifiuti e alcuni settori, quali il trasporto transfrontaliero dei rifiuti, violano palesemente il diritto comunitario. Al contempo, per motivi politici e secondo il famoso motto “non nel mio giardino”, gli Stati membri non si impegnano quanto dovrebbero in questo settore.</p>
      <p sl="el">La Commissione deve quindi proporre nuovi strumenti, quali l’ampliamento delle responsabilità dell’Agenzia europea dell’ambiente e la possibilità per l’Unione di inviare missioni per verificare i dati nei vari Stati membri. La Commissione deve valutare quanto detto alla luce delle proposte per il 2012.</p>
    </intervention>
    <intervention id="3-297-000" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Signora Presidente, tengo a sottolineare la palese violazione dello stato di governo in Romania da parte dell’attuale governo. L’arresto di un eminente membro dell’opposizione, Constantin Nicolescu, prima dell’inizio dell’udienza e senza alcuna prova dimostra i metodi antidemocratici messi in atto dal governo romeno. Questo arresto di matrice politica e il disprezzo verso i cittadini delle misure antisociali adottate dal governo stanno portando le persone, ormai condannate alla povertà, a scendere nelle strade. Per contenere il malcontento verso le misure abusive ed antidemocratiche intraprese, il governo ha ordinato l’acquisto di equipaggiamento antisommossa, per un importo di 10 milioni di euro.</p>
      <p sl="ro">Questa situazione dipinge il quadro di una dittatura politica e lascia intendere cosa accadrà in futuro se queste azioni contrarie ai valori europei rimangono impunite. Non protestiamo contro la giustizia, ma con gli abusi perpetrati su base politica. L’Unione europea richiede il rispetto della democrazia in paesi quali Tunisia ed Egitto, ma questo diritto deve essere tassativamente osservato negli Stati membri.</p>
    </intervention>
    <intervention id="3-298-000" speaker_id="38613" name="Metin Kazak" is_mep="True" mode="spoken">
      <p sl="bg">Signora Presidente, onorevoli colleghi, i problemi ancora non risolti dei coltivatori di tabacco in Bulgaria hanno portato a un’impennata delle tensioni in alcune regioni del paese e a proteste che hanno coinvolto oltre 10 000 persone, che hanno espresso il proprio dissenso verso la dichiarazione adottata in merito alla politica in materia. Questo è alla base della drammatica situazione finanziaria, legata al blocco dei pagamenti nazionali complementari per la produzione di tabacco del 2010.</p>
      <p sl="bg">Il tabacco viene coltivato in 17 dei 27 stati membri, con finanziamenti governativi. È emerso che la Bulgaria è l’unico Stato membro a ritardare lo schema sanzionato dei pagamenti nazionali complementari, adottato per legge e notificato alla Commissione europea. Questo schema prevede la concessione ai coltivatori di tabacco in Bulgaria un importo di 76 milioni di euro, il cui pagamento è al momento ritardato. Il ritardo nella concessione di questo aiuto sta costringendo alla fame e all’emigrazione centinaia di famiglie, mettendo a rischio la pace civile nel paese.</p>
    </intervention>
    <intervention id="3-299-000" speaker_id="96909" name="Michail Tremopoulos" is_mep="True" mode="spoken">
      <p sl="el">Signora Presidente, in un lodevole clima di unanimità, il Parlamento europeo ha oggi accettato l’invito del Presidente Buzek all’Unione europea di riconoscere ufficialmente il genocidio dei rom, vittime dei nazisti nel corso della Seconda guerra mondiale. Come ha già ricordato, il popolo rom è stato per molto tempo la minoranza più repressa.</p>
      <p sl="el">Ma a chi ci stiamo rivolgendo? Chi metterà in atto le nostre politiche decise all’unanimità? Nel luglio 2008 la Commissione ha richiesto una relazione sulle politiche europee in relazione ai rom in 18 paesi e ha a disposizione questa relazione da giugno. Ho presentato un’interrogazione in merito in quanto ritengo ingiustificabile questo ritardo nella pubblicazione di una relazione tanto importante, per la quale è stata avanzata anche una comunicazione internazionale. Il Commissario Reding ha risposto alla mia interrogazione promettendo di pubblicarla entro la fine di dicembre 2010; siamo già a febbraio 2011 e non è ancora successo nulla. Vorrei proprio sapere perché.</p>
    </intervention>
    <intervention id="3-300-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Signora Presidente, nel corso delle discussioni in quest’Aula ho espresso più volte il mio parere in merito alla politica europea per la riduzione delle emissioni di gas a effetto serra, una politica che il Parlamento europeo e la Commissione sostengono con determinazione. Vorrei comunque portare la vostra attenzione sul fatto che questa politica sta generando anche cambiamenti economici negativi: in molti settori, ha portato alla delocalizzazione di impianti industriali in paesi esterni all’Unione europea.</p>
      <p sl="pl">Purtroppo la Commissione europea non ha intrapreso alcuna azione, sebbene numerosi onorevoli colleghi abbiamo sottolineato gli aspetti negativi legati alla drastica limitazione delle emissioni di CO2 . Abbiamo recentemente appreso delle intenzioni di delocalizzare gli ultimi grandi impianti dalla Germania e dalla Polonia in paesi dell’ex Unione sovietica o addirittura in Africa o in Sud America. Questi sviluppi richiedono un’azione concreta da parte della Commissione, che continua ad avere una lungimiranza e una visione troppo ridotte.</p>
    </intervention>
    <intervention id="3-301-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, come promesso all’Agorà dei cittadini organizzata la scorsa settimana dal Parlamento europeo, vorrei riportarvi l'indignazione espressa dalle diverse organizzazioni sociali che si sono unite a noi nelle discussioni sulla crisi economica e finanziaria e sulle gravi conseguenze quali la crescente disoccupazione, gli squilibri sociali e la povertà, nonostante il 2010 sia stato dichiarato Anno europeo per la lotta alla povertà e all’esclusione sociale.</p>
      <p sl="pt">È stato chiesto che le attività e il lavoro del Parlamento europeo riflettano l’indignazione delle organizzazioni che operano per combattere la povertà, alla luce sia delle conseguenze sociali della crisi sia della gravità e portata della povertà.</p>
      <p sl="pt">Degli innumerevoli palesi casi di sfruttamento, povertà, discriminazione ed esclusione sociale e di tutti i suggerimenti, proposte e richieste, tengo a sottolineare quelli che fanno riferimento al ruolo del Parlamento europeo nel condannare fermamente questa situazione. il Parlamento dovrebbe soprattutto creare una task force incaricata di monitorare le conseguenze della crisi in ambito sociale e delle misure intraprese dal Consiglio e dalla Commissione a seguito delle decisioni del Parlamento, ad esempio in relazione al reddito minimo …</p>
      <a text="(Il Presidente interrompe l’oratore)"/>
    </intervention>
    <intervention id="3-302-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signora Presidente, il gruppo di lavoro “Valutazione di Schengen” ha adottato tutte le relazioni di valutazione per la Romania. Le conclusioni indicano che questo paese soddisfa tutti i criteri dell’acquis di Schengen. Purtroppo il Consiglio europeo si rifiuta di inoltrare le relazioni al Parlamento europeo, ostacolando in questo modo le relative procedure parlamentari in quanto i membri del Parlamento non possono naturalmente votare senza prima conoscere il contenuto delle relazioni. La commissione per le libertà civili, la giustizia e gli affari interni ha richiesto questi documenti, che la Romania ha proposto di rivelare. Ciononostante il Consiglio sta ancora ritardando la decisione, senza alcun valido motivo.</p>
      <p sl="ro">Ritengo che, in questa situazione, la Romania abbia il diritto di presentare al Parlamento tutte le relazioni relative alla sua adesione all’area Schengen, le quali rappresentano l’unico criterio utile per prendere una decisione in merito. La richiesta di aggiungere altri criteri non rispetta i trattati europeo, non è un approccio europeo e non si basa su argomentazioni valide. La Romania ha rispettato i propri obblighi per garantire la tutela dei confini esterni dell’Unione e deve ricevere quindi la giusta risposta da parte delle istituzioni europee.</p>
    </intervention>
    <intervention id="3-303-000" speaker_id="38595" name="Rovana Plumb" is_mep="True" mode="spoken">
      <p sl="en">Signora Presidente, vorrei comunicarle che negli ultimi 20 anni la democrazia in Romania non è mai stata tanto sotto pressione quanto ora. Abbiamo già riferito del presidente della camera dei deputati romena che ha falsificato il voto in relazione all’importante legge sulle pensioni; il recente caso del socialdemocratico, Constantin Nicolescu, presidente del consiglio del distretto di Argeş in Romania, dimostra ancora una volta che i metodi impiegati dal governo minacciano gravemente i diritti e le libertà fondamentali dei cittadini.</p>
      <p sl="en">Tutte le misure adottate dal governo romeno dimostrano che il partito liberale e democratico è in netta opposizione con l’intero popolo romeno. Non possiamo permettere che uno Stato democratico, membro dell’Unione europea, mantenga atteggiamenti antidemocratici, con arresti indiscriminati e sfruttando le istituzioni pubbliche per portare a termine vendette personali. Insieme, dobbiamo difendere i nostri diritti, le nostre libertà, la nostra democrazia.</p>
    </intervention>
    <intervention id="3-304-000" speaker_id="28116" name="Marian Harkin" is_mep="True" mode="spoken">
      <p sl="en">Signora Presidente, in qualità di europarlamentare irlandese chiedo all’Unione europea di trattare con equità l'insostenibile situazione finanziaria nel mio paese.</p>
      <p sl="en">È vero, dobbiamo assumerci la responsabilità di molti fallimenti, ma non siamo i soli. Gli investimenti azzardati di molti paesi sono confluiti nelle banche irlandesi, che sono collassate come castelli di carta e i contribuenti irlandesi devono ora sostenere un fardello troppo pesante.</p>
      <p sl="en">Stiamo scontando la punizione con un tasso di interesse del 5,8 per cento e la nostra capacità di ripagare i debiti, prevista dall’Unione europea nel piano quadriennale di austerità, dipende dalla crescita, ma tale crescita non è al momento possibile. Perché? La disoccupazione è in aumento anche se l’emigrazione è alle stelle; le aziende dichiarano il fallimento e per il quarto anno consecutivo il PNL è in calo.</p>
      <p sl="en">Mentre la BCE fa entrare 132 miliardi di euro dalla porta principale delle banche irlandesi, nel 2010 ben 110 miliardi sono invece usciti dalla porta secondaria di queste stesse banche, e altri 40 miliardi solo nel dicembre 2010.</p>
      <p sl="en">La situazione sta diventando insostenibile e, Presidente Barroso, se l’Europa è parte della soluzione, ora abbiamo davvero bisogno di un’azione mirata.</p>
    </intervention>
    <intervention id="3-305-000" speaker_id="96951" name="Diane Dodds" is_mep="True" mode="spoken">
      <p sl="en">Signora Presidente, solo la scorsa settimana, nella mia circoscrizione nell‘Irlanda del Nord, terroristi repubblicani dissidenti hanno lasciato due bombe innescate nella zona di Antrim Road nella parte settentrionale di Belfast e solo per puro caso non vi siano stati feriti. Centinaia di persone sono state fatte evacuare dalle loro case mentre le forze di sicurezza affrontavano il pericolo che incombeva sulla comunità.</p>
      <p sl="en">L’obiettivo di questo attentato fallito erano gli ufficiali di polizia ed è solo l’ultimo di una serie di attacchi omicidi alle forze di polizia in Irlanda del Nord.</p>
      <p sl="en">Questi attacchi non vengono citati nei notiziari del Regno Unito e nemmeno in Europa, eppure ci ricordano che, mentre l’Irlanda del Nord compie grandi passi in avanti, c’è ancora qualcuno che vuole riportarci indietro.</p>
      <p sl="en">Prima di Natale il Presidente Barroso ha incontrato il Primo ministro irlandese, Peter Robinson, che ha ribadito il proprio impegno verso la task force istituita da Barroso. Sono lieto di questo impegno e accolgo con favore il lavoro portato a termine in quest’Aula in relazione al finanziamento della pace.</p>
    </intervention>
    <intervention id="3-306-000" speaker_id="39724" name="Csaba Sógor" is_mep="True" mode="spoken">
      <p sl="hu">Signora Presidente, abbiamo sentito numerose lamentele e interventi indignati nei confronti della Presidenza ungherese. È interessante notare che nessuna critica avanzata era però pertinente al programma europeo presentato dalla Presidenza in carica. Qualcuno si è lamentato delle norme sui mezzi di divulgazione. La Commissione europea ha già formulato queste osservazioni e il governo ungherese si è dichiarato disposto a modificare la legge.</p>
      <p sl="hu">Mi è sorta però spontanea una domanda: perché non vi è stato lo stesso interesse internazionali in relazione alle norme sulla lingua ufficiale vigente in Slovacchia che prevedono sanzioni per chi usa la propria madre lingua? Perché i toni allarmati in merito all’affermazione dei diritti fondamentali in relazione alle leggi sui mezzi di divulgazione non esprimevano preoccupazione quando si trattava di uno dei diritti umani fondamentali della minoranza ungherese in Slovacchia? Qualcun altro era invece infastidito dall’enorme tappeto steso nell’edificio del Consiglio, che riporta la mappa dell’Ungheria di 160 anni fa. Questa mappa dimostra che possiamo costruire un’Europa forte solamente attraverso la conoscenza e il rispetto della nostra storia comune e dei valori nazionali.</p>
    </intervention>
    <intervention id="3-307-000" speaker_id="4545" name="Catherine Stihler" is_mep="True" mode="spoken">
      <p sl="en">Signora Presidente, il 14 febbraio, giorno di San Valentino, segnerà la prima Giornata europea contro l’epilessia mai celebrata; si dice che lo stesso san Valentino soffrisse di epilessia.</p>
      <p sl="en">Oggigiorno sei milioni di europei sono affetti da questa malattia. In Scozia vi sono circa 39 000 malati di epilessia, ma solamente a 20 000 di loro è stata diagnosticata la malattia e stanno seguendo terapie. Questo significa che 19 000 persone, così come altri milioni di cittadini europei in tutto il territorio dell'Unione, vivono quotidianamente nella paura di un improvviso attacco epilettico.</p>
      <p sl="en">Il 14 febbraio dobbiamo sensibilizzare i cittadini su questa malattia; dobbiamo inoltre promuovere una corretta diagnosi e invitare gli Stati membri a impiegare più neurologi specializzati in epilessia. Per il 15 febbraio sono stati organizzati una serie di eventi in Parlamento e invito gli onorevoli colleghi a parteciparvi. Molti vostri elettori saranno presenti.</p>
      <p sl="en">Colgo l’opportunità per dare il benvenuto a Joanne Hill, infermiera specializzata in epilessia, e a Fiona Nicholson, direttrice di un centro per l’epilessia in Scozia.</p>
    </intervention>
    <intervention id="3-308-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signora Presidente, onorevoli colleghi, consentitemi di dedicare il tempo che mi è stato assegnato per discutere il caso del popolo Székely. Negli ultimi giorni, il Presidente romeno ha purtroppo ribadito ancora una volta che non sostiene l’autonomia territoriale del popolo Székely. Mi piacerebbe chiarire una volta e per tutte nel Parlamento europeo e affermare che il popolo Székely abbia diritto all’autonomia territoriale. Non è una questione di buona volontà del Presidente Băsescu: il popolo Székely ha diritto all’autonomia. Vorrei ricordare a tutti che l’autonomia è un diritto vincolante e riconosciuto a livello internazionale e il doppio standard applicato dall’Unione europea quando asserisce che alcuni popoli hanno diritto all’autonomia mentre altri no è inaccettabile. A baschi e catalani è concessa l’autonomia mentre al popolo Székely no. Seguendo questa logica, potrei affermare con convinzione che chi non sostiene l’autonomia del popolo Székely non è europeo.</p>
    </intervention>
    <intervention id="3-309-000" speaker_id="96668" name="Seán Kelly" is_mep="True" mode="spoken">
      <p sl="ga">Signora Presidente, vorrei precisare che la libertà è uno degli obiettivi fondamentali della Comunità europea: libertà di movimento, di intrattenere scambi commerciali e di lavorare. La libertà di lavorare è però impossibile perché non vi è il riconoscimento reciproco delle qualifiche.</p>
      <p sl="ga">Oggi ho sentito di un medico italiano che ha impiegato nove mesi per ottenere il permesso di praticare la professione medica in Irlanda. Non ha alcun senso. Dobbiamo prendere spunto dal sistema UPMC statunitense, che rappresenta un ottimo modello da seguire. Se vogliamo offrire servizi medici online, dobbiamo assolutamente creare un sistema di riconoscimento delle qualifiche, altrimenti non registreremo alcun progresso.</p>
    </intervention>
    <intervention id="3-310-000" speaker_id="96847" name="Claudiu Ciprian Tănăsescu" is_mep="True" mode="spoken">
      <p sl="ro">Signora Presidente, il continuo abuso di potere da parte del governo romeno ha attualmente gettato il paese nel periodo più buio della sua storia dal 1989. Sebbene la Romania abbia una costituzione democratica, i suoi articoli sono spesso ridicoli; sebbene, in teoria, esista la separazione dei poteri dello Stato ai sensi dei principi democratici, nella pratica un solo uomo, il Presidente Traian Băsescu, detiene tutto il potere in Romania, dettando il suo volere in ogni caso e abusando quotidianamente della sua posizione, con l’unico fine di distruggere l’opposizione politica e soffocare chiunque intenda offrire un’alternativa alla catastrofica amministrazione Băsescu-Boc.</p>
      <p sl="ro">In quanto Stato membro dell’Unione europea, il destino della Romania non deve essere minacciato dall’indifferenza delle istituzioni europee o dei rappresentanti degli altri Stati membri, che dovrebbero invece prendere posizione sulla questione. Non lasciatevi convincere dalle spiegazioni incoerenti e dalle scuse a volte imbarazzanti del governo romeno e di chi lo sostiene, per timore o per puro interesse personale. Le azioni del governo romeno sono sufficienti per dimostrare la triste realtà del mio paese a chi la vuole vedere.</p>
    </intervention>
    <intervention id="3-311-000" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">Signora Presidente, ho deciso che ricorderò con regolarità al Presidente Buzek di come sta funzionando la democrazia in Romania. È stato al parlamento romeno ed ha sostenuto il governo del Primo ministro Boc e il Presidente Băsescu. Vorrei ricordare al Presidente Buzek che il parlamento romeno non ha alcun potere e tutte le leggi vengono adottate e applicate unicamente dal governo; nemmeno il governo romeno ha più alcun potere perché è Traian Băsescu a nominare i ministri, a comandarli e d annunciare qualsiasi misura venga intrapresa. In Romania persone innocenti vengono a volte incarcerate per 30 giorni, prima ancora di affrontare il processo.</p>
      <p sl="ro">Ho richiesto al Presidente Buzek di prendere una posizione ufficiale ed ho ricevuto risposta attraverso un comunicato stampa del partito PD-L e del Presidente Băsescu. Attendo quindi di conoscere la posizione ufficiale del Presidente Buzek e lo invito a dichiararsi quanto prima.</p>
    </intervention>
    <intervention id="3-312-000" speaker_id="96999" name="Alexander Mirsky" is_mep="True" mode="spoken">
      <p sl="lv">Signora Presidente, secondo lei perché il Parlamento europeo approva le risoluzioni? Proprio affinché vengano attuate. Sembra tuttavia che il governo lettone non abbia alcuna intenzione di attuare la risoluzione dell’11 marzo 2004, la quale sancisce che il diritto di voto nelle elezioni locali debba essere garantito a chiunque sia residente a tempo indeterminato sul territorio lettone. Alla domanda di quando la Lituania potrebbe applicare la risoluzione, potremmo ricevere queste risposte: “Kad pūcei aste ziedēs” (in lettone), o “Kogda rak na gore svistnet” (in russo) o “quando gli asini voleranno” (in italiano). Questa è la situazione: o gli asini iniziano a volare o dobbiamo tutti porre fine alla discriminazione perpetrata nei confronti di 335 000 persone che vivono in Lettonia. Grazie.</p>
    </intervention>
    <intervention id="3-313-000" speaker_id="96859" name="Ioan Enciu" is_mep="True" mode="spoken">
      <p sl="ro">Signora Presidente, assistiamo oggi a eventi che cambieranno il corso della storia nel Nord Africa e altrove. I regimi dittatoriali non possono avere la meglio ancora per molto, a livello mondiale. Desidero comunque portare la vostra attenzione sul fatto che potrebbero sorgere nuove forme di dittatura, anche in uno Stato membro dell’Unione europea che consideriamo democratico: la Romania. Ai sensi di legge una persona deve essere considerata innocente fino a quando non viene condannata da una giudice e deve affrontare un processo in qualità di libero cittadino, a meno che non costituisca una minaccia per la società.</p>
      <p sl="ro">Questi principi giuridici universali non sono più validi in Romania, dove il Presidente Băsescu e il partito liberal-democratico detengono il potere. Lo stesso Presidente Băsescu ha confermato il fatto che in Romania si compiano arresti per ordine politico, affermando a Strasburgo quanto segue solamente cinque ore prima dell’arresto di Constantin Nicolescu: “un importante membro dell’opposizione è stato arrestato”, sebbene il mandato non fosse ancora arrivato nemmeno in tribunale. Quale altra prova serve per riconoscere che il Presidente Băsescu decide chi sarà arrestato e quando?</p>
    </intervention>
    <intervention id="3-314-000" speaker_id="33997" name="Corina Creţu" is_mep="True" mode="spoken">
      <p sl="ro">Signora Presidente, condivido le opinioni espresse dagli onorevoli colleghi che hanno riportato l’attenzione sulla persecuzione cui è vittima l’opposizione politica romena, Attraverso gli strumenti legali a disposizione di un governo che abusa in modo sempre più evidente del proprio potere. Con il sostegno popolare in caduta libera e l'incombere di pesanti misure di austerità, il governo romeno sta facendo ricorso a metodi sempre più antidemocratici per mantenere il potere.</p>
      <p sl="ro">Come già ricordato dagli onorevoli colleghi, il violento e ingiustificato arresto di un eminente membro dell’opposizione, eletto direttamente dai cittadini, è il più recente e preoccupante esempio di una lunga serie di minacce e atti intimidatori contro i gruppi di opposizione. Al contempo, i sostenitori politici del governo stanno saccheggiando le finanze statali attraverso misure confuse che aggravano la crisi economica e sociale e aumentano le tensioni sociali a livelli preoccupanti. Per questi motivi ci ribelliamo agli attacchi perpetrati nel tentativo di intimidire i rappresentanti dell’opposizione politica e i sindacati. Ritengo che i forum europei debbano mantenere una posizione determinata contro le palesi violazioni dei diritti democratici in Romania.</p>
    </intervention>
    <intervention id="3-315-000" speaker_id="96987" name="Ricardo Cortés Lastra" is_mep="True" mode="spoken">
      <p sl="es">Signora Presidente, vorrei condividere con voi qualcosa che è fonte di grande preoccupazione. Di recente governo, sindacati e imprenditori spagnoli hanno sottoscritto un importante patto sociale ed economico, che dimostra che la Spagna è un paese in grado di unire le forze per superare le difficoltà, affrontare le sfide a migliorare il benessere del paese. Onorevoli colleghi, nel contesto della crisi globale, questo accordo è un esempio unico di come, quando l’intera società si assume le proprie responsabilità, sia possibile siglare accordo con il fine di vincere il futuro e costruire un Spagna più forte nel contesto di un’Unione che riveste un ruolo sempre più preminente.</p>
    </intervention>
    <intervention id="3-316-000" speaker_id="1183" is_mep="True" mode="spoken" role="Presidente">
      <p sl="unknown">Dichiaro conluso questo punto.</p>
    </intervention>
  </section>
  <section id="creitem21" title="21. Ordine del giorno della prossima seduta: vedasi processo verbale"/>
  <section id="creitem22" title="22. Chiusura della seduta"/>
</text>
