<?xml version='1.0' encoding='utf-8'?>
<text id="20070312.IT" lang="it" date="2007-03-12" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-250" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 15 febbraio 2007.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale">
    <intervention id="1-006" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, ho un paio di questioni da sottoporre a lei e al Segretario generale dell’Assemblea. Già giovedì scorso ho saputo che questo pomeriggio, prima dell’inizio della plenaria, era in programma una cerimonia in memoria delle vittime del terrorismo. Sono certo che tale cerimonia fosse del tutto appropriata e all’insegna della dignità, e non nutro alcun dubbio su tale fatto, poiché reputo importante l’occasione e la necessità di tale commemorazione.</p>
      <p sl="de">Non riesco però ad accettare il modo in cui è stata preparata e realizzata, e, rivolgendomi al Segretario generale, signor Harald Rømer, devo dire che intendo seguire con rigore quanto egli aveva detto nella Conferenza dei presidenti lo scorso giovedì; di conseguenza, al cospetto della plenaria faccio presente che, in qualità di presidente del mio gruppo, non sono stato affatto avvertito dell’evento. Non so se i membri o i presidenti degli altri gruppi ne erano stati informati, ma in ogni caso io non ho ricevuto alcuna comunicazione. Quando, giovedì scorso, ho chiesto a lei e al Segretario generale informazioni sulla preparazione, mi fu detto – e lei ha lasciato rispondere il Segretario generale – che l’evento era stato organizzato di stretto concerto con la commissione per le libertà civili, la giustizia e gli affari interni e, visto che mi pareva un’ottima spiegazione, mi sono dichiarato soddisfatto della risposta.</p>
      <p sl="de">Da allora ho poi appreso che né il vicepresidente di tale commissione, onorevole Lambrinidis – che è membro del mio gruppo – né la coordinatrice del mio gruppo, onorevole Roure, hanno più saputo nulla.</p>
      <p sl="de">Credo che quest’Assemblea si sia guadagnata il diritto di prendere parte a cerimonie di questo genere, e sarei stato lieto di presenziarvi in veste di presidente di gruppo. Non credo sia utile che in questo edificio si svolgano attività del Parlamento o iniziative di questo tipo senza la presenza dei deputati di quest’Aula, quindi chiedo che la prossima volta che si organizzeranno e si terranno eventi di questo genere – che, come ho detto sono appropriati – sia svolto un lavoro migliore.</p>
    </intervention>
    <intervention id="1-007" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Personalmente, in qualità di Presidente di quest’Assemblea, pensavo proprio che la procedura fosse la stessa dell’anno scorso; controlleremo se sono intervenuti cambiamenti. Io stesso ho presieduto la cerimonia dalle 15.00 e avrei dovuto continuare fino alle 15.30, ma poi la seduta si è prolungata, visto che i giovani – che è stato molto bello vedere in tale sede, direi – e i presidenti di gruppo non sono stati rigorosi nel mantenersi nel loro tempo di parola, il Presidente non è riuscito fermarli dopo i quattro minuti a testa che avevano a disposizione, quindi non sono riuscito a essere puntuale all’importantissimo appuntamento delle 15.30.</p>
      <p sl="unknown">La cerimonia è durata fino a qualche minuto prima delle 16.00. La seduta prima delle 15.00 è stata presieduta dall’onorevole Cavada, il presidente della commissione per gli affari interni; il relatore era l’onorevole Sifunakis, membro del suo gruppo, ed era presente anche il Commissario Špidla. Raccomando che si controllino le procedure della volta scorsa rispetto a quelle di quest’anno. Per il prossimo anno – e le sono grato per aver affermato l’opportunità dell’iniziativa – chiederò che ci sia un po’ più di trasparenza alla prossima occasione, ma c’è una cosa che non è possibile: l’Aula era affollata, c’erano 580 giovani e, se invitassimo tutti i deputati del Parlamento, non ci sarebbe abbastanza spazio. Dovremmo però pensare a come l’Assemblea possa essere debitamente rappresentata attraverso i gruppi politici. Siamo d’accordo su questo?</p>
    </intervention>
  </section>
  <section id="creitem3" title="3. Dichiarazione della Presidenza">
    <intervention id="1-009" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Desidero formulare una dichiarazione, riallacciandomi anche all’argomento di cui si discuteva prima. Ieri – domenica 11 marzo – ricorreva il terzo anniversario dell’attentato terroristico di Madrid dell’11 marzo 2004 in cui sono state uccise 192 persone. Il giorno di questo orrendo evento è diventata la Giornata di commemorazione per le vittime del terrorismo. E’ un giorno dedicato a mantenere viva la memoria – la memoria delle vittime del terrorismo – e il cordoglio per loro e le loro famiglie, per coloro che hanno perso la vita e anche per coloro che ancora soffrono sia a livello fisico che psicologico.</p>
      <p sl="unknown">E’ una giornata dedicata a tenere alta la coscienza, poiché, dopo l’attentato di Madrid, con l’attentato dinamitardo di Londra del 7 luglio 2005 è aumentato il numero di vittime nell’Unione europea e anche nel mondo; accade ancora eccessivamente di frequente che troppe persone rimangano uccise dalla violenza che scaturisce dal fanatismo. Il terrorismo costituisce un attacco alla libertà e alla democrazia. Il terrorismo rappresenta il tentativo di dominare gli eventi attraverso una violenza cieca e così facendo si vogliono distruggere i valori che sono il fondamento stesso dell’Unione europea e dei suoi Stati membri. Il terrorismo è un crimine che non può essere tollerato in alcuna circostanza. Rappresenta uno dei maggiori pericoli per la sicurezza, la stabilità e i valori democratici della comunità internazionale e si configura altresì come un assalto diretto contro i nostri cittadini.</p>
      <p sl="unknown">L’Unione europea e la comunità internazionale di paesi devono essere determinate nella lotta contro il terrorismo in ogni sua forma. Non ci può essere alcuna giustificazione per il terrorismo e nella lotta per contrastarlo non possiamo permetterci alcuna debolezza; per tale ragione occorre un’Europa forte e unita. Se vogliamo combatterlo efficacemente, dobbiamo trascendere la semplice prassi di stretta cooperazione e sviluppare una politica comune coerente, atta a soddisfare le esigenze della gente, che al contempo rispecchi il nostro concetto di diritti umani e di dignità umana.</p>
      <p sl="unknown">Voglio inoltre ribadire che quest’Assemblea non reputa che Guantánamo sia compatibile con l’ordinamento giuridico europeo e dobbiamo assicurare, riunendoci nella lotta contro il terrorismo in Europa, che la nostra offensiva sia coerente con i valori che ci siamo impegnati a difendere.</p>
      <p sl="unknown">In occasione di questa giornata di commemorazione per le vittime del terrorismo, dobbiamo reiterare la nostra volontà di contrastare il terrorismo in qualsiasi forma si presenti e dobbiamo intraprendere le azioni necessarie a tal fine. Non dobbiamo dimenticare le vittime del terrorismo; punire i loro assassini è un debito che abbiamo nei loro confronti, ma una politica determinata deve anche perseguire il fine della prevenzione, nella misura del possibile, del terrorismo e delle azioni terroristiche nel territorio comunitario e in ogni altro paese del mondo nel rispetto dei principi della comunità internazionale e del nostro ordinamento giuridico.</p>
      <p sl="unknown">Quest’anno, il 5 marzo, Daniele Mastrogiacomo, un giornalista italiano, corrispondente dall’Afghanistan per il quotidiano “La Repubblica”, è stato rapito dai talebani. Stava semplicemente svolgendo il proprio lavoro, ossia quello di riportare le notizie sulla situazione nel paese. Desidero approfittare di questa opportunità per esprimere la solidarietà di quest’Assemblea e mia personale alla famiglia di Mastrogiacomo e al quotidiano “La Repubblica”.</p>
      <p sl="unknown">A nome del Parlamento desidero inoltre esprimere la medesima solidarietà al cittadino tedesco che è stato rapito in febbraio in Iraq insieme al figlio. Chiediamo ed esortiamo le persone che tengono prigioniero Mastrogiacomo e l’organizzazione Kataib Siham al-Haq , responsabile del rapimento dei due cittadini tedeschi da lungo tempo residenti in Iraq, a liberare gli ostaggi al più presto senza far loro alcun male. Non possiamo infatti permetterci di subire il ricatto della violenza.</p>
      <p sl="unknown">Ora chiedo agli onorevoli deputati di ricordare le vittime del terrorismo.</p>
      <a text="(Il Parlamento, in piedi, osserva un minuto di silenzio)"/>
    </intervention>
  </section>
  <section id="creitem4" title="4. Presentazione di documenti: vedasi processo verbale"/>
  <section id="creitem5" title="5. Dichiarazioni scritte (articolo 116): vedasi processo verbale"/>
  <section id="creitem6" title="6. Interrogazioni orali e dichiarazioni scritte (presentazione): vedasi processo verbale"/>
  <section id="creitem7" title="7. Trasmissione di testi di accordo da parte del Consiglio: vedasi processo verbale"/>
  <section id="creitem8" title="8. Petizioni: vedasi processo verbale"/>
  <section id="creitem9" title="9. Storni di stanziamenti: vedasi processo verbale"/>
  <section id="creitem10" title="10. Seguito dato alle posizioni e risoluzioni del Parlamento: vedasi processo verbale"/>
  <section id="creitem11" title="11. Composizione del Parlamento: vedasi processo verbale"/>
  <section id="creitem12" title="12. Composizione delle commissioni e delle delegazioni: vedasi processo verbale"/>
  <section id="creitem13" title="13. Composizione dei gruppi politici: vedasi processo verbale"/>
  <section id="creitem14" title="14. Firma di atti adottati in codecisione: vedasi processo verbale"/>
  <section id="creitem15" title="15. Ordine dei lavori">
    <intervention id="1-022" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">E’ stata distribuita la versione definitiva del progetto di ordine del giorno, elaborata dalla Conferenza dei presidenti nella riunione dell’8 marzo 2007 ai sensi degli articoli 130 e 131 del Regolamento. Sono state presentate le seguenti proposte di modifica:</p>
      <p sl="unknown">Per quanto riguarda lunedì</p>
      <p sl="unknown">Il gruppo PSE ha proposto che non siano presentate risoluzioni a chiusura del dibattito sull’interrogazione orale alla Commissione sull’azione della Comunità in materia di assistenza sanitaria transfrontaliera. Chi intende intervenire a favore della richiesta?</p>
    </intervention>
    <intervention id="1-023" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, il mio gruppo ritiene che la proposta della commissione per l’ambiente, la sanità pubblica e la sicurezza alimentare di presentare un’interrogazione orale con discussione insieme alla risoluzione sulle prestazioni sanitarie transfrontaliere sia inopportuna per la semplice ragione che la commissione per il mercato interno e la protezione dei consumatori, supportata dalla commissione per l’occupazione e gli affari sociali, sta attualmente discutendo una proposta di relazione sul medesimo argomento, ossia sui servizi sanitari nell’Unione europea. Il voto su tale risoluzione rischia di essere ridondante e soprattutto di troncare i dibattiti che si stanno svolgendo in due commissioni.</p>
      <p sl="fr">Il mio gruppo porrebbe quindi sottoscrivere solamente la presentazione dell’interrogazione orale con la relativa discussione, ma chiede che la risoluzione sia sospesa e sia invece affrontata simultaneamente alla relazione della commissione competente.</p>
      <p sl="fr">Dalle informazioni in mio possesso posso dire che la relazione dovrebbe essere in programma nella plenaria di maggio. Esorto quindi a evitare duplicazioni e invito a svolgere un serio lavoro parlamentare. In altri termini, chiedo di aspettare che sia disponibile la relazione della commissione competente nel merito.</p>
    </intervention>
    <intervention id="1-024" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, in realtà non posso far altro che ripetere quanto è già stato detto dal collega, onorevole Goebbels. Noi membri della commissione per il mercato interno e la protezione dei consumatori stiamo attualmente lavorando a una relazione complessiva, che integrerà anche i pareri della commissione per l’ambiente, la sanità pubblica e la sicurezza alimentare, della commissione per l’occupazione e gli affari sociali e della commissione giuridica.</p>
      <p sl="de">Sarebbe naturalmente buona cosa se il lavoro in corso in seno alla nostra commissione non venisse pregiudicato dall’adozione di una risoluzione che è stata messa insieme nell’arco di tre giorni, mentre noi da varie settimane lavoriamo per redigere un documento valido che, speriamo, possa godere di un ampio sostegno. Credo che sia opportuno tenere un dibattito – sicuramente possiamo sottoscrivere questo aspetto – ma senza adottare una risoluzione.</p>
    </intervention>
    <intervention id="1-025" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, pur apprezzando i modi cortesi e moderati con cui è stata presentata la richiesta dai colleghi dell’altro schieramento, devo far presente che, a mio avviso, essa si fonda su un fraintendimento. Sono comunque grato per il loro supporto. Ad ogni modo non stiamo parlando di due dibattiti sullo stesso argomento, bensì sulla relazione della commissione per il mercato interno e la protezione dei consumatori – che non è ancora stata completata – che verte sull’esclusione dei servizi sanitari dalla direttiva sui servizi. Il parere della commissione per l’ambiente, la sanità pubblica e la sicurezza alimentare sta per essere ultimato per la commissione incaricata nel merito e a tempo debito avremo un dibattito in piena regola.</p>
      <p sl="en">La risoluzione che proponiamo però non verte sui servizi, ma sui pazienti.</p>
      <a text="(Applausi)"/>
      <p sl="en">Essa verte sulle conseguenze che ricadono sui malati a seguito delle sentenze della Corte europea di giustizia.</p>
      <p sl="en">Quando i colleghi dicono che il dibattito potrebbe non essere tempestivo, hanno ragione perché è già molto in ritardo. La risoluzione non è stata messa insieme in tre giorni, ma è stata redatta dalla commissione per l’ambiente lo scorso dicembre, quando è stata approvata all’unanimità in seno alla stessa commissione. Il Commissario Kyprianou, che è competente per la sanità, ci ha detto in numerose occasioni che attendeva la risoluzione e ha chiesto il motivo per cui non gli era ancora pervenuta, poiché sapeva che era stata approvata. Di conseguenza, essa è da tempo attesa. E’ una questione assai diversa rispetto alla relazione della commissione per il mercato interno e la protezione dei consumatori, cui presteremo la debita attenzione quando sarà presentata. Ad ogni modo, per ora chiedo al Parlamento di accogliere la richiesta di allegare una risoluzione all’interrogazione orale, che non ci è stata presentata in gennaio o in febbraio, ma che sicuramente potrà essere presentata adesso in marzo.</p>
      <a text="(Applausi)"/>
    </intervention>
    <intervention id="1-027" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, onorevoli colleghi, nel voto del 24 gennaio scorso su questa relazione la commissione per l’agricoltura e lo sviluppo rurale si è spaccata: su 43 membri presenti, 22 hanno votato a favore, 15 hanno votato contro e 6 si sono astenuti.</p>
      <p sl="fr">La relazione, che s’intitola “La biotecnologia: prospettive e sfide per l’agricoltura in Europa”, ha scatenato diverse reazioni e non solo nel mio gruppo proprio e soprattutto perché si focalizza sugli OGM, pur essendo la biotecnologia una materia ben più vasta.</p>
      <p sl="fr">Per tale ragione e a fronte del rischio che ne deriva, ossia che una relazione assolutamente fondamentale per un argomento così importante non veda la luce, sarebbe opportuno rinviare la relazione alla commissione per l’agricoltura e lo sviluppo rurale affinché sia riesaminata in modo che forse si potrà giungere a una proposta più equilibrata e sostenuta da un voto più consistente. Ne ho parlato anche con l’onorevole Virrankoski, che ringrazio per il costruttivo incontro che abbiamo avuto la settimana scorsa; d’altro canto, anche il nostro coordinatore, onorevole Busk, pare sia dello stesso avviso a giudicare dal messaggio di posta elettronica che mi ha mandato.</p>
    </intervention>
    <intervention id="1-028" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la biotecnologia offre grandissime opportunità all’agricoltura europea, pur comportando anche sfide. Per tale ragione una relazione come questa non può essere trattata come una questione nettamente definita: deve invece essere esaminata con attenzione e senza pregiudizi. Di conseguenza, sono a favore del rinvio in commissione in modo da avere più possibilità di raccogliere il maggior sostegno possibile in plenaria.</p>
    </intervention>
    <intervention id="1-030" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Chiedo che il dibattito sulla caccia a Malta si concluda senza una risoluzione, poiché ritengo che siffatta risoluzione sia superflua e ingiustificata per tre motivi. In primo luogo la caccia in primavera di per sé è illegale, ma è consentita da una deroga che la legislazione europea prevede per lo svolgimento della caccia in tale periodo dell’anno. In secondo luogo il ricorso alla deroga per consentire la caccia in primavera è stato oggetto specifico di negoziati tra Malta e l’Unione europea nel periodo antecedente all’adesione, e quindi non sussistono ragioni per riaprire questo capitolo. In terzo luogo, se la caccia in primavera fosse abolita, tale divieto dovrebbe essere imposto su basi scientifiche e non in risposta a pressioni politiche.</p>
    </intervention>
    <intervention id="1-031" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Concordo con il collega, onorevole Busuttil. In questo caso si parla di un accordo tra l’Unione europea e Malta, che è stato approvato sia dal Parlamento che dalla maggioranza della popolazione di Malta e di Gozo nel mio paese. Credo che a questo punto sia inutile presentare una risoluzione che contrasta rispetto a quanto è stato deciso tra il popolo maltese e l’Unione europea, poiché in tal modo invieremmo un segnale sbagliato a tutti i cittadini europei, ossia che l’Unione europea prima sottoscrive un accordo e dopo un po’ cerca di sospenderlo. Non credo quindi sia il momento di presentare una risoluzione su questo argomento.</p>
    </intervention>
    <intervention id="1-032" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, la ragione per cui abbiamo chiesto e accettato questo dibattito e per cui si rende necessaria una risoluzione, risiede proprio nel mancato rispetto da parte di Malta degli accordi convenuti. E’ proprio questo evidentemente il problema! Altrimenti non sarebbe stata presentata una risoluzione né ci sarebbero pervenuti i risultati e raccomandazioni molte esplicite di una Fact-finding mission svoltasi a Malta, né la Commissione avrebbe raccomandato al governo di Malta, come i miei onorevoli colleghi sanno benissimo, di non autorizzare quest’anno la caccia in primavera nel paese, visto quanto verificatosi negli anni precedenti.</p>
      <p sl="it">Pertanto, la ragione per cui si chiede la discussione e una risoluzione è esattamente il contrario di quanto sostengono i miei colleghi: essendovi una violazione del diritto comunitario e dovendo apparentemente legiferare di meno, è bene che ci occupiamo dell’applicazione di tale diritto. Spero che l’Aula seguirà la decisione già adottata in precedenza di elaborare una risoluzione su questo tema.</p>
    </intervention>
    <intervention id="1-034" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, è bene aprire l’ordine del giorno in questo modo, con un breve dibattito sulla dichiarazione di Berlino. Se la dichiarazione ha un valore, credo sia meglio discuterla brevemente e di prima mattina anziché alla fine di un dibattito lungo e magari anche problematico sul Consiglio in cui i vari gruppi premono in direzioni diverse. Ritengo sia certamente opportuno tenere prima un dibattito di un’ora sulla dichiarazione di Berlino seguito da una discussione esaustiva sul Consiglio.</p>
    </intervention>
    <intervention id="1-036" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, sappiamo che la Giornata della donna in Iran si è contraddistinta per la violenta repressione delle manifestazioni delle donne. Nelle ultime settimane le pressioni sulle organizzazioni femminili in Iran si sono complessivamente intensificate, e per questo motivo riteniamo sia più rilevante e urgente dibattere questo argomento anziché la questione inerente alla Nigeria.</p>
    </intervention>
    <intervention id="1-037" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, pur essendo certo che l’onorevole Gahler abbia ragione ad affermare l’importanza di un problema che non deve essere messo in ombra, credo comunque che non dovremmo accantonare la questione della Nigeria per privilegiare un altro argomento.</p>
      <p sl="de">Propongo pertanto che sia mantenuto il punto sulla Nigeria nell’ordine del giorno e che si discuta della questione delle donne in Iran nel corso della prossima sessione di Bruxelles, ad esempio nell’ambito di una breve interrogazione orale alla Commissione o al Consiglio sulle azioni che tali Istituzioni intendono avviare per sostenere le donne in questo paese. Saremmo lieti di sostenere questa soluzione, ma stavolta dobbiamo mantenere l’ordine del giorno così com’è. In tal senso sono contrario alla proposta, ma al contempo sono aperto alla possibilità di tenere una discussione approfondita su questo tema un’altra volta – ossia nel corso della prossima sessione.</p>
    </intervention>
  </section>
  <section id="creitem16" title="16. Interventi di un minuto su questioni di rilevanza politica">
    <intervention id="1-040" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-041" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, stando alle ultime statistiche, i costi eccessivi della telefonia mobile sono lievitati nella sfrenata corsa competitiva tra le varie aziende. In questo scenario specifico chi ci perde in termini assoluti sono i cittadini. La signora Commissario Reding e la commissione per la cultura e l’istruzione avevano giustamente deciso di mettere fine, con un regolamento, ai costi telefonici eccessivi negli Stati membri, chiedendo una riduzione delle tariffe in tutti i paesi europei e proponendo l’introduzione di una tariffa standard per le chiamate in roaming .</p>
      <p sl="el">I cittadini spagnoli come gesto di protesta contro i costi di roaming ultimamente hanno organizzato un boicottaggio non usando i propri telefoni cellulari per un giorno. La loro azione ha avuto successo. E’ stato questo l’unico modo di protestare che ha fatto comprendere alle aziende di telefonia che non possono continuare a tenere una siffatta condotta verso i consumatori allorché i profitti negli ultimi anni segnano una crescita esponenziale. E’ stata la prima reazione positiva e noi, in qualità di Parlamento europeo, siamo tenuti a sostenerla e al contempo esprimiamo apprezzamento per la determinazione degli spagnoli. Il loro è un esempio che altri cittadini dell’Unione europea devono seguire.</p>
    </intervention>
    <intervention id="1-042" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, ricorderà che recentemente le ho scritto una lettera. La ringrazio per la risposta pronta e positiva. Una delle questioni che avevo portato alla sua attenzione era il fatto che, soprattutto in considerazione del Vertice che si è appena svolto e dell’enfasi assegnata al cambiamento climatico, è importante che il Parlamento europeo dia l’esempio e definisca una strategia interna in modo da garantire neutralità rispetto al carbonio, poiché diventa difficile dettare agli altri la condotta che devono assumere se noi per primi non siamo virtuosi.</p>
      <p sl="en">Sono stato molto lieto di apprendere nella sua risposta che il nuovo Segretario generale redigerà una proposta per assicurare tale neutralità in Parlamento. Voglio quindi invitarlo a procedere il più rapidamente possibile per rafforzare il successo del Vertice di primavera sul cambiamento climatico e, in particolare, lo invito a guardare alle difficoltà che abbiamo in relazione alle tre sedi di lavoro e alle modalità con cui possiamo assicurare neutralità rispetto al carbonio in tale contesto.</p>
    </intervention>
    <intervention id="1-043" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Titley, non accade spesso che il Presidente del Parlamento venga ringraziato per il suo operato. Lo apprezzo molto e mi sento incoraggiato a continuare sulla stessa linea.</p>
    </intervention>
    <intervention id="1-044" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Nel 1848 un’ondata di rivoluzioni civili democratiche ha spazzato l’Europa, affermando i valori che adesso sono il fondamento della moderna comunità europea di oggi. I popoli d’Europa lottarono per avere i diritti civili, libere elezioni, parlamenti nazionali indipendenti, in breve per avere una costituzione atta a garantire tutte queste istanze.</p>
      <p sl="hu">Questa settimana, precisamente il 15 marzo, Budapest commemora la rivoluzione di quel periodo. Questa è la nostra festività nazionale più importante che vorremmo celebrare con dignità. I tragici eventi verificatesi nel corso delle ultime commemorazioni della rivolta del 1956, le brutali azioni della polizia contro dimostranti civili pacifici mi spingono a lanciare un appello dalla sede del Parlamento europeo al governo ungherese, affinché consenta una commemorazione dignitosa e pacifica, rimuovendo altresì le barriere illegali erette quattro mesi fa intorno alla sede dell’emiciclo ungherese.</p>
      <p sl="hu">Inoltre, chiedo al ministro incaricato dell’Ordine pubblico di rispettare i diritti fondamentali dei cittadini ungheresi, come chiesto dal Commissario Frattini, e di astenersi dall’intimidire coloro che festeggiano in maniera pacifica ricorrendo all’uso di pericolose pallottole di gomma e di altre armi che provocano gravi lesioni, e di evitare ogni forma di intervento violento.</p>
    </intervention>
    <intervention id="1-045" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, nel corso dell’ultimo fine settimana sono stati consegnati alla rivista tedesca Der Spiegel documenti che dimostrerebbero, o si prefigerebbero tale obiettivo, che lo scambio di energia a Lipsia è stato oggetto di manipolazioni. Le reazioni alla notizia in Germania sono state comprensibilmente molto accese, ma è necessaria anche una risposta europea.</p>
      <p sl="de">Gli scambi di energia in Europa sono interconnessi e, se i prezzi sono stati artificialmente gonfiati a Lipsia, l’episodio è destinato ad avere ricadute anche in altri paesi e quindi esorto la Commissione ad attivarsi nei confronti di siffatte accuse, che ledono la credibilità del mercato interno europeo dell’energia e che sono altresì oggetto di interesse dei consumatori che potrebbero infatti aver subito perdite per miliardi di euro.</p>
    </intervention>
    <intervention id="1-046" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Desidero attirare l’attenzione dell’Assemblea sui servizi di traduzione e di interpretazione. La qualità di tali servizi non è adeguata, e ho cercato di capirne il motivo. Pare che nel nostro ufficio, anziché assumere traduttori e interpreti su base permanente, la sezione di traduzione e di interpretazione abbia cominciato ad avvalersi di una grande quantità di personale temporaneo. Di conseguenza, i requisiti di qualità della traduzione e dell’interpretazione si sono abbassati. Secondo le spiegazioni rilasciate, si tratta di una misura per contenere i costi. Da quattro mesi ormai cerco infatti di fare a meno degli interpreti nelle commissioni in cui sono l’unica rappresentante del mio paese, ma non ci riesco. Ricondurrei poi tutti questi fattori al fatto che sussistono problemi di gestione nel servizio di traduzione e di interpretazione e chiedo fermamente al gruppo di lavoro che è stato costituito per attuare riforme in Parlamento di considerare la questione della qualità della gestione nei servizi di traduzione e di interpretazione nel contesto delle sue delibere.</p>
    </intervention>
    <intervention id="1-047" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">Signor Presidente, come molti europarlamentari sanno, venerdì scorso si sono svolte le elezioni per l’Assemblea dell’Irlanda del Nord. La stragrande maggioranza dei 108 membri di questa nuova Assemblea si è espressa a favore della creazione di un governo decentrato il prossimo 26 marzo. Ian Paisley e il DUP si sono assicurati un mandato politico dagli elettori in virtù delle politiche che egli sta attualmente perseguendo. Esorto il dottor Paisley e il suo partito a compiere un passo storico definitivo e formare quindi un governo decentrato nell’arco di due settimane.</p>
      <p sl="en">Il Parlamento europeo ha sempre sostenuto il processo di pace in Irlanda del Nord e spero che continuerà a farlo. L’Unione europea infatti ha contribuito a sostenere programmi come l’iniziativa transfrontaliera INTERREG, il Fondo di pace e di riconciliazione e il Fondo internazionale per l’Irlanda.</p>
      <p sl="en">Il 24 marzo 2007 festeggeremo il 50° anniversario della fondazione dell’Unione europea. E’ la celebrazione di un progetto politico di grande successo grazie al quale i leader europei hanno messo da parte le loro differenze e hanno scelto la via della pace anziché imboccare quella della guerra. Sarebbe davvero emblematico se in Irlanda del Nord si formasse un nuovo governo due giorni dopo questi grandi festeggiamenti europei, in questo modo infatti si compirebbe un passo molto importante per la costruzione della pace e della riconciliazione tra tutti i popoli dell’Irlanda del Nord.</p>
      <p sl="en">Infine, sono lieto che il Parlamento europeo oggi ricordi la Giornata europea per le vittime del terrorismo. Non dobbiamo mai dimenticare coloro che sono morti o che sono stati feriti per mano dei terroristi, siano essi in Irlanda, in Europa o in altre parti del mondo.</p>
    </intervention>
    <intervention id="1-048" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, la scorsa settimana ho letto con interesse e con turbamento le conclusioni di una relazione in cui si dimostra che dal 2002 il tempo complessivo dedicato all’educazione fisica nelle scuole europee segna un calo continuo. Infatti, il mio paese, l’Irlanda, è uno dei fanalini di coda con un minimo di 30 minuti e un massimo di soli 60 nei vari programmi scolastici.</p>
      <p sl="en">L’obesità infantile è in crescita in tutta Europa. In effetti il fenomeno è cinque volte più diffuso oggi rispetto al dopoguerra. Solo in Irlanda, stando al ministero per la Salute e per l’infanzia, 300 000 bambini sono sovrappeso o sono obesi.</p>
      <p sl="en">L’obesità che si riscontra oggi nei bambini costerà molto cara alla società nel lungo termine sia da un punto di vista economico che sul versante sociale. In termini di costi diretti l’obesità assorbe il 6 per centro dei costi complessivi per la sanità in Irlanda. L’obesità è direttamente collegata a molte gravi malattie quali il diabete di tipo 2, cardiopatie, ictus , ipertensione e alcuni tipi di cancro.</p>
      <p sl="en">In siffatto contesto è senza dubbio giunto il momento che l’Unione europea inneschi un cambiamento promuovendo una strategia efficace e realistica nel settore, dotata di elementi di misurazione per gli Stati membri.</p>
    </intervention>
    <intervention id="1-049" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">E’ stato con grandissima gioia e anche con un certo senso di compiacimento che il 1° marzo io e il collega, onorevole Kinga Gál, abbiamo avuto l’onore di partecipare, in qualità di rappresentanti del Parlamento europeo, all’inaugurazione dell’Agenzia europea per i diritti dell’uomo. Benché le opinioni dell’élite politica fossero spaccate lungo tutto l’arco del processo, alla fine siamo riusciti a creare un organismo in seno all’Unione europea per affrontare in maniera strutturata il tema dei diritti umani. Gran parte del merito va al Vicepresidente della Commissione Frattini per la sua dedizione, alla Presidenza per l’apertura al compromesso e – ultimo, ma non per questo meno importante – al Parlamento europeo.</p>
      <p sl="hu">E’ arrivato il momento per coloro che sinora si erano mostrati scettici di accettare l’esistenza dell’Agenzia per i diritti dell’uomo e di accordare il loro sostegno in futuro. Sia chiaro che la decisione politica del Consiglio ha reso possibile – seppur tale provvedimento non sia parte dell’ordinamento giuridico – estendere le indagini al terzo pilastro e quindi anche alla cooperazione di polizia.</p>
      <p sl="hu">Onorevole Schmitt, quest’Aula non è il luogo adatto per lanciare nebulose accuse contro Budapest. Occorre invece rivolgersi all’Agenzia che dal 1° marzo opera ed è competente in materia affinché siano svolte indagini. Onorevole Schmitt, sono loro gli esperti in materia.</p>
    </intervention>
    <intervention id="1-050" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Quanto ha affermato la collega, onorevole Kósáné Kovács, sull’Agenzia per i diritti dell’uomo creata il 1° marzo è assolutamente vero. Tengo però a precisare, signor Presidente, onorevoli colleghi, che il lavoro dell’Agenzia non è cominciato con le cerimonie di inaugurazione. Il vero lavoro sta cominciando solo adesso con l’assunzione di decisioni sulla pianificazione, sul lavoro e sulla squadra che sarà selezionata per guidare questa nuova agenzia in modo che possa soddisfare le aspettative identificate dall’Europa, dal Parlamento europeo, dai colleghi e da me in veste di relatore. Infatti il compito di questa Agenzia sarà quello di dedicarsi a tutti i problemi giuridici fondamentali che sussistono nei vecchi ma soprattutto dei nuovi Stati membri, aiutandoli a tradurre nella realtà quotidiana i principi elementari dell’UE, i principi dello Stato di diritto.</p>
    </intervention>
    <intervention id="1-051" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, nella baia di Cadice presso la cittadina di Puerto Real in Spagna la multinazionale Delphi minaccia di chiudere gli impianti, lasciando senza lavoro 1 600 dipendenti e altri 4 500 lavoratori dell’indotto.</p>
      <p sl="es">Si tratta di una delle molte multinazionali che hanno ricevuto aiuti pubblici, oltre 60 milioni di euro, al fine di tenere attiva la produzione.</p>
      <p sl="es">Inoltre, la società si era impegnata a mantenere tali posti di lavoro fino al 2010.</p>
      <p sl="es">Siamo in presenza di un altro scandaloso caso di delocalizzazione che interessa l’Unione europea. Chiedo alla Commissione e allo stesso Parlamento di cercare di legiferare in maniera chiara allo scopo di impedire questo genere di pirateria. Ci sono infatti imprese che ricevono aiuti pubblici e poi immediatamente chiudono la società, la delocalizzano e lasciano in mezzo alla strada migliaia di lavoratori.</p>
      <p sl="es">La baia di Cadice non è in grado di sopportare questa crisi. Pertanto faccio direttamente appello alla Commissione europea affinché ci aiuti e mi rivolgo altresì alle istituzioni, nella fattispecie alla Junta de Andalucía , alle autorità locali interessate e ai sindacati affinché sia scongiurata questa chiusura.</p>
    </intervention>
    <intervention id="1-053" speaker_id="37450" name="Viorica-Pompilia-Georgeta MOISUC" is_mep="True" mode="spoken" nationality="Romania" birth_date="08-04-1934" birth_place="Bucureşti" p_group="Non" m_state="RO">
      <p sl="it">Intervenţia mea se referă la o situaţie cumplită care s-a petrecut în luna februarie în zona de la răsărit de Nistru, care este şi zonă de frontieră a Uniunii Europene. În luna februarie, bande teroriste din zona aceasta au distrus complet un cimitir situat lângă oraşul Tighina din Republica Moldova, unde erau înhumaţi 365 de soldaţi, ofiţeri români, germani şi suedezi din primul şi din al doilea război mondial. Cimitirul a fost organizat de Fundaţia Regina Maria a României în 1926. Crucile au fost aruncate la gunoi, osemintele au fost amestecate cu pământul. Zona a fost nivelată şi construită o platformă pe care se va ridica un monument al soldatului sovietic eliberator.</p>
      <p sl="it">Acesta este un act de vandalism, demn de practicile staliniste, petrecut într-o zonă extrem de bulversată de perpetuarea la nesfârşit a actelor teroriste la Vest de Nistru, în zona Republicii Moldova, la adăpostul armatelor ruse situate în Transnistria.</p>
      <p sl="it">Este clar că securitatea Uniunii Europene la est este ameninţată şi se impune o poziţie fermă. Fac apel la toţi colegii din Parlamentul European să semneze declaraţia pe care am pregătit-o pentru a se putea lua o decizie fermă în această problemă.</p>
    </intervention>
    <intervention id="1-054" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, onorevoli colleghi, al torneo di tennis di Wimbledon di quest’anno la vincitrice della competizione femminile finalmente riceverà lo stesso premio in denaro del collega maschio. Questa è una vittoria per le donne e va precisato che il Parlamento vi ha contribuito. Pagare deliberatamente e scientemente meno le donne è solo uno dei motivi per cui le donne nell’Unione europea guadagnano il 15 per cento in meno rispetto agli uomini. Sussistono però anche ragioni più nascoste: sono più le donne che lavorano a tempo parziale, che hanno contratti temporanei, che operano in settori con livelli retributivi inferiori, che hanno più difficoltà ad accedere a posizioni di responsabilità, eccetera.</p>
      <p sl="es">La parità di retribuzione è sancita nell’ordinamento europeo sin dalle sue origini, ma il divieto contro le discriminazioni non ha messo fine al divario retributivo. Per centrare l’obiettivo occorrono soluzioni coraggiose come quella messa in atto dal governo socialista del mio paese, la Spagna, il quale ha adottato una legge sulle pari opportunità. Sono inoltre lieta che in occasione dell’8 marzo il PSE abbia varato una campagna per condannare questa situazione. Chiedo all’Assemblea di aderirvi allo scopo di mettere fine una volta per tutte alla discriminazione retributiva contro le donne. Questo può essere il nostro obiettivo nell’Anno europeo delle pari opportunità.</p>
    </intervention>
    <intervention id="1-055" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Dopo la contaminazione da sodio e solforati di naftalene dall’Austria la settimana scorsa nei nostri fiumi sono comparse tracce di petrolio. E’ il sesto anno consecutivo che l’Austria inquina l’unico fiume ungherese intatto, il Rába. L’anno scorso, nel periodo della Presidenza austriaca, avevo lanciato in quest’Aula un appello al ministro austriaco Josef Pröll, che aveva promesso che entro la fine dell’estate l’inquinamento avrebbe avuto fine. Oltre a non fare nulla, ora si scarica addirittura petrolio nel fiume.</p>
      <p sl="hu">Signor Presidente, adesso basta! La delegazione ungherese del gruppo PPE-DE ha deciso di battersi unita contro altri episodi di inquinamento da parte dell’Austria e anche contro il piano di costruire un inceneritore di rifiuti nei pressi del confine austro-ungherese. Organizzeremo manifestazioni di protesta e cortei dinanzi ai ministeri provinciali austriaci, poiché non possiamo tollerare oltre che l’Austria, in spregio alle norme europee e alle promesse verbali e scritte che ci aveva rilasciato, debba inquinare questo comune fiume di frontiera.</p>
    </intervention>
    <intervention id="1-056" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, alla fine dell’anno gli Stati Uniti chiesero a due Stati membri dell’UE, la Polonia e la Repubblica ceca, il permesso di installare elementi di un meccanismo di difesa antimissilistico statunitense in Europa. Gli annunci iniziali dei rappresentanti di questi paesi non lasciavano adito a dubbi sul fatto che si trattasse di un’operazione bilaterale tra Stati Uniti, da una parte, e Polonia e Repubblica ceca, dall’altra. L’Alto rappresentante per la politica estera e di sicurezza comune, Javier Solana, ha poi espresso la medesima visione due settimane fa. Io non la condivido e credo che lo stesso valga per la maggioranza del Parlamento. La presenza di basi antimissilistiche statunitensi nel territorio europeo non riguarda solamente i cechi e i polacchi, ma ha una portata ben più ampia. Riguarda le relazioni tra Europa e Stati Uniti, tra UE e NATO e tra UE e Russia. In questo caso si applicano anche una serie di convenzioni sul disarmo. Inoltre la questione tocca le relazioni reciproche tra Stati membri dell’UE. In altre parole essa investe l’essenza stessa …</p>
      <a text="(Il Presidente interrompe l’oratore)"/>
    </intervention>
    <intervention id="1-057" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’Alto rappresentante Solana interverrà alla minitornata di Bruxelles.</p>
    </intervention>
    <intervention id="1-058" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, desidero esprime alcune considerazioni su tematiche ambientali.</p>
      <p sl="el">E’ universalmente noto che la pesca in tutto il mondo ha subito un pericoloso calo. Le ragioni sono varie, ma sono due le cause principali: una è l’inquinamento e l’altra è la pesca eccessiva.</p>
      <p sl="el">Non mi esprimerò sul grave problema dell’inquinamento, salvo per citare un dato statistico: negli ultimi 15 anni solo nel Mediterraneo sono state disperse 55 000 tonnellate di greggio a seguito di diversi incidenti in mare con conseguente inquinamento delle coste.</p>
      <p sl="el">Oggi desidero parlare della pesca eccessiva. In passato c’erano zone in mare che erano fuori dalla portata dell’attività antropica. Ora invece si pesca ovunque. Oggigiorno le aree protette nel Mediterraneo in totale sono solamente il 2 per cento, mentre, stando alle esortazioni degli scienziati, tale percentuale dovrebbe essere del 20 per cento. Sussiste una necessità ecologica di definire aree protette, dobbiamo estendere la rete Natura 2000 al mare. Altrimenti il futuro sarà catastrofico.</p>
      <p sl="el">Per concludere, aggiungo che i pescatori potranno anche essere scontenti, ma la misura che propongo è nel loro interesse. Se non prendiamo provvedimenti, presto il mare morirà e i pescatori, pur avendo imbarcazioni e reti, non avranno pesci da pescare.</p>
    </intervention>
    <intervention id="1-059" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, la settimana scorsa l’Unione europea ha annunciato piani per eliminare in modo graduale le lampadine a luce incandescente entro il 2009. Attualmente l’Europa consuma circa due miliardi di lampadine di questo genere all’anno e semplicemente non dispone della capacità produttiva per fabbricare due miliardi di lampadine alternative. Per soddisfare la nuova domanda servirebbero circa 300 nuove linee di produzione – ossia all’incirca 75 nuove linee di produzione per ciascuno dei 4 principali produttori europei di lampadine. Nessuno di loro attualmente dispone di più di 10 linee. Solamente il costo dei nuovi macchinari si aggirerebbe sui 450 milioni di sterline. Se questi piani dovessero essere attuati, allora le lampadine dovranno essere reperite altrove – probabilmente in Cina – sempre che tale paese sia in grado di soddisfare la domanda.</p>
      <p sl="en">Nessuno nel Consiglio dei ministri ha mai pensato di indagare sulla disponibilità di nuove lampadine prima di decidere di buttare via quelle vecchie? Questo è l’ennesimo esempio di quanto riesce meglio all’Europa, che sta forzando le imprese ad andarsene e distrugge l’occupazione.</p>
    </intervention>
    <intervention id="1-060" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, l’onorevole Ryan oggi ci ha ricordato che è la giornata di commemorazione delle vittime innocenti del terrorismo: è buona cosa per noi e per me, poiché nel mio paese, l’Irlanda del Nord, sono state oltre 3 500 le vittime innocenti del terrorismo, la maggior parte delle quali per mano dell’IRA.</p>
      <p sl="en">L’onorevole Ryan ha poi esortato il mio partito ad accogliere nel governo il partito dell’IRA, il Sinn Féin . Il mio partito ha riportato un magnifico risultato elettorale puntando sul fatto che il Sinn Féin deve comportarsi come ogni altro partito democratico. Che partito al mondo potrebbe essere ritenuto idoneo a formare un governo quando non sostiene la polizia dello stesso governo di cui vuole essere parte? Lo scorso fine settimana abbiamo avuto un orrendo esempio con un attacco sferrato dal Sinn Féin contro l’arresto e l’incriminazione di due ex componenti per tentato omicidio. Essi avevano cercato di uccidere un postino a sangue freddo.</p>
      <p sl="en">Fintantoché non arriveremo al punto in cui esiste un sostegno totale e assoluto per la polizia – e questa è solo una delle questioni – saremo sempre lungi dal ritenere che il Sinn Féin sia idoneo a formare un governo.</p>
    </intervention>
    <intervention id="1-061" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, si è usata spesso la parola “solidarietà” all’ultimo Consiglio europeo dedicato soprattutto al cambiamento climatico e a una politica energetica comune per l’Unione. E’ uno sviluppo positivo. L’Unione ha finalmente compreso che in questioni di tale importanza il successo può essere conseguito solo se si intraprendono azioni congiunte e solo se ci si unisce solidali nei rapporti con i partner esterni.</p>
      <p sl="pl">Sussistono però alcune preoccupazioni sul fatto che questa solidarietà espressa a voce possa essere semplicemente il frutto delle manovre e dei mercanteggiamenti che i leader politici europei tentano di ordire alle spalle dei cittadini. Il risultato di queste macchinazioni avrebbe dovuto sfociare in un’intesa sul Trattato costituzionale. I capi di Stato e di governo, la Presidenza tedesca e la Commissione europea non possono però ignorare la volontà sovrana del popolo francese e di quello olandese, che hanno bocciato il Trattato costituzionale. Essi inoltre devono tenere in considerazione le gravi riserve sul documento espresse in altri Stati membri.</p>
    </intervention>
    <intervention id="1-062" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Si conclude il punto all’ordine del giorno.</p>
    </intervention>
  </section>
  <section id="creitem17" title="17. Servizi sociali d’interesse generale nell’Unione europea (discussione)">
    <intervention id="1-065" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione (A6-0057/2007), presentata dall’onorevole Joel Hasse Ferreira a nome della commissione per l’occupazione e gli affari sociali, sui servizi sociali di interesse generale nell’Unione europea [2006/2134(INI) ].</p>
    </intervention>
    <intervention id="1-066" speaker_id="31730" name="Joel HASSE FERREIRA" is_mep="True" mode="spoken" role="relatore" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Signora Presidente, onorevoli colleghi, per me è stato un onore e una grande responsabilità redigere la relazione sui servizi sociali di interesse generale (SSIG). Mi ero proposto di stilare una relazione iniziale per delineare, da una parte, gli orientamenti generali delle mie analisi e, dall’altra, le proposte in materia. Ho ricercato l’accordo del gruppo parlamentare cui appartengo, ma ho altresì cercato un’intesa più ampia in ragione della struttura, dello stile e dell’approccio complessivo della relazione. In altre parole il consenso non era finalizzato solo al dibattito in seno alla commissione per l’occupazione e gli affari sociali, ma anche al dibattito in plenaria in Parlamento. Tale accordo era teso anche a ottenere il sostegno della maggioranza del Consiglio e della Commissione. Vorrei inoltre che la maggioranza delle organizzazioni sociali, che mi hanno aiutato molto nella stesura della relazione, a considerarla uno strumento utile di chiarificazione giuridica nel settore sociale e un mezzo per conferire una rinnovata visibilità e nuovo impeto ai SSIG a livello comunitario.</p>
      <p sl="pt">In novembre ho scritto che le motivazioni e la relazione presentata erano state concepite come contributo per rafforzare gli aspetti sociali del processo di integrazione europea, garantire la necessaria certezza giuridica per gli attori sociali e le autorità pubbliche e assicurare trasparenza finanziaria, la compatibilità prevista con le norme applicabili in materia di mercato interno e miglioramenti nella qualità dei servizi erogati in virtù del principio di sussidiarietà, tenendo conto della necessità di dare una forma concreta alla strategia di Lisbona nel settore del sociale. Alla luce di siffatta strategia sarebbe opportuno che il Parlamento accordi un sostegno significativo a questa relazione ed è altresì necessario il coinvolgimento delle organizzazioni sociali a livello europeo oltre che il relativo appoggio della Commissione, del Consiglio e degli Stati membri.</p>
      <p sl="pt">La relazione su cui domani sarete chiamati a votare tocca tantissime questioni che sono importanti affinché i SSIG possano funzionare correttamente. Mi preme sottolineare che i SSIG rappresentano mezzi appropriati per rafforzare la dimensione sociale della strategia di Lisbona, per soddisfare gli obiettivi dell’agenda sociale e per affrontare sfide quali la globalizzazione, i cambiamenti industriali, i mutamenti demografici, la migrazione e l’evoluzione dei modelli sociali e dell’occupazione, contribuendo quindi allo sviluppo dell’Europa sociale.</p>
      <p sl="pt">In questa relazione il Parlamento chiede alla Commissione e agli Stati membri di rispettare la diversità dei metodi di organizzazione e di gestione dei SSIG, delle loro risorse e dei metodi di finanziamento di tali servizi. Il Parlamento inoltre precisa che in alcuni Stati membri il decentramento dei poteri – in virtù del quale le autorità regionali e locali si assumono un maggiore controllo nell’erogazione dei SSIG – non è stato accompagnato da uno stanziamento commisurato delle risorse di bilancio necessarie a garantire un livello appropriato nella prestazione dei servizi. Il Parlamento pertanto chiede agli Stati membri di assicurare un trasferimento completo di poteri alle autorità regionali e locali in modo che per la prestazione dei SSIG siano stanziate risorse di bilancio adeguate.</p>
      <p sl="pt">La relazione raccomanda inoltre la convocazione di un forum sotto l’egida del Parlamento europeo che riunisca le organizzazioni sociali europee e i rappresentanti del Consiglio e della Commissione in modo da conferire una guida nella gestione del processo.</p>
      <p sl="pt">Onorevoli colleghi, con il vostro sostegno, questo processo progredirà verso il consolidamento dell’Unione europea e della dimensione sociale dell’Europa. Ritengo che sussistano le condizioni politiche per garantire che la Commissione, il Consiglio, le organizzazioni sociali e gli Stati membri si impegnino a fondo nel processo e che anche le imprese, i sindacati e le parti sociali vi prendano parte in maniera costruttiva e adeguata.</p>
      <p sl="pt">Con il nostro forte impegno saranno certamente presi i necessari provvedimenti affinché la situazione giuridica dei SSIG sia chiarita in maniera precisa; tali provvedimenti, a mio parere, dovranno essere presentati al Parlamento quanto prima possibile.</p>
      <p sl="pt">Sono convinto che, a partire da questa settimana, riusciremo a compiere passi avanti nella strada verso il chiarimento del ruolo dei SSIG e verso il rafforzamento degli aspetti sociali dell’Unione europea.</p>
    </intervention>
    <intervention id="1-067" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signora Presidente, ringrazio l’onorevole Hasse Ferreira per la relazione e per gli sforzi compiuti al fine di raggiungere un ampio consenso. Sono lieto che abbia ampiamente adottato l’approccio delineato dalla Commissione nella sua comunicazione dell’aprile 2006. Il contributo del Parlamento ai nostri dibattiti è molto importante per definire l’accesso sistematico ai servizi sociali di interesse generale (SSIG). Questo approccio è volto a chiarire l’osservanza delle norme comunitarie sui SSIG e a favorire la modernizzazione di tali servizi entro un quadro fisso e prevedibile, il che a sua volta assicurerà e consoliderà i loro principali obiettivi sociali.</p>
      <p sl="cs">La relazione dell’onorevole Hasse Ferriera sottolinea in particolare il ruolo vitale svolto dai SSIG in una parte importante del modello sociale europeo, la rilevanza di tali servizi per la strategia di Lisbona, la natura particolare dei SSIG e la necessità di chiarire il quadro giuridico in relazione a siffatti servizi in modo da renderlo più nitido e prevedibile. In proposito convengo pienamente che non si tratta di attuare norme economiche che sono in contrasto con i concetti di interesse generale e di coesione sociale. Le nostre azioni rientrano nell’opera messa in atto per conciliare la sfera economica e quella sociale, come messo in rilievo dalla relazione. In caso di controversie, però, l’interesse generale deve prevalere sulle norme del mercato interno e della concorrenza economica, come ha recentemente ricordato al Parlamento il Presidente della Commissione Barroso.</p>
      <p sl="cs">La relazione pone in luce la qualità sia per i servizi sociali per le persone che in termini di occupazione nel settore. Il Parlamento è giustamente categorico su questo punto. Dobbiamo però trovare il giusto equilibrio tra la protezione che si aspettano i prestatori di servizi e la qualità che legittimamente ricercano gli utenti e gli organismi che finanziano i servizi. Anche su questo aspetto il Presidente Barroso ci ha ricordato quanto sia importante che qualsiasi quadro sui servizi di interesse generale a livello europeo si basi su obiettivi come la qualità elevata, il giusto rapporto tra qualità e prezzo e l’accesso universale.</p>
      <p sl="cs">La Commissione intende avviare le discussioni in materia attraverso una consultazione con gli Stati membri e con altre parti interessate. Si affiderà poi ai risultati di tale consultazione e ovviamente anche ai pareri del Parlamento per determinare i passi successivi. Mi adopererò per garantire l’indispensabile certezza giuridica e innalzare la qualità dei servizi sociali, che al contempo dovranno ottemperare al principio di sussidiarietà. In tale spirito la Commissione sta vagliando la possibilità di presentare alcune proposte legislative, come ha indicato nella sua comunicazione dell’aprile 2006.</p>
      <p sl="cs">So che il Parlamento chiede una tempistica chiara sul termine della consultazione annunciata dalla Commissione. Posso assicurarvi che la consultazione sarà completata entro la fine di giugno. Accolgo inoltre con favore l’iniziativa del Parlamento di allestire un forum atto ad accompagnare il processo. Sarò lieto di rappresentare la Commissione in tale sede.</p>
    </intervention>
    <intervention id="1-068" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">relatore per parere della commissione per i problemi economici e monetari . – Signora Presidente, pur parlando ovviamente a nome del mio gruppo, intervengo primariamente come relatore per parere della commissione per i problemi economici e monetari.</p>
      <p sl="de">Non posso fare altro che convenire con il relatore, onorevole Hasse Ferreira, e sottoscrivere quanto ha affermato nella relazione, poiché i servizi di interesse generale, oltre a essere un elemento importante nella coesione economica e sociale, rendono un considerevole contributo alla competitività dell’economia europea, e ciò è particolarmente vero per i servizi di interesse generale che hanno una natura sociale.</p>
      <p sl="de">Non spetta a me valutare nel dettaglio le proposte dell’onorevole Hasse Ferreira, ma è mio dovere richiamare nuovamente l’attenzione su quanto l’Assemblea aveva deciso in precedenza sulla base della mia relazione sul Libro bianco sui servizi di interesse generale. Posso solo confermare che l’onorevole Hasse Ferreira ha accolto il parere che la nostra commissione ha redatto sull’argomento, e lo ha fatto in maniera che noi reputiamo soddisfacente.</p>
      <p sl="de">I servizi di interesse generale devono essere di qualità elevata, devono essere accessibili e disponibili su base universale, al contempo devono essere forniti al costo ottimale nel rispetto dell’equilibrio sociale e sulla base di una sicurezza duratura nell’erogazione. Se va da sé che i servizi di interesse generale possono essere resi in condizioni di concorrenza leale, deve essere altresì applicato il principio della parità di trattamento per le imprese pubbliche e private; le norme del mercato interno non devono frapporsi alla prestazioni di servizi pubblici, ed è questo un presupposto che è garantito al meglio mediante misure mirate e regolamenti specifici per i singoli settori per cui si richiede una valutazione continua dei servizi pubblici nell’Unione europea allo scopo di determinare le parti in cui devono essere formulate proposte per affrontare le aree problematiche.</p>
      <p sl="de">Abbiamo già sollecitato la Commissione ad attivarsi per incrementare la certezza giuridica in tali settori e, laddove necessario, a redigere una proposta di direttiva settoriale specifica; al momento posso solamente reiterare tale necessità.</p>
    </intervention>
    <intervention id="1-069" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">relatore per parere della commissione per l’ambiente, la sanità pubblica e la sicurezza alimentare . – Presidente, onorevoli colleghi, intervengo a nome della commissione per l’ambiente, in quanto sono stato relatore ombra per questo provvedimento, che ha approvato un testo a tale riguardo. Ho cercato di lavorare in quel caso per definire un terreno di discussione che non riproducesse immediatamente e semplicemente il terreno che ha caratterizzato la direttiva Bolkestein. Il mio gruppo ed io abbiamo avuto un atteggiamento di contrarietà nei confronti di quella direttiva, in quanto puntava alla mercificazione dei servizi intesi in senso generale.</p>
      <p sl="it">Pur mantenendo questa contrarietà, ho voluto lavorare per definire, sul campo di quelli che sono i servizi sociali e di cittadinanza, cosa devono essere per l’Europa i servizi in questione, considerando che devono avere una caratteristica di universalità, di accessibilità per tutti, di gestione democratica, ed essere dunque dei veri e propri servizi di cittadinanza, cioè qualcosa di diverso dai servizi di mercato, che richiedono pertanto anche una base giuridica diversa e separata.</p>
      <p sl="it">Questo testo ha avuto l’appoggio della commissione per l’ambiente e ritengo che possa essere utilmente utilizzato anche nell’ambito della discussione sul provvedimento in generale.</p>
    </intervention>
    <intervention id="1-070" speaker_id="28378" name="Luisa Fernanda RUDI UBEDA" is_mep="True" mode="spoken" nationality="Spain" birth_date="14-12-1950" birth_place="Sevilla" p_group="Group of the European People's Party (Christian Democrats) and European Democrats" m_state="ES">
      <p sl="es">relatore per parere della commissione per il mercato interno e la protezione dei consumatori . – Signora Presidente, in questa seduta intervengo in qualità di relatrice per parere della commissione per il mercato interno e la protezione dei consumatori, che ha approvato il parere a larga maggioranza.</p>
      <p sl="es">Alcuni dei suoi contenuti sono stati incorporati, nello spirito o in maniera più esplicita, nella relazione che l’onorevole Hasse Ferreira ci ha presentato oggi pomeriggio.</p>
      <p sl="es">Desidero illustrare alcune delle idee riportate nella relazione dalla commissione per il mercato interno e la protezione dei consumatori, nonché talune caratteristiche dei cosiddetti servizi sociali di interesse generale.</p>
      <p sl="es">Tutti questi servizi inequivocabilmente sono parte del concetto, conosciuto in maniera ampia e di difficile definizione, del modello sociale europeo; si tratta di un modello infatti che essi hanno contribuito a plasmare.</p>
      <p sl="es">Un altro aspetto che tutti riconoscono è che questi servizi sono completamente soggetti al principio di sussidiarietà e che quindi spetta agli Stati membri definirne non solo il campo di applicazione, ma anche il relativo modello e sistema.</p>
      <p sl="es">Un altro punto inoltre, a mio avviso, è pienamente riconosciuto, ossia che siamo in presenza di un ambiente dinamico in cui le istanze della società e di conseguenza l’incorporazione di nuovi servizi sociali sono in costante evoluzione e mutano in continuazione.</p>
      <p sl="es">Infine, come relatrice per parere della commissione per il mercato interno e la protezione dei consumatori, desidero richiamare l’attenzione dell’Assemblea anche sulla necessità di rendere la prestazione dei servizi sociali compatibile con la sicurezza giuridica e con la libera concorrenza.</p>
      <p sl="es">Non dobbiamo dimenticare che gli Stati membri hanno modelli diversi per l’applicazione dei servizi. Nel caso dei servizi pubblici i servizi sociali devono essere garantiti dalle amministrazioni pubbliche, pur non essendo per forza tali amministrazioni a doverli erogare direttamente.</p>
      <p sl="es">Quando esistono prestatori privati credo quindi che il Parlamento e la Commissione debbano riconoscerne la necessità pur rispettando le caratteristiche specifiche di tali SSIG – soprattutto in relazione all’occupazione che essi creano – per garantire la sicurezza giuridica ai prestatori di servizi che intendono operare a livello di Unione europea.</p>
    </intervention>
    <intervention id="1-071" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione giuridica . – Signora Presidente, onorevoli colleghi, la commissione giuridica attraverso un approfondito dibattito ha puntato alla coerenza nel definire i problemi giuridici innescati dalla direttiva sui servizi, anche in relazione ai servizi sanitari su cui la Commissione senz’altro si esprimerà. La commissione incaricata nel merito – ossia la commissione per l’occupazione e gli affari sociali – ha ampiamente accolto le nostre proposte, e gliene sono grata. Abbiamo ritenuto importante mettere in luce i considerevoli dubbi che nutre la commissione giuridica sulla possibilità che una normativa europea possa effettivamente migliorare i servizi sociali per il pubblico laddove vengono erogati e nutriamo gli stessi dubbi in merito all’efficienza.</p>
      <p sl="de">Ad ogni modo, qualsiasi regolamento che la Commissione vorrà prendere in considerazione deve avere una base giuridica scevra da ambiguità, e non riteniamo che l’articolo 16 del Trattato CE possa servire allo scopo in questo caso, che, secondo il parere della commissione giuridica, è il classico esempio in cui si deve applicare il principio di sussidiarietà. A livello di Stati membri i servizi sociali assumono le forme più varie, essendosi sviluppati a seconda delle tradizioni nazionali ed essendo finanziati in modi del tutto diversi. Inoltre la commissione giuridica ha concluso che in virtù del principio di sussidiarietà solo agli Stati membri spetta di definire cosa si intende effettivamente per servizi sociali di interesse generale, e questo è un altro punto importante che è stato integrato nella relazione.</p>
      <p sl="de">Di conseguenza, la Commissione non può ovviamente arrogarsi alcun diritto di redigere definizioni, ad esempio, evidenziando le interpretazioni divergenti nei concetti della giurisprudenza della Corte di giustizia oltre che in altri ambiti. Desidero inoltre richiamare l’attenzione dell’Assemblea sulla contraddizione che emergeva tra i paragrafi 12 e 16 della motivazione di cui abbiamo preso nota e che quindi non abbiamo inserito nel testo della relazione.</p>
    </intervention>
    <intervention id="1-072" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">relatore per parere della commissione per i diritti della donna e l’uguaglianza di genere . – Secondo il parere della commissione per i diritti della donna e l’uguaglianza di genere, la questione dei servizi pubblici riveste un’importanza fondamentale in vista del conseguimento degli obiettivi della strategia di Lisbona; oltretutto non può essere individuata alcuna soluzione adeguata alle sfide demografiche che saremo chiamati ad affrontare senza una strategia per lo sviluppo di tali servizi.</p>
      <p sl="hu">Desidero sottolineare due questioni nel contesto di questa problematica: l’accessibilità e la qualità. Poiché il rispetto dei diritti umani è un elemento fondamentale delle nostre aspettative in relazione ai servizi sociali, nessun paese è esente dall’obbligo di assoggettare i servizi e i relativi prestatori ad autorizzazioni e a una vigilanza adeguate. Infatti gli utenti dei servizi sociali in genere si trovano in una posizione vulnerabile.</p>
      <p sl="hu">Un’altra richiesta fondamentale è che i servizi siano accessibili. Dal momento che la crisi demografica che incombe sull’Europa non può essere risolta senza una rete adeguata di servizi sociali, dobbiamo sottolineare che il carico finanziario di tali servizi non può essere trasferito esclusivamente ai cittadini, o finanche alla autorità locali, che sono già gravate di fardelli ancor più pesanti.</p>
      <p sl="hu">Alla luce della nostra esperienza nei nuovi Stati membri emerge che l’indebitamento vertiginoso delle autorità locali sta raggiungendo proporzioni spaventose, poiché non dispongono di fondi sufficienti per coprire i servizi e le aree di competenza che sono state assegnate loro dallo Stato. Non ci si può nemmeno aspettare che il settore delle imprese sostenga tutti i costi, ma la proposta sulla condivisione del carico finanziario è valida, purché il mondo imprenditoriale riceva sufficiente supporto e incentivi, come sgravi fiscali.</p>
      <p sl="hu">Il fatto è che in virtù del principio di sussidiarietà questa responsabilità ricade ovviamente nella sfera di competenze degli Stati membri, ma la condivisione di buone prassi e un sistema di coordinamento aperto possono senz’altro essere molto utili in questo ambito.</p>
    </intervention>
    <intervention id="1-073" speaker_id="34174" name="Iles BRAGHETTO" is_mep="True" mode="spoken" nationality="Italy" birth_date="09-03-1953" birth_place="San Giorgio delle Pertiche" p_group="Group of the European People's Party (Christian Democrats) and European Democrats" m_state="IT">
      <p sl="it">a nome del gruppo PPE-DE . – Signor Presidente, onorevoli colleghi, domandarsi cosa sono i servizi sociali d’interesse generale, come si organizzano nelle società moderne, che ruolo hanno nella costruzione di un’Europa delle libertà e della solidarietà è di fondamentale importanza. Essi sono parte del modello sociale europeo di cui l’Unione europea vuole dotarsi e obiettivo prioritario della Strategia di Lisbona. Tutto ciò chiama in causa il complesso rapporto che si deve instaurare tra la persona, la società, lo Stato, rapporto che deve realizzarsi secondo il principio di sussidiarietà.</p>
      <p sl="it">I servizi sociali d’interesse generale devono assicurare ad ogni persona uguale valore e uguali opportunità, affermando nel concreto il primato della persona rispetto alle istituzioni e della società civile rispetto al potere politico. Per questo dobbiamo vincere ogni ambiguità e dare certezza giuridica, affinché in Europa cresca un sistema di servizi sociali attento ai bisogni della persona e valorizzatore di ogni risorsa della società civile.</p>
      <p sl="it">Il Parlamento non può che essere la sede privilegiata di una riflessione di ampio respiro su questi temi. La relazione che voteremo, frutto di un compromesso condiviso dalla maggioranza del Parlamento, è il punto di partenza di un dibattito che guarda con estrema attenzione alla proposta legislativa che la Commissione europea vorrà farci.</p>
    </intervention>
    <intervention id="1-074" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">a nome del gruppo PSE . – Signora Presidente, innanzi tutto ringrazio il relatore, onorevole Hasse Ferreira, per il costruttivo lavoro che ha svolto e per essere riuscito a ottenere in seno alla commissione parlamentare un’ampia maggioranza in merito alla sua proposta. I SSIG erano stati esclusi dalla direttiva sui servizi. E a ragion veduta. Essi hanno una natura del tutto speciale che diverge da quella dei servizi commerciali e sono stati esclusi per tale motivo. Il loro carattere speciale spesso implica il finanziamento pubblico totale o parziale.</p>
      <p sl="sv">Essi non sono riservati solo a determinati gruppi e non sono erogati in base alla capacità di reddito dell’utente. Infatti alcuni servizi – ad esempio i servizi di assistenza per l’infanzia nel mio paese, la Svezia – sono destinati a tutti. Una serie di simili servizi è invece destinata a persone con esigenze speciali, come gli anziani con particolari necessità di assistenza o i disabili anch’essi con le loro necessità specifiche. L’obiettivo è quello di assicurare un trattamento quanto più paritario possibile alle persone.</p>
      <p sl="sv">In Europa le modalità di organizzazione differiscono da paese a paese. Spesso i servizi sono strutturati a livello locale. Sono gestiti democraticamente, di frequente in prossimità della gente e sono anche spesso gestiti nell’ambito del settore pubblico da dipendenti pubblici. Tuttavia la strutturazione può anche essere su base cooperativa e talvolta prevede anche il coinvolgimento di imprese private. Le stesse organizzazioni assumono decisioni a livello locale sulle direttive inerenti alle modalità di gestione.</p>
      <p sl="sv">I servizi sociali sono importanti per l’Europa. Sono importanti per una serie di ragioni e ovviamente sono soprattutto importanti per tutti gli utenti dei servizi pubblici. Essi rendono un contributo alla parità, anche alla parità di genere. Come ha affermato l’onorevole Rapkay, i servizi sociali sono importanti per l’economia – senza i servizi sociali nelle varie parti d’Europa il resto dell’economia non funzionerebbe – e sono particolarmente importanti per l’occupazione, poiché numerose persone, in maggioranza donne, sono impiegate presso i servizi sociali.</p>
      <p sl="sv">Per quanto attiene all’importanza di tali temi per l’Europa, possiamo discutere su quanto sia necessario fare a livello europeo. Condivido l’opinione dell’onorevole Rapkay e l’opinione della maggioranza del mio gruppo, in quanto serve una qualche direttiva specifica per settore, proprio per poter mettere in luce il carattere distintivo di questi servizi e differenziarli dai servizi commerciali. Occorre una siffatta direttiva non allo scopo di sottrarre i servizi sociali dalle competenze locali o per provocare una situazione in contrasto con il principio di sussidiarietà, bensì per proteggere tali servizi sulla base delle attività che essi attualmente svolgono e in modo da riconoscere la diversità dei nostri Stati membri.</p>
    </intervention>
    <intervention id="1-075" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">a nome del gruppo ALDE . – Signora Presidente, mi sto un po’ stancando e mi sto facendo l’idea che ripercorriamo sempre la stessa strada migliaia di volte e ogni volta vengono riproposte le solite argomentazioni. E’ un esercizio che ripetiamo da anni ormai. Siamo unanimi sull’importanza che rivestono i servizi sociali di interesse generale. Su questo non si discute. Tuttavia, non condivido l’automatica conclusione che si trae secondo cui le regole di mercato non si applicano solo per il fatto che è stata applicata l’etichetta “sociale”.</p>
      <p sl="nl">Siamo tutti a favore della sussidiarietà, ma che cosa implica in effetti? Implica che i paesi o le amministrazioni locali – ed è questa la mia opinione – possono decidere da soli sulle modalità di organizzazione dei propri servizi, o significa – come alcuni credono – che non si debbano applicare le regole di mercato, le regole della concorrenza leale?</p>
      <p sl="nl">Non credo si debba legiferare quando non è necessario. Dobbiamo identificare attentamente le aree problematiche e costruire soluzioni su misura, legiferando, se necessario. Contrariamente a quanto sento in quest’Aula da anni, non serve una chiamata alle armi generale affinché sia istituito un quadro legislativo o una direttiva settoriale. Prima di tutto dobbiamo creare chiarezza giuridica, e in proposito mi riferisco al contributo della commissione giuridica che sottoscrivo senza riserve.</p>
      <p sl="nl">Inoltre molti credono che se compare l’etichetta sociale si tratti sempre di servizi su piccola scala che non sono autosufficienti. Va da sé che dobbiamo sostenere servizi di questo genere e in realtà il Trattato lo prevede. L’edilizia popolare, ad esempio, è un comparto che prevede un giro di milioni di euro. Si collocherà anche nel settore sociale, avrà pure un obiettivo collettivo, ma implica un giro di miliardi e sono in gioco sempre gli stessi interessi, come quelli delle aziende, dei sindacati, dei datori di lavoro, dei politici e via dicendo.</p>
      <p sl="nl">L’unico aspetto mancante adesso è l’interesse del cittadino in quanto consumatore e acquirente di servizi, che, a mio avviso, dovrebbe essere al primo posto. In molti casi la concorrenza ha migliorato la prestazione dei servizi a tariffe migliori e in caso di necessità il governo può sempre prestare un sostegno o garantire una tutela. E’ questa la disciplina prevista dal Trattato e non riesco a capire perché debba essere apportata una riforma generale in questo momento.</p>
    </intervention>
    <intervention id="1-077" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE . – Signor Presidente, desidero riprendere un punto che è stato accennato da uno o due colleghi: molti degli utenti dei servizi sociali in effetti non sono consumatori ordinari. Sono persone che si trovano in particolare stato di bisogno sociale, motivo per cui riteniamo che i servizi sociali debbano avere una missione diversa e possibilmente anche una diversa organizzazione rispetto ai consumi in genere. E’ questo uno dei motivi per cui abbiamo sottratto questi servizi alla direttiva sui servizi, poiché non crediamo che funzionino secondo le stesse norme di mercato cui sono soggette, ad esempio, le agenzie di viaggio, le imprese edili o ogni altra impresa che opera nel settore dei servizi generali.</p>
      <p sl="en">E’ vero che parliamo di sussidiarietà in relazione a questi servizi e molti di noi hanno guardato con favore al fatto che sono rimasti agli Stati membri, i quali hanno il diritto di decidere come organizzarli e di quali farsi carico. Tuttavia, tali servizi sono sotto pressione perlomeno in due ambiti. In primo luogo subiscono pressioni a livello internazionale attraverso il GATS, e per tale ragione abbiamo ripresentato un emendamento che giunge dalla commissione per il mercato interno e la protezione dei consumatori. In secondo luogo, sono sotto pressione a causa del mercato all’interno dell’Unione europea che gradatamente comincia a erodere e a pregiudicare il diritto degli Stati membri di decidere esattamente come organizzare e finanziare i propri servizi.</p>
      <p sl="en">Per tale ragione molti di noi in quest’Aula pensano che oltre alla chiarezza giuridica sia necessario guardare anche alla tutela giuridica, poiché al momento gli Stati membri hanno solo il Trattato. Talvolta, avendo scelto di gestire i propri servizi in modo specifico, vanno incontro a conseguenze indesiderate a causa delle pressioni del mercato.</p>
      <p sl="en">Per quanto concerne la presente relazione, il mio gruppo ritiene che la versione originale costituiva un quadro molto positivo per i servizi sociali, ma ora riteniamo che la versione attuale sia solo uno schema e che non conferisca certezza e un’immagine precisa o una posizione netta del Parlamento. In pratica vogliamo continuare la consultazione per altri tre mesi e poi il Parlamento dovrà decidere cosa vuole fare: se vuole mantenere le decisioni che aveva preso nelle relazioni precedenti, come quella dell’onorevole Rapkay, o se faremo un passo indietro, negando una tutela giuridica di cui, secondo molti, i nostri servizi sociali hanno bisogno.</p>
    </intervention>
    <intervention id="1-078" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL . – Signor Presidente, vi è un problema di interpretazione in relazione all’attività dei servizi di interesse generale. Sia la Commissione che la Corte per sistemi di previdenza sociale obbligatoria e integrativa intendono servizi che vertono su concetti fondamentali, come la salute, la terza età, gli incidenti sul lavoro, i sussidi di disoccupazione, la disabilità e i servizi erogati direttamente alle persone a fini preventivi o di integrazione sociale, coesione e via dicendo che comprendono anche l’assegnazione di case popolari, l’integrazione dei disabili o di persone con problemi sanitari, programmi sulla tossicodipendenza, programmi di formazione per il reintegro professionale e servizi analoghi sul piano dell’attività economica, quindi la Commissione si sente in diritto di sollevare la questione dell’apertura di questi servizi alla concorrenza assicurando che non vi siano turbative di alcun genere.</p>
      <p sl="el">E’ un fatto che, anziché riconoscere il ruolo di tali servizi sociali di interesse generale che sono fondamentali e necessari in una società, la Commissione ne sta capovolgendo il significato, cercando di esporli alla commercializzazione e concedendo a prestatori terzi il diritto di erogarli, ovviamente, dietro pagamento di una tassa. Di conseguenza, saranno messe sotto pressione le componenti economiche e quelle legate al settore pubblico di tali servizi.</p>
      <p sl="el">Al contempo, si frappongono ostacoli ai prestatori del settore pubblico, invocando il principio di non discriminazione o gli articoli del Trattato UE. Questa manovra serve gli interessi dei privati, visto che la presunta abolizione delle discriminazioni e il fatto che questi servizi saranno totalmente aperti alla concorrenza, consentirà a tali soggetti di prestare i servizi ricorrendo a metodi d’impresa. Se si pensa che i servizi sociali di interesse generale e i servizi sanitari non sono soggetti alla direttiva Bolkestein, allora è facile capire che la Commissione in carica sta cercando altri modi per far rientrare tali servizi nel quadro della piena liberalizzazione, consentendo quindi alle multinazionali di erogarli ai sensi di un regime molto più vantaggioso.</p>
      <p sl="el">Visto come stanno le cose, dobbiamo difendere il diritto degli Stati membri di definire i servizi sociali di interesse generale come meglio credono, di mantenerne il carattere pubblico e di non consentirne il trasferimento in mani private attraverso una direttiva proprio come se fossero merci comuni. Questi servizi sono vitali per la società e non possono essere considerati come attività economiche in senso stretto; devono invece essere considerati alla stregua di esigenze sociali.</p>
    </intervention>
    <intervention id="1-079" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, innanzi tutto porgo le mie congratulazioni al relatore per l’eccellente testo presentato, cui accordo il mio sostegno. I servizi sociali di interesse generale (SSIG) oggi sono uno strumento importante che può contribuire a rafforzare la coesione sociale, economica e territoriale e possono essere considerati come una componente vitale per conseguire gli obiettivi della strategia di Lisbona.</p>
      <p sl="pt">Questi servizi svolgono un ruolo cruciale nell’affrontare determinate carenze sociali cui il mercato non sempre è in grado di far fronte in maniera soddisfacente. I SSIG hanno determinate caratteristiche – in relazione all’obiettivo di natura pubblica, alla gestione, all’organizzazione e al finanziamento – che li distinguono dagli altri servizi tradizionali. I SSIG hanno acquisito un notevole impulso grazie al modo in cui hanno affrontato nuove sfide e hanno alterato la prospettiva sociale dell’Europa, e oggi si trovano a doversi adattare a istanze ancora più difficili. Vi sono infatti taluni SSIG che possono essere considerati un valido esempio di gestione flessibile nel mercato del lavoro. Dobbiamo esaminarli attentamente, poiché ci sono state esperienze molto positive.</p>
      <p sl="pt">Visto che si parla di servizi vicini agli utenti, ritengo che le autorità regionali e locali, di stretto concerto con la società civile, potrebbero svolgere un ruolo nella prestazione dei SSIG. In altre parole, sono convinto che è a livello locale che questi servizi possono esprimere tutto il loro potenziale di efficacia. Infatti, a prescindere dall’adozione delle migliori prassi e dal sano scambio di esperienze tra Stati membri, reputo che i diversi standard culturali nell’UE debbano essere rispettati e che lo sviluppo dei SSGI debba essere strutturato e portato avanti in linea con le caratteristiche di ciascuna comunità. Di conseguenza, in virtù del principio di sussidiarietà, aderisco all’idea che debba essere rispettata la diversità di modelli di organizzazione, di gestione e di finanziamento dei servizi sociali negli Stati membri.</p>
    </intervention>
    <intervention id="1-080" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">Signor Presidente, prima di tutto desidero congratularmi con il relatore. Per cominciare, devo dire, come hanno già affermato alcuni colleghi, che è stato grazie al Parlamento che un’ampia serie di servizi sociali è stata esclusa dalla direttiva sui servizi, poiché la maggioranza ha ritenuto inconcepibile che i servizi sociali siano messi sullo stesso piano dei servizi commerciali. I servizi sociali garantiscono i diritti fondamentali dei cittadini e proteggono altresì le fasce più vulnerabili. Sono una chiara espressione di solidarietà in una società.</p>
      <p sl="nl">Per tale ragione è positivo, signor Commissario, che l’Esecutivo riconosca il tratto specifico dei servizi sociali, benché a mio parere è ovvio che tale riconoscimento di per sé non sia sufficiente. Anche la sussidiarietà da tempo ormai non rappresenta più una risposta adeguata, come ha illustrato molto bene l’onorevole in ’t Veld e come emerge dalla comunicazione della Commissione in cui si giustifica l’applicazione delle regole di mercato e della concorrenza anche nei servizi sociali. Questa non sempre è una situazione positiva.</p>
      <p sl="nl">Pertanto, allo scopo di creare certezza giuridica e determinare la portata dell’applicazione delle norme nel mercato interno in questo ampio settore, occorre una direttiva settoriale che, come è stato detto, sia atta a tutelare la sussidiarietà e a salvaguardare la funzione comune di questi servizi sociali. Il concetto è già stato espresso nella relazione dell’onorevole Rapkay. Oggi nella relazione dell’onorevole Hasse Ferreira chiediamo nuovamente alla Commissione di presentare una proposta entro il giugno di quest’anno.</p>
      <p sl="nl">So che la Presidenza portoghese è particolarmente ben disposta verso la dimensione sociale della politica europea. La protezione e la salvaguardia dei servizi sociali rientrano perfettamente in siffatta aspirazione. Spero quindi che la presente relazione parlamentare raccolga un ampio consenso in quest’Aula e che la Commissione presenti una proposta costruttiva entro l’estate.</p>
    </intervention>
    <intervention id="1-081" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Lo scorso autunno avevamo discusso del Libro bianco della Commissione sui servizi di interesse generale. E’ un peccato che sinora la liberalizzazione del mercato dei servizi sia stata molto blanda e che la definizione di cosa si intenda per servizi non sia chiara.</p>
      <p sl="lt">Oggi parliamo di SSIG, vale a dire di servizi cui si applicano i criteri di interesse generale – universalità, trasparenza, continuità, accessibilità, eccetera. Tali servizi contribuiscono a garantire un tasso sostenuto di occupazione, un livello elevato di servizio sociale e di assistenza sanitaria, la parità di genere e la coesione sociale e territoriale.</p>
      <p sl="lt">Queste però sono affermazioni di carattere generale. Il relatore ha precisato che ai SSIG si devono applicare i principi di sussidiarietà e di proporzionalità. Tuttavia, applicando tale principio di sussidiarietà, spetta agli Stati indicare cosa intendono per SSIG (ossia quali servizi sono di interesse generale) e quindi non avremo mai la libera circolazione dei servizi, che attualmente rientra tra le strategie comunitarie più importanti per rafforzare la competitività economica. Il protezionismo di mercato permane e, oltre a ridurre la competitività economica, esso impedisce ai consumatori di avere a disposizione servizi puntuali di qualità adeguata.</p>
      <p sl="lt">Quando si discute di servizi, compresi quelli di interesse generale, dobbiamo prima indicare di che servizi stiamo parlando.</p>
    </intervention>
    <intervention id="1-082" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signor Presidente, signor Commissario, i servizi sociali sono mezzi attraverso cui si perseguono i fini della politica economica; essendo al servizio del bene comune e visto che consentono a tutti di avvalersi dei diritti sociali fondamentali, costituiscono il pilastro sociale della società europea, ed è per tale ragione e in relazione al loro carattere specifico che il Parlamento un anno fa li ha sottratti alla direttiva sui servizi. Attraverso il nuovo tentativo di assoggettare questo genere di servizi alle regole del mercato, perpetrato con la presente comunicazione, la Commissione sta imboccando la strada sbagliata.</p>
      <p sl="de">L’esitazione che la Commissione mostra quando chiede un quadro legislativo per i servizi di interesse generale di questo particolare genere reca danno all’Unione europea. Occorre affermare mediante una normativa che i servizi sociali perseguono il bene comune, ed è una normativa di cui abbiamo bisogno adesso. Tutti gli eurodeputati che sono convinti della necessità che tale affermazione debba essere compiuta adesso devono astenersi dal sottoscrivere questo fumoso compromesso della Commissione e votare invece per la risoluzione del Parlamento sul Libro bianco in materia di servizi di interesse generale – e quindi per la nostra proposta.</p>
    </intervention>
    <intervention id="1-083" speaker_id="2315" name="Jean Louis COTTIGNY" is_mep="True" mode="spoken" nationality="France" birth_date="12-09-1950" birth_place="Hesdin" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, prima di tutto desidero ringraziare il collega, onorevole Hasse Ferreira, per il lavoro svolto. Affrontare il tema dei servizi sociali d’interesse generale, i SSIG, non è cosa facile, ma egli ha dato prova di saper ascoltare nel corso di tutte le nostre riunioni di lavoro.</p>
      <p sl="fr">Il punto fondamentale della relazione del collega risiede nell’avvio di una consultazione con le parti interessate per meglio tener conto delle specificità dei SSIG nell’applicazione del diritto comunitario. I servizi sociali si caratterizzano segnatamente per il fatto che sono personalizzati, che danno espressione a diritti sociali fondamentali e che contribuiscono alla coesione sociale, tutelando i più deboli. In questo senso fanno parte integrante del modello sociale europeo, poiché nella loro forma attuale costituiscono una caratteristica distintiva europea e contribuiscono alla strategia europea per la crescita. Essi rappresentano un settore economico dinamico e creano occupazione, pur distinguendosi dagli altri servizi di interesse economico generale. Il loro funzionamento si fonda sul principio di solidarietà e di prossimità agli utenti.</p>
      <p sl="fr">Il problema che si pone oggi e che investe gran parte dei SSIG è che essi si collocano direttamente nel campo di applicazione dei Trattati comunitari; in altre parole, sono soggetti alle regole del mercato interno e della concorrenza. La questione dell’applicazione di queste regole è emersa in relazione alla necessità di mantenere un intervento delle autorità pubbliche sulle modalità di erogazione dei servizi. Questo obiettivo di disciplina pubblica risponde ai legittimi obiettivi di accessibilità e di continuità nella qualità dei servizi nelle aree urbane e nelle zone rurali, proteggendo gli utenti e le fasce deboli che ne sono i destinatari.</p>
      <p sl="fr">Il nostro modello sociale, che si vuole promuovere come alternativa all’ultraliberismo, in definitiva non può cadere vittima delle nostre stesse norme comunitarie.</p>
    </intervention>
    <intervention id="1-084" speaker_id="1904" name="Karin JÖNS" is_mep="True" mode="spoken" nationality="Germany" birth_date="29-04-1953" birth_place="Kiel" p_group="Socialist Group in the European Parliament" m_state="DE">
      <p sl="de">Signor Presidente, innanzi tutto porgo le mie congratulazioni al relatore. I servizi sociali di interesse generale sono il cuore dell’Europa sociale. Essendo parte dei servizi di interesse generale, essi sono volti a garantire che chi ne ha bisogno riceva effettivamente l’aiuto di cui necessita a prescindere dalla zona in cui vive o dal reddito che percepisce.</p>
      <p sl="de">I servizi sociali, oltre a essere universalmente accessibili anche dal punto di vista economico, devono essere altresì di qualità elevata poiché – come è già stato evidenziato – sono personali e servono il bene comune, motivo per cui non devono essere esposti a una concorrenza senza limiti. Occorre invece una protezione speciale per tali servizi e la concorrenza deve essere disciplinata da un quadro legislativo scevro da ambiguità.</p>
      <p sl="de">Quello che mi preme ora sottolineare – nell’assistenza agli anziani ad esempio – è che i cambiamenti demografici ci pongono sfide ancor più grandi. In fondo, nella nostra società tutti, oltre ad aver il diritto a una vecchiaia dignitosa e alla possibilità di godersela, devono anche avere la certezza di arrivarci.</p>
    </intervention>
    <intervention id="1-085" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Signor Presidente, onorevoli colleghi, nel caso in cui, non riuscendo a creare una base più valida per i servizi sociali, li dovessimo assoggettare sempre più alle norme della concorrenza, alla fine il meccanismo europeo è destinato irrimediabilmente a incepparsi.</p>
      <p sl="de">E’ vero che nel 2006 la crescita economica è stata positiva ed è aumentata l’occupazione, ma è stato altresì evidenziato un incremento nella povertà, e quindi è bene che anche le imprese si assumano le proprie responsabilità sociali e contribuiscano alla prestazione dei servizi sociali, o che gli Stati membri coinvolgano di più le parti sociali nella strutturazione di tali servizi.</p>
      <p sl="de">I servizi sociali di buona qualità devono essere un mezzo per contrastare la povertà in Europa. Non è possibile paragonare i servizi sociali a un’officina meccanica, ad esempio; non sono la stessa cosa. Visto che i servizi sociali devono essere attuabili e accessibili, occorre un quadro legislativo europeo, una direttiva settoriale, e non solo la solidarietà ufficiale da parte degli Stati membri, ma anche, da parte dei deputati di quest’Assemblea, una maggiore coscienza della responsabilità anziché discorsi triti e ritriti.</p>
    </intervention>
    <intervention id="1-086" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">Signor Presidente, innanzi tutto voglio congratularmi con l’onorevole Hasse Ferreira per la qualità della sua relazione e per i punti cruciali che essa contiene. Desidero altresì ricordare la mobilitazione europea dei cittadini di un anno fa, al momento del voto sulla direttiva in materia di servizi. Tale mobilitazione ha consentito di far evolvere il testo e ha innescato un cambiamento nella posizione delle nostre Istituzioni che volevano liberalizzare l’insieme dei servizi a prescindere dalle missioni e dalle esigenze che essi rappresentano.</p>
      <p sl="fr">Oggi dobbiamo dare eco alle opinioni dei cittadini, ai valori a cui essi tengono, che noi condividiamo e cui il relatore ha dato espressione. La missione espletata dai SSIG si ricollega ai diritti dell’uomo, alla dignità della persona, all’interesse generale e alla coesione sociale e pertanto essi ottemperano pienamente alla Carta dei diritti fondamentali. Rifiutarsi di riconoscerlo, alimentare la confusione tra i concetti di servizio economico e di servizio commerciale, come sta facendo la Commissione, significa rinunciare alla specificità sociale dell’Europa e a quanto essa rappresenta per milioni di nostri concittadini. E’ quindi necessaria una normativa specifica per garantire il rispetto e l’esercizio di questi servizi.</p>
    </intervention>
    <intervention id="1-087" speaker_id="33994" name="Alexandru ATHANASIU" is_mep="True" mode="spoken" nationality="Romania" birth_date="01-01-1955" birth_place="Bucureşti" p_group="Socialist Group in the European Parliament" m_state="RO">
      <p sl="it">Nu voi mai relua aici tot ceea ce s-a spus, foarte corect, legat de poziţia serviciilor sociale de interes general. Aş vrea doar să fac câteva scurte aprecieri. În primul rând, solidaritatea socială şi coeziunea socială reprezintă marca de calitate a Uniunii Europene. În al doilea rând, serviciile sociale, sunt prin definiţie, bazate pe un acces nediscriminat, pe durabilitatea serviciului şi pe protejarea celor vulnerabili. În al treilea rând, este o responsabilitate a instituţiilor europene, astăzi, să găsească soluţia cea mai apropiată şi cea mai potrivită pentru a rezolva aceste probleme. Personal, consider că avem nevoie de o directivă-cadru pe care Comisia s-o prezinte instituţiilor Uniunii Europene şi, în primul rând Parlamentului European astfel încât principiile din acest domeniu să fie bine sistematizate.</p>
      <p sl="it">Rămâne însă în sarcina fiecărui stat membru să definească, să organizeze şi să finanţeze serviciile sociale de interes general. Noi trebuie să stabilim o dată în plus faptul că au prioritate misiunile sociale asupra regulilor de concurenţă ale pieţii. Aş vrea să închei spunând câteva cuvinte pe care le-a spus un mare francez, un mare european avant la lettre, şi pe care o să le spun în franceză. Este vorba de părintele lui Emile şi părintele contractului social, Jean Jaques Rousseau. El spunea cu multă raţiune că: L'ordre social ne vient pas de la nature, il este fondé sur de conventions. Avem nevoie de convenţii.</p>
    </intervention>
    <intervention id="1-088" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signor Presidente, la relazione del collega, onorevole Hasse Ferreira, come hanno detto tutti, ci riporta per l’ennesima volta al cuore del modello sociale europeo, che ci distingue dagli Stati Uniti.</p>
      <p sl="fr">Dietro questa relazione ovviamente ci sono bambini, anziani, malati, emarginati, disabili e in fondo, se non si presta sufficiente attenzione, ci sarà anche l’eutanasia nei Paesi Bassi, in Belgio e presto anche in Francia.</p>
      <p sl="fr">Siamo quindi nella sfera che noi francesi da oltre un secolo – nelle centinaia di libri, corsi e tesi nelle università – chiamiamo “servizi pubblici”. Per tale ragione i francesi il 29 maggio 2005 hanno respinto la creazione di servizi privati. In effetti, noi con la magnifica definizione di “servizio pubblico” affermiamo che nella società di donne e uomini ci sono dimensioni condivise di comproprietà nazionale e che nelle parti comuni, come l’ospedale, la scuola, la salute siffatti servizi vengono erogati al pubblico. Questa terminologia è superiore rispetto a quella di servizio di interesse generale, che crea ambiguità e problemi di confini tra privato e interesse generale come pure tra il mercato commerciale, con la concomitanza di grandi interessi, e i beni pubblici che già San Tommaso d’Aquino chiamava beni comuni.</p>
      <p sl="fr">E’ proprio a causa di questo problema di confini che noi legiferiamo: quali sono questi servizi, qual è la loro origine e i finanziamenti da stanziare, quali competenze spettano all’Unione, da un lato, e quali rientrano nella sussidiarietà, dall’altro, quali sono le frontiere geografiche tra l’Europa della signora Thatcher e l’Europa del sociale, qual è lo spartiacque in termini di case popolari, occupazione, cura dell’infanzia, assistenza ospedaliera, tra i ricchi che possono rivolgersi al privato e i poveri che non possono farlo?</p>
      <p sl="fr">Un Presidente degli Stati Uniti aveva affisso un cartello nel suo ufficio in cui c’era scritto: “Qui non c’entrano i dollari”. E in questo senso si definisco i servizi sociali di interesse generale: “Qui non c’entra il mercato”.</p>
    </intervention>
    <intervention id="1-089" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Onorevoli deputati, desidero ringraziarvi per il dibattito, che è stato approfondito ed estremamente interessante. Vorrei brevemente affrontare alcuni punti che ne sono emersi e che reputo particolarmente pertinenti e importanti.</p>
      <p sl="cs">E’ assai chiaro che i servizi sociali di interesse generale (SSIG), secondo l’opinione prevalente nel dibattito, costituiscono una questione del tutto unica. Sono anche servizi ordinari, però, in quanto garantiscono i diritti e sono destinati a persone che sono o che potrebbero essere troppo deboli o vulnerabili per prendersi cura di sé o per far valere i propri diritti. Inoltre è stato chiaramente posto un accento molto forte sul principio di sussidiarietà e sono emerse proposte da tutti gli schieramenti. E’ altresì emerso che sussiste un’incertezza sulla definizione giuridica di questi servizi, soprattutto in merito ai principi che regolano il mercato interno.</p>
      <p sl="cs">Onorevoli deputati, reputo importanti tutti questi punti e ritengo si debba continuare a dedicarvi attenzione. La Commissione intende agire redigendo una strategia europea sui SSIG, che sarà adottata nell’autunno di quest’anno. In tale comunicazione saranno indicati i passi successivi che la Commissione intende compiere. La Commissione sta valutando la fattibilità giuridica e l’opportunità più appropriata per proporre strumenti giuridici in questo settore. La comunicazione sarà pubblicata in concomitanza con la relazione biennale sui SSIG. Lo scopo di questa relazione consiste nel fornire una panoramica sulla situazione dei SSIG in Europa. Essa indica i progressi compiuti nell’ammodernamento di tali servizi, sottolinea il significato del settore da un punto di vista socioeconomico e indica altresì lo stato di sviluppo delle misure giuridiche.</p>
      <p sl="cs">Onorevoli deputati, anch’io ritengo che i servizi sociali di pubblico interesse costituiscano un fattore consolidato nel nostro modello sociale, che sono destinati a un rapido sviluppo e che ci attendono nuove sfide per cui è necessario tenere un dibattito. Grazie per l’attenzione.</p>
    </intervention>
    <intervention id="1-090" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
    </intervention>
  </section>
  <section id="creitem18" title="18. Responsabilità sociale delle imprese: un nuovo partenariato (discussione)">
    <intervention id="1-092" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca la relazione (A6-0471/2006), presentata dall’onorevole Howitt a nome della commissione per l’occupazione e gli affari sociali, sulla responsabilità sociale delle imprese: un nuovo partenariato [2006/2133(INI) ].</p>
    </intervention>
    <intervention id="1-093" speaker_id="2073" name="Richard HOWITT" is_mep="True" mode="spoken" role="relatore" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, le imprese, i politici e soprattutto i cittadini sanno che i problemi legati alla povertà a livello mondiale e al degrado ambientale continuano ostinatamente a dominare il mondo odierno. Da dieci anni a questa parte molte aziende hanno cominciato a pensare a come possono gestire gli impatti che producono sul piano sociale e ambientale attraverso iniziative di responsabilità sociale delle imprese (RSI). Non ci si può però aspettare che le imprese si assumano tutta la responsabilità di affrontare queste sfide. In ogni caso ora è arrivato il momento in cui le comunicazioni, le conferenze e i codici di condotta devono cominciare a segnare una differenza apprezzabile e misurabile e un salto di qualità dalla fase del processo a quella del risultato.</p>
      <p sl="en">Con questo voto il Parlamento europeo richiamerà l’attenzione sugli attuali limiti dell’adesione volontaria alla RSI e della revisione e certificazione sociale delle imprese. Affermiamo infatti che la spinta verso prezzi sempre più bassi può pregiudicare il corretto trattamento delle persone sul posto di lavoro. Insistiamo affermando che la RSI può funzionare solo adottando un approccio che coinvolga tutte le parti in causa, norme concordate a livello internazionale e un monitoraggio e una verifica indipendenti. Chiediamo azioni atte ad affrontare gli abusi commessi dalle imprese nei paesi in via di sviluppo in tutto il mondo e ad approntare meccanismi che consentano alle vittime di ottenere giustizia.</p>
      <p sl="en">A mio avviso, sembra che con le sue comunicazioni la Commissione voglia eludere questo dibattito, prescrivendo un approccio “permissivo” alla RSI e rischiando di lasciare indietro l’Europa rispetto al resto del mondo. Tuttavia, stasera non propongo all’Assemblea di respingere l’approccio della Commissione. In realtà chiedo al Parlamento europeo di contribuire in maniera costruttiva, cercando di riscrivere parte del programma, e laddove la Commissione si sta assumendo impegni, di presentare raccomandazioni dettagliate per trasformare le belle parole in azioni concrete, per conferire una piena trasparenza all’alleanza delle imprese, per ricreare la fiducia nel forum multilaterale europeo e riportare le ONG al tavolo negoziale, per dare un autentico contributo finanziario per consenta la crescita della RSI, per mettere in atto un vero sostegno ai principi di RSI nelle politiche e nei programmi della Commissione, nel settore delle imprese, dell’occupazione, della governance societaria e, in particolare, negli scambi commerciali e nei programmi di sviluppo.</p>
      <p sl="en">So che il Commissario Verheugen e il Commissario Špidla non sono in grado di accogliere tutte le raccomandazioni del Parlamento stasera. Tuttavia, sono rincuorato e grato per gli incontri privati che ho avuto con loro e che hanno permesso alla relazione di evolvere. Ora chiedo pubblicamente ai Commissari di promettere che saranno effettivamente compiuti progressi decisivi sul versante della RSI a livello comunitario entro la fine del mandato della Commissione in carica.</p>
      <p sl="en">So anche che alcuni deputati nel dibattito si opporranno alla relazione: rivolgendomi a loro, devo far presente che la relazione segna un compromesso delicato tra i gruppi politici. Desidero infatti esprimere il mio più sincero apprezzamento al relatore ombra.</p>
      <p sl="en">La nuova normativa che sosterremo sarà quella sulla responsabilità ambientale e sociale obbligatoria per le imprese; ribadiremo infatti la nostra posizione precedente e manderemo un segnale politico potente da quest’Assemblea. Tutte le altre nostre proposte vertono sulla maggiore efficacia da conferire all’impiego e all’attuazione del quadro normativo esistente e sul sostegno all’azione volontaria.</p>
      <p sl="en">Agli oppositori in seno al Parlamento e a quell’una o due associazioni dissenzienti, voglio dire che nell’entusiasmo che ci mettono per bloccare l’azione a livello comunitario non credo che rendano giustizia o rappresentino veramente i migliori interessi o il meglio delle imprese riguardo alla RSI. Si prenda ad esempio la società farmaceutica danese Novo Nordisk , che intervenendo nell’ambito dell’iniziativa degli imprenditori nel campo dei diritti umani, ha dichiarato: “Le norme minime sono essenziali affinché si sviluppi un quadro uniforme nel settore”. Lo European Investment and Research Service ha affermato: “Se riuscirete a compiere progressi in modo da riaccendere l’interesse della Commissione per un approccio più sostanziale verso la RSI, sarebbe molto positivo”. La Confederazione francese delle imprese MEDEF, parlando a nome di Business Europe , ha affermato: “Ringrazio vivamente per la qualità e la pertinenza della maggior parte delle questioni e dei suggerimenti da voi avanzati”.</p>
      <p sl="en">Ora non è il momento della ritirata. E’ il momento di essere ambiziosi, di dimostrare sagacia e capacità di mettere insieme i vari pezzi. Uno dei modi principali con cui possiamo alimentare l’entusiasmo, il dinamismo e il consenso per l’azione comunitaria in merito alla RSI consiste nel promuoverla presso le istituzioni mondiali e attuando meglio le iniziative mondiali in materia partendo proprio dall’Europa. Ho altresì proposto un partenariato strategico tra la Commissione e l’iniziativa “Global reporting ”, un nuovo dialogo commerciale tra l’UE e il Giappone sulla responsabilità sociale delle imprese e ho anche suggerito di utilizzare il quinto anniversario che ricorre quest’anno del Vertice mondiale sullo sviluppo sostenibile come opportunità per noi in Europa di condurre il dibattito internazionale sulle iniziative intergovernative e la responsabilità delle imprese, concordato a Johannesburg.</p>
      <p sl="en">All’epoca in cui la Commissione europea pubblicò la sua comunicazione, affermò di voler trasformare l’Europa in un polo di eccellenza per la RSI. Quando la lessi, ho temuto che la RSI in Europa sarebbe invece scivolata in un buco nero. Tuttavia, possiamo convenire sostanzialmente su molte raccomandazioni contenute nella relazione parlamentare, e credo che possiamo trasformare in realtà le aspirazioni dell’Esecutivo.</p>
    </intervention>
    <intervention id="1-095" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . – Signor Presidente, onorevoli deputati, si può assolutamente affermare che la responsabilità sociale delle imprese (RSI) stia prendendo piede in Europa e infatti la comunicazione della Commissione dell’anno scorso ha innescano un’ondata di attività e di nuove idee.</p>
      <p sl="de">Visto che la RSI può rendere un grande contributo allo sviluppo sostenibile e rafforzare il potenziale europeo di innovazione e di competitività, essa si lega strettamente alla nostra strategia per la crescita e l’occupazione, la quale non punta solamente a creare più posti di lavoro ma anche e primariamente a creare posti di lavoro di migliore qualità. In questo senso non parliamo di successo a breve termine o di risultati trimestrali apparentemente positivi, ma parliamo della necessità che le nostre imprese si adattino nel lungo periodo alle mutate condizioni in cui si trovano a competere nel mondo nel suo complesso.</p>
      <p sl="de">Le condizioni sociali favorevoli possono anche essere un fattore importante nella concorrenza, ma la loro creazione non è un compito che spetta solamente ai responsabili politici; le imprese hanno una propria responsabilità che trascende il mero rispetto della legge. Esse hanno una responsabilità in merito al clima sociale, all’ambiente, alle pari opportunità, alla formazione, all’innovazione e al cambiamento strutturale; in sintesi hanno la responsabilità delle persone che lavorano per loro e della zona in cui sono ubicate.</p>
      <p sl="de">La Commissione accoglie con favore la relazione dell’onorevole Howitt, che dà prova di una profonda conoscenza e di una grande competenza e che oltre a sottoscrivere essenzialmente l’obiettivo della Commissione di rafforzare la RSI in Europa rende anche un importante contributo verso il suo conseguimento. Convengo certamente sulla necessità che il dibattito tenda a produrre risultati concreti, che l’approccio multilaterale coinvolga tutte le parti e i gruppi interessati e inoltre che l’intero processo sia meglio integrato nella strategia di Lisbona.</p>
      <p sl="de">Saprete che secondo la Commissione le aperture per una normativa in questo settore sono limitate. Non riteniamo che la cultura di un’impresa possa essere imposta dall’alto o standardizzata mediante una normativa, motivo per cui la Commissione non si è dichiarata disponibile a proporre una normativa sulla RSI o sulla sua standardizzazione a livello europeo.</p>
      <p sl="de">In presenza di aspetti da disciplinare, se noi, in ragione della nostra responsabilità politica, dobbiamo insistere affinché le imprese si attivino, allora dobbiamo avere il coraggio di mettere in atto la relativa legislazione, che deve essere specifica e concretamente pertinente al settore in questione; tuttavia la responsabilità sociale delle imprese per definizione trascende gli obblighi che gravano sulle imprese ai sensi di legge e va oltre i provvedimenti che inseriamo nelle normative.</p>
      <p sl="de">Vogliamo sostenere le imprese e incoraggiarle ad avvalersi degli strumenti riconosciuti a livello internazionale, che sono numerosi. La Commissione inoltre sostiene la RSI sul piano mondiale, ad esempio, attraverso il Business Forum UE-Africa, istituito dal Commissario Michel, nel quadro del quale i rappresentanti delle imprese di entrambi i continenti si sono incontrati nel novembre 2006 per discutere proprio di responsabilità sociale.</p>
      <p sl="de">La Commissione è impegnata nelle discussioni con i paesi in via di sviluppo sui progressi compiuti nell’attuazione delle norme di base dell’Organizzazione internazionale del lavoro, mentre in Europa promuoviamo un ulteriore sviluppo degli strumenti pertinenti nei vari settori insieme a iniziative multisettoriali.</p>
      <p sl="de">Il Commissario Špidla ed io incontriamo sempre più rappresentanti delle imprese che si impegnano e si adoperano affinché l’Europa conquisti una posizione d’avanguardia in relazione alla RSI; essi inoltre ritengono che la RSI sia atta a conferire alle loro imprese un vantaggio inequivocabile sul mercato. Benché di recente fondazione, l’alleanza europea per la RSI ha dato vita a iniziative imponenti ed esemplari; manager e investitori lungimiranti ormai sanno che un’azienda con una buona reputazione in materia di RSI di solito è un’impresa di successo, come risulta anche dalle quotazioni in borsa di queste società.</p>
      <p sl="de">La Commissione chiede alle imprese dell’Europa di rendere la RSI un marchio europeo e di competere per trovare le idee migliori. Siamo convinti che le imprese europee debbano riconoscere la propria responsabilità sociale e agire di conseguenza. Su questo punto la Commissione e il Parlamento sono in perfetto accordo.</p>
    </intervention>
    <intervention id="1-096" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signor Presidente, onorevoli deputati, il mio collega, Commissario Verheugen, ha tratteggiato il quadro generale della responsabilità sociale delle imprese. Tengo a sottolineare che esso si fonda su impegni volontari da parte delle imprese, impegni che chiaramente vanno al di là di quanto prevede la legge. Ovviamente ciò non limita il diritto del legislatore o dell’autorità competente di emanare una normativa, qualora fosse ritenuta essenziale.</p>
      <p sl="cs">Visto che il quadro generale è stato descritto in maniera sufficientemente chiara, mi addentrerò in una serie di aree specifiche in cui sosteniamo iniziative per le imprese nell’ambito della strategia definita nel marzo 2006.</p>
      <p sl="cs">Innanzi tutto le imprese svolgono un ruolo di primo piano nell’ambito della coesione professionale e favoriscono altresì la coesione sociale nella misura in cui assumono lavoratori e si occupano di gestione delle risorse umane. In secondo luogo il 2007 è stato proclamato l’Anno europeo delle pari opportunità per tutti. Noi non abbiamo né il diritto né possiamo permetterci di privarci della nostra varietà di talenti e quindi sosteniamo le iniziative delle imprese nell’ambito delle pari opportunità. In terzo luogo, una parte importante del patto intergenerazionale, di cui l’Europa a ragione dell’invecchiamento della popolazione ha disperatamente bisogno, è la coesione e il mantenimento in attività dei lavoratori più anziani. Altrettanto importanti sono le altre priorità indicate nella comunicazione di marzo, come la sanità, l’investimento nell’apprendimento lungo tutto l’arco della vita, l’innovazione nella formazione, nella scienza e nelle attività su scala mondiale. Il testo oggi in discussione affronta proprio tali questioni.</p>
      <p sl="cs">Se vogliamo garantire che la responsabilità sociale delle imprese continui nel XXI secolo, occorre un dialogo con tutta la comunità e per questo motivo in dicembre abbiamo tenuto un forum multilaterale sulla RSI. Al contempo nel corso di una discussione plenaria è stato deciso di convenire un organismo a livello europeo destinato a riunire rappresentanti della società civile, del mondo delle imprese e di istituzioni accademiche. Grazie a queste azioni siamo riusciti a valutare i risultati delle iniziative avviate sin dal 2004. Per quanto riguarda gli interventi della Commissione, credo che la RSI sia assumendo sempre più peso in tutte le nostre politiche e in particolare nella politica estera comunitaria. Sono state definite anche le tematiche di interesse comune per il futuro, come l’istruzione, la ricerca e le condizioni di lavoro lungo tutta la catena di subfornitura. In questo modo, si verrà a creare un forte impatto per favorire condizioni sociali improntate a una maggiore sicurezza in regioni extraeuropee per i subfornitori che operano per società europee.</p>
      <p sl="cs">C’è molto lavoro da fare, ma siamo sulla strada giusta. Dai dibattiti e dalle discussioni con le parti interessate si può vedere che la responsabilità sociale delle imprese è una questione che sta acquistando una rilevanza crescente. E’ quindi importante mantenere le condizioni esistenti e non lesinare gli sforzi.</p>
    </intervention>
    <intervention id="1-097" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">relatore per parere della commissione per l’industria, la ricerca e l’energia . – Signor Presidente, prima di tutto desidero ringraziare il relatore e porgergli le mie congratulazioni per la relazione. Credo sia riuscito a presentare una relazione in grado di raccogliere un ampio sostegno in quest’Aula.</p>
      <p sl="en">Reputo importante formulare alcune considerazioni sulla responsabilità sociale delle imprese. In primo luogo il compito principale delle imprese consiste nel fornire i servizi e i prodotti di cui si occupano, traendone un profitto, altrimenti non sopravvivrebbero. Se non riescono ad adempiere a questa funzione essenziale, sono destinate a fallire nella loro responsabilità sociale fondamentale come datori di lavoro e come produttori di beni e di servizi.</p>
      <p sl="en">Mi pare importante sottolinearlo quando si discute delle modalità per definire le responsabilità sociali delle imprese. Il nostro punto di vista – dal momento che ne abbiamo discusso in seno alla commissione per l’industria, la ricerca e l’energia come pure in seno al nostro gruppo – è che la RSI dovrebbe poggiare sulla responsabilità volontaria, che deve espletarsi per il suo valore intrinseco e nel contesto della responsabilità che la singola impresa ha nella società.</p>
      <p sl="en">Le imprese hanno un ruolo sociale da svolgere nella società. Devono adempiere i doveri che hanno come datori di lavoro, devono fornire beni e servizi di qualità elevata, altrimenti perderebbero credibilità e si troverebbero in una posizione sfavorevole nel mercato. Tuttavia, vi sono altresì motivi per affermare che devono tenere una condotta corretta nei termini che sono loro propri, poiché le società fiorenti e forti che difendono i diritti fondamentali in Europa e in ogni altro paese del pianeta contribuiscono a migliorare il mondo, ma anche l’economia e la qualità di beni e servizi.</p>
      <p sl="en">La responsabilità deve essere volontaria, altrimenti sarebbe necessaria una normativa e la questione si porrebbe quindi in altri termini. Se forziamo la razionalizzazione, compromettiamo la varietà e il dinamismo che ogni impresa può offrire sfruttando al massimo le opportunità che ha di essere un buon datore di lavoro, una buona azienda e un buon fornitore di beni e servizi.</p>
    </intervention>
    <intervention id="1-098" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">relatore per parere della commissione per i diritti della donna e l’uguaglianza di genere . – Signor Presidente, nel suo parere sulla responsabilità sociale delle imprese la commissione per i diritti della donna e l’uguaglianza di genere chiede al relatore di dare un’impostazione olistica alla questione, poiché ritiene che il ruolo delle imprese sia fondamentale per quanto concerne il rispetto dei valori su cui poggia l’Unione europea a prescindere dal fatto che esse operino all’interno o al di fuori dell’UE e a prescindere dalle loro dimensioni, siano esse PMI, multinazionali e via dicendo.</p>
      <p sl="el">A livello mondiale le norme di base dell’Organizzazione internazionale del lavoro vengono promosse attraverso la RSI. Nel quadro di un’azione volontaria esse possono portare all’introduzione di misure di sostegno per le risorse umane femminili ai sensi della legislazione nazionale e comunitaria sulla parità di genere e sulla non discriminazione sia nelle procedure di reclutamento che nelle procedure di promozione e di nomina delle donne a posizioni di responsabilità e nei consigli di amministrazione, quando si promuove la pianificazione di azioni di RSI.</p>
      <p sl="el">Ci congratuliamo con la Commissione europea per aver avvalorato la nuova alleanza; non crediamo che sarà una replica del forum multilaterale. Una carta di buona condotta che potrà essere sottoscritta su base volontaria dalle imprese contribuirà a promuovere azioni sull’ambiente di vita e di lavoro e a favorire la conciliazione di vita professionale e familiare insieme a servizi culturali ed educativi.</p>
      <p sl="el">Chiediamo infine che siano promosse e premiate le buone prassi di RSI, soprattutto nel settore delle pari opportunità, senza però obbligo di adesione da parte delle imprese.</p>
      <p sl="el">Signori Commissari, ritengo che le possibilità di applicare volontariamente la RSI, e non come mezzo pubblicitario o di concorrenza, debbano essere pianificate nel forum multilaterale, che è un luogo di discussione tra tutte le parti sociali, e nel quale speriamo che si registri una significativa partecipazione femminile.</p>
    </intervention>
    <intervention id="1-099" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, la grande maggioranza delle imprese europee si è impegnata ad assumersi la propria responsabilità sociale, ad agire responsabilmente in termini sociali e ambientali, a tutelare le persone e il loro ambiente e a promuovere la sicurezza della produzione. Molte sostengono strutture culturali e religiose, attività sportive e associazioni. Come hanno appena detto entrambi i Commissari, però, è e deve rimanere una condizione di base che tali attività siano messe in atto su base volontaria, come previsto nella relazione del 2003 del Parlamento europeo e anche come è stato riaffermato un anno dopo in occasione dell’istituzione del forum multilaterale. Se si vuole mantenere il carattere volontario di questo impegno, bisogna respingere le normative vincolanti e la soffocante burocrazia.</p>
      <p sl="de">Al limite ci si potrebbe aspettare un sistema complessivo obbligatorio solo per le grandi imprese; le PMI, che rappresentano oltre il 90 per cento delle imprese, non possono farvi fronte, in quanto semplicemente non hanno le risorse umane e finanziarie necessarie per tracciare un quadro a tutto tondo della loro RSI. Il relatore ombra del mio gruppo, onorevole Bushill-Matthews, è riuscito a definire alcuni compromessi che hanno smussato la relazione Howitt, che il mio gruppo aveva giustamente respinto in seno alla commissione per l’occupazione e gli affari sociali.</p>
      <p sl="de">Ritengo una vittoria il fatto che sia stata ampiamente stralciata la richiesta di condizionare l’assegnazione dei contratti pubblici al rispetto delle clausole sociali e ambientali. Le imprese devono essere nella condizione di vincere appalti pubblici anche se non hanno un vaso di fiori ecologico davanti al cancello degli stabilimenti di produzione e anche se il menu della mensa dei lavoratori non prevede piatti alternativi.</p>
      <p sl="de">Il paragrafo 11, che chiede l’istituzione di un unico punto di coordinamento per la RSI, è problematico, proprio come i paragrafi 39 e 55 in cui si invoca la nomina di un mediatore per la RSI. Io mi oppongo a qualsiasi estensione delle responsabilità e degli obblighi delle imprese nel campo della RSI e reputo inaccettabili siffatte manipolazioni dirigistiche.</p>
      <p sl="de">Infine, oggi stiamo discutendo di una relazione d’iniziativa, che molti non prendono seriamente poiché viene ritenuta null’altro che un proclama. Dico quindi principiis obsta , ovvero bisogna intervenire subito quando sopravviene un problema! Se il Parlamento dovesse chiedere che alcune di queste istanze siano rese obbligatorie, allora le misure legislative della Commissione non si farebbero certo attendere.</p>
    </intervention>
    <intervention id="1-100" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">a nome del gruppo PSE . – Una società transnazionale nell’ambito della rete di cui dispone in uno dei nuovi Stati membri ha assunto persone disabili come addetti alle pulizie in una città che è sopraffatta dai problemi sociali. Questa società ha ricevuto sovvenzioni dalle autorità locali per questi dipendenti portatori di handicap , prosciugando quasi tutti i fondi disponibili a tale scopo. A mio modo di vedere, questa condotta non rientra nelle nostre aspettative in merito alla responsabilità sociale delle imprese.</p>
      <p sl="hu">Gli sforzi messi in atto per fare fronte ai costi possono e devono essere sempre commisurati agli obiettivi sociali. Questo punto è stato sottolineato nell’eccellente relazione dell’onorevole Howitt. Inoltre la congiuntura economica favorevole sin dai primi anni ’90 ha attirato numerose società transnazionali nell’Europa centrorientale. Alcune regioni dei nuovi Stati membri dell’UE continuano però ad avere molteplici svantaggi. Per usare una frase a effetto, esse sono in un certo senso le periferie interne dell’Unione europea. Pertanto dobbiamo far presente anche alle società transnazionali che le loro azioni devono ottemperare al principio “Think globally – act locally ” (pensare a livello mondiale, agire a livello locale). In questo modo si eviterà che certe regioni dell’Unione diventino periferie che si limitano a “pensare a livello mondiale”.</p>
      <p sl="hu">Per questo motivo ritengo importante la relazione dell’onorevole Howitt e spero quindi che non sarà affossata da argomentazioni di forma, ma che esplicherà la propria funzione all’interno del modello sociale europeo di RSI. La responsabilità sociale delle imprese non impone semplicemente di evitare di arrecare danno, ma è un sistema articolato per la realizzazione di azioni positive. La questione in questo senso non riguarda l’opportunità di rendere obbligatorie o meno determinate azioni, ma piuttosto si tratta di vedere se queste sono all’altezza delle aspettative in vista di un mondo migliore. Io sono convinta di sì. E’ nostro diritto esigere dalle aziende che trattino i dipendenti come essere umani, nella loro interezza, con i loro diritti, il loro stato di salute e le loro tradizioni culturali e sociali. La relazione dell’onorevole Howitt segna un passo molto importante in questa direzione.</p>
    </intervention>
    <intervention id="1-101" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Sicuramente la responsabilità sociale delle imprese promuove lo sviluppo sostenibile e favorisce l’attuazione della strategia di Lisbona in tematiche quali l’uso più oculato delle risorse naturali, una migliore attività di innovazione, la riduzione della povertà e anche ovviamente un rispetto più pieno dei diritti umani.</p>
      <p sl="et">La RSI deve inoltre fungere da misura supplementare per la gestione dell’industria e delle ristrutturazioni, in modo che vi rientrino anche altri aspetti, ad esempio l’apprendimento lungo tutto l’arco della vita, le pari opportunità, l’impegno sociale, lo sviluppo sostenibile e anche l’etica.</p>
      <p sl="et">La partecipazione delle imprese in siffatte attività sociali deve essere volontaria. Se vogliamo dirigerci verso la creazione e lo sviluppo di tradizioni nell’ambito della RSI, dobbiamo inevitabilmente seguire i principi sanciti e riconosciuti sul piano internazionale.</p>
      <p sl="et">Non disponiamo di alcun altro quadro o sistema condiviso per poter misurare adeguatamente le attività delle imprese in relazione alla RSI. Di conseguenza, la creazione di un mediatore sarebbe prematura e inutile al momento. L’imposizione di un pacchetto di normative non avrebbe effetti benefici, anzi innescherebbe reazioni negative.</p>
      <p sl="et">Desidero ringraziare il relatore per gli otto anni di costante attività volta a centrare questo obiettivo. Grazie anche per avermi dato la possibilità di intervenire.</p>
    </intervention>
    <intervention id="1-102" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">a nome del gruppo Verts/ALE . – Signor Presidente, desidero porgere le mie congratulazioni all’onorevole Howitt per la sua relazione. Non sono però molto contento dell’accordo che ha raggiunto con il gruppo PPE-DE per indebolire il testo su cui voteremo domani.</p>
      <p sl="en">Ieri ho preso parte a una consultazione con i cittadini, ed è abbastanza ovvio ciò che vogliono: vogliono che l’Europa sia più attiva nelle tematiche ambientali. Credo infatti che il Consiglio dello scorso venerdì abbia avuto una buona accoglienza presso l’opinione pubblica.</p>
      <p sl="en">I cittadini in secondo luogo vogliono una maggiore responsabilità sociale, e temo che la Commissione Barroso-Verheugen abbia imboccato esattamente la direzione opposta da quando si è insediata. Lei, signor Commissario, ha già in qualche misura incrementato il suo impegno su questioni relative all’ambiente e all’energia a seguito delle pressioni derivanti dagli ambienti scientifici e dall’opinione pubblica. Spero che questa relazione del Parlamento, soprattutto se domani non risulterà eccessivamente annacquata, contribuirà a farle riconsiderare la sua agenda sociale. Il ruolo non sufficientemente attivo della Commissione nel dialogo con le parti interessate ha in buona parte causato la frustrazione delle ONG al punto che hanno abbandonato i negoziati.</p>
      <p sl="en">La relazione su cui voteremo domani contiene alcuni elementi validi. Desidero però evidenziare un punto: l’eliminazione del paragrafo 63, in cui chiediamo che l’Unione europea assuma un ruolo guida a livello mondiale in questo settore. Perché è importante? Con l’aumento degli investimenti in Africa e in altre aree da parte di società petrolifere e minerarie cinesi, se l’Europa non innalza la responsabilità sociale delle imprese trasferendola dal piano europeo a quello globale, anche nel contesto delle Nazioni Unite, le nostre imprese saranno penalizzate, quindi non capisco come il gruppo PPE-DE e il gruppo PSE possano cancellare un paragrafo dalla relazione originale già approvata che ci chiede di essere più attivi a livello globale.</p>
    </intervention>
    <intervention id="1-103" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Onorevoli colleghi, desidero congratularmi con l’onorevole Howitt per la sua iniziativa e per la relazione e accordo il mio sostegno agli emendamenti adottati nella commissione per l’occupazione e gli affari sociali.</p>
      <p sl="cs">Com’è stato dimostrato, il problema principale o il tema dominante del nostro dibattito verte sull’eventuale necessità di una normativa in questo settore e sul fatto che possa o meno bastare l’approccio volontario. Non sono a favore di una burocrazia eccessiva e di una regolamentazione superflua. In temi quali la RSI, però, è chiaro che affidarsi alla buona volontà delle imprese non è affatto sufficiente. In questo modo infatti parte della popolazione europea è destinata a trovarsi in una situazione iniqua. Ritengo quindi necessario uno strumento giuridico fattibile atto a costringere le imprese a farsi carico delle proprie responsabilità non solo in campo sociale ma anche nella tutela delle condizioni di lavoro, degli aspetti sanitari sul luogo di lavoro e dell’ambiente.</p>
      <p sl="cs">Pur sostenendo vivamente la relazione, ho presentato due emendamenti insieme ai membri del mio gruppo, il cui scopo consiste prima di tutto nel lanciare l’allarme in merito alla situazione corrente e ai problemi con cui si devono confrontare i lavoratori, ad esempio, per quanto concerne la delocalizzazione delle imprese, il basso livello salariale, il lavoro precario e una tutela sanitaria insufficiente sul posto di lavoro; in secondo luogo abbiamo voluto esprimere la nostra opposizione alle politiche proposte dalla Commissione nel settore della responsabilità sociale, che spesso non collimano con gli obiettivi e con i principi su cui si dovrebbe basare la RSI.</p>
      <p sl="cs">Spero che, oltre a produrre una dichiarazione d’intenti, riusciremo anche ad approntare gli strumenti pratici necessari per intraprendere un’azione concreta. Altrimenti ci ritroveremo ad aver compiuto un’operazione di facciata e credo che i cittadini si aspettino qualcosa di più da noi.</p>
    </intervention>
    <intervention id="1-104" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, in quest’Aula parliamo costantemente dell’agenda di Lisbona, che dovrebbe rendere l’Unione europea l’economia basata sulla conoscenza più competitiva del mondo entro il 2010. Il Presidente della Commissione, José Manuel Barroso, ama vantarsi dei suoi piani contro l’eccesso di regolamentazione e volti a rafforzare la competitività delle economie europee.</p>
      <p sl="en">Eppure questa relazione, come era stata presentata originariamente, puntava a creare una normativa obbligatoria su un ampio ventaglio di settori dell’attività d’impresa, compresi i rapporti di lavoro e l’ambiente. Questi settori però sono già abbondantemente disciplinati, anzi sono massicciamente sovraregolamentati dal diritto comunitario già in vigore. In questo caso si proponeva di raddoppiare la normativa esistente con tutto il potenziale di ambiguità e di confusione che ciò comporterebbe.</p>
      <p sl="en">L’obbligatorietà della RSI danneggerebbe immensamente la competitività, soprattutto tra le piccole e medie imprese, che solitamente proclamiamo di voler favorire, ma che in realtà cerchiamo costantemente di strangolare con normative oppressive, intrusive e superflue. Tuttavia, sono stati ora concordati emendamenti che stabiliscono perentoriamente la natura volontaria dell’RSI e da parte mia li sostengo con fermezza. Convengo con il relatore, dobbiamo promuovere la RSI, ma dobbiamo anche proteggere le imprese, la produttività, la competitività e la capacità di creare ricchezza delle imprese europee.</p>
      <p sl="en">Dobbiamo altresì riconoscere le migliori prassi esistenti di RSI tra le grandi imprese. L’estate scorsa ho avuto il privilegio di visitare la Fondazione Gates a Seattle, che ovviamente è gestita da Bill Gates della Microsoft . La spesa di questa fondazione per scopi filantropici è superiore al PIL di una serie di paesi di piccole dimensioni. Probabilmente essa contribuisce di più ad alleviare la povertà e le difficili condizioni di vita in Africa rispetto agli aiuti europei, poiché, essendo un’organizzazione privata, la sua spesa è enormemente più efficiente. Credo che, con gli emendamenti che abbiamo presentato, saremo in grado di sostenere la relazione.</p>
    </intervention>
    <intervention id="1-105" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, la funzione principale delle imprese è la creazione di ricchezza, ma le aziende in determinate circostanze sono in grado di andare oltre il loro ruolo di mere macchine generatrici di ricchezza. Le imprese possono essere viste anche come comunità in cui la gente vive e interagisce; le persone possono considerare la propria azienda come il luogo della loro affermazione professionale e in molti casi anche di felicità personale.</p>
      <p sl="pt">Le società di successo, in grado di creare ricchezza, sono quelle che normalmente godono di buone relazioni con i propri partner , clienti, fornitori e con la comunità in cui operano. Le società di successo sono quelle che adottano criteri di trasparenza nelle proprie relazioni con le autorità e agiscono sulla base di codici di condotta e deontologici, che talvolta sono estremamente rigorosi.</p>
      <p sl="pt">Se si dovessero descrivere in termini umani le società che hanno una lunga storia, esse si pongono come società che operano con una forte personalità, con una particolare cultura che esse sono riuscite a creare e a sviluppare e che le contraddistingue rispetto alle altre. Queste sono società, si potrebbe dire, con emozioni e sentimenti. Società come queste scelgono di dare di più alla comunità al di là delle proprie funzioni tradizionali e quindi si assumono maggiori responsabilità. Ed è questa la definizione di “responsabilità sociale”. Ritengo però che la RSI non possa essere decretata o imposta, ma debba essere messa in atto volontariamente. La RSI non può mai essere imposta dall’alto. Se lo fosse, si correrebbe il rischio di ridurre il suo ruolo a un esercizio di pubbliche relazioni volto a creare una cortina di fumo e a dar modo alle imprese di sfuggire alle proprie responsabilità sui temi sociali e ambientali. In tal caso la RSI sarebbe una frode, poiché non sarebbe sincera.</p>
      <p sl="pt">Sostengo la relazione che ci è stata presentata nella sua versione definitiva, la mia visione in materia alla fine è stata presa in conto.</p>
    </intervention>
    <intervention id="1-106" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, per cominciare non posso esimermi dal ringraziare l’onorevole Howitt per lo splendido lavoro che ha svolto e per la sua straordinaria disponibilità ad accogliere i contributi che gli sono stati presentati dagli altri membri della commissione per l’occupazione e gli affari sociali. Egli inoltre ha dato prova di grande capacità e flessibilità su un tema così complesso, rendendosi aperto al dialogo e all’accordo con gli altri gruppi parlamentari.</p>
      <p sl="es">Come altri hanno già detto, credo che la RSI sia positiva di per sé. Non per questo però dobbiamo concludere che non sia possibile migliorare il quadro corrente e l’esperienza relativamente breve che abbiamo accumulato nell’Unione europea. Credo che i problemi del mondo stiano aumentando a grande velocità, sia i problemi ambientali che quelli delle persone alle quali sono negati tutti i diritti. Ritengo pertanto sia nostro dovere compiere uno sforzo aggiuntivo.</p>
      <p sl="es">E’ questa infatti la richiesta che l’onorevole Howitt formula nella sua relazione. Spero che la Commissione, la cui comunicazione è stata accolta con sentimenti contrastanti, talvolta non molto positivi, intraveda ora la possibilità di tenere maggiormente in conto la responsabilità sociale. Può essere fatto ancora molto, evitando falsi dibattiti sugli aspetti che devono essere volontari e quelli obbligatori. Dobbiamo continuare ad andare avanti con l’obiettivo di istituire criteri affinché la responsabilità diventi oggettiva. Le imprese saranno libere di adottare codici di condotta, ma non avranno alcuna libertà per quanto concerne il rispetto dei codici che esse stesse hanno adottato. Ci deve essere trasparenza e qualcosa di più del filantropismo in questo concetto di RSI.</p>
      <p sl="es">Noi europei offriamo al mondo un esempio basato sulla sostenibilità del nostro modello economico per noi e per gli altri. Possiamo andare oltre riguardo al controllo e alla verifica degli obblighi che ci siamo liberamente assunti. Nell’Unione europea disponiamo di direttive in materia, che però non sono state recepite negli Stati membri e che vertono sul diritto sindacale e sulle responsabilità ambientali. La Commissione dovrebbe quindi assumersi un impegno e non applicare un approccio lassista e liberista su tutto.</p>
    </intervention>
    <intervention id="1-107" speaker_id="28205" name="Jean Marie BEAUPUY" is_mep="True" mode="spoken" nationality="France" birth_date="28-11-1943" birth_place="La Chapelle/Loire" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, signori Commissari, onorevoli colleghi, uno dopo l’altro ripetiamo costantemente che non vogliamo che le disposizioni che saranno adottate si traducano in altrettanti limiti e normative supplementari. Auspichiamo un impegno dei dirigenti delle imprese, auspichiamo che essi diano prova di volontarismo, auspichiamo un’applicazione a livello mondiale, auspichiamo che le PMI si impegnino e, come ha detto il relatore, al di là delle dichiarazioni, vogliamo qualcosa di concreto. Essendo io stesso membro di un consiglio di amministrazione da oltre trent’anni, spero veramente che si giunga a qualcosa di concreto.</p>
      <p sl="fr">In quest’ottica ho una proposta da presentarvi, signori Commissari. Esiste già un dispositivo che centinaia di migliaia di imprese applicano a livello mondiale. Esse organizzano la loro responsabilità sociale attraverso le norme ISO 9001, ISO 14001, ISO 18001, le quali assicurano un migliore rapporto commerciale con la clientela, un rispetto totale dell’ambiente e un’osservanza assoluta delle norme in materia di igiene, sanità e sicurezza. Di conseguenza, signori Commissari, mi permetto di suggerire il ricorso a queste tre norme di gestione affinché le imprese di tutta Europa si assumano veramente le proprie responsabilità sociali.</p>
    </intervention>
    <intervention id="1-108" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Signor Presidente, anch’io desidero ringraziare il relatore per il lavoro che ha svolto per questa eccellente relazione.</p>
      <p sl="en">Uno dei punti principali che sono emersi dal documento è che non stiamo solo guardando alla responsabilità sociale delle imprese in seno all’Unione europea, ma anche oltre i suoi confini, e che prestiamo attenzione alla condotta delle società europee altrove nel mondo – il che segna un cambiamento rispetto al doppiopesismo per cui si garantiva un certo quadro normativo nell’Unione europea per poi ricercare scappatoie al di fuori di essa.</p>
      <p sl="en">Quanto abbiamo appreso dalla Commissione in merito al forum sull’Africa rappresenta un’iniziativa positiva, ma dobbiamo esaminare più da vicino la condotta delle imprese nelle zone di conflitto. Noi deteniamo la supremazia nella lavorazione dei diamanti e dobbiamo partire da questo settore.</p>
      <p sl="en">Apprendo inoltre dalla relazione che la tendenza a pubblicare volontariamente relazioni in materia di RSI si sta stabilizzando e che non tutte le imprese riferiscono in merito alla conformità dell’intera catena di approvvigionamento, che costituisce uno dei meccanismi più importanti di cui disponiamo per innalzare gli standard , per assicurare la tutela dei marchi per le imprese che si comportano correttamente e per garantire che siano isolate le società che tengono una condotta irresponsabile. Attendo con ansia la relazione del Parlamento sulla condotta socialmente irresponsabile delle imprese in modo da poter vedere anche l’altro lato nelle nostre modalità di lavoro.</p>
    </intervention>
    <intervention id="1-109" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono consapevole che il concetto di responsabilità sociale delle imprese sta acquistando un’importanza crescente nel dibattito sulla globalizzazione, sulla competitività e sullo sviluppo sostenibile. In base alla sua definizione le imprese volontariamente si fanno carico dell’impatto sociale ed economico delle loro attività.</p>
      <p sl="pl">Nel contesto dell’attuazione della RSI su base volontaria le imprese decidono di andare oltre i requisiti giuridici minimi e gli impegni risultanti dalla contrattazione collettiva allo scopo di rispondere a esigenze sociali e ambientali. Da quest’Aula parlamentare desidero chiarire senza ombra di dubbio che è vitale proprio la base volontaria dell’azione intrapresa e della risposta delle aziende rispetto al concetto di RSI.</p>
      <p sl="pl">Visto che la responsabilità sociale delle imprese si fonda principalmente sulle decisioni assunte dalle società su base volontaria, credo che l’imposizione di ulteriori doveri e requisiti amministrativi molto probabilmente si rivelerebbe controproducente. Si discosterebbe inoltre dai principi atti a migliorare la regolamentazione e dagli sforzi profusi per semplificare e migliorare il funzionamento dell’Unione europea. In tale ottica ho presentato dieci emendamenti al testo dell’onorevole Howitt e sono lieto che lo spirito di tali emendamenti sia stato incorporato nel documento presentato dal relatore.</p>
      <p sl="pl">Desidero cogliere questa opportunità per sottolineare l’importanza di introdurre metodi per lo scambio di buone prassi riguardo all’attuazione del concetto di RSI. In concreto tale azione si può realizzare nel quadro dell’alleanza europea per la RSI. Da questa sede desidero esprimere un elogio alla Commissione per il suo impegno. L’Esecutivo riconosce che le imprese stesse sono i principali attori in questo contesto e ha annunciato il suo sostegno per tale organismo, il quale rappresenta un modo valido e aperto per scambiare buone prassi tra tutti i tipi di società di piccole, medie e grandi dimensioni.</p>
    </intervention>
    <intervention id="1-110" speaker_id="28575" name="Maria MATSOUKA" is_mep="True" mode="spoken" nationality="Greece" birth_date="08-01-1974" birth_place="Lepenou" p_group="Socialist Group in the European Parliament" m_state="GR">
      <p sl="el">Signor Presidente, prima di tutto mi congratulo con il relatore, onorevole Howitt, per il lavoro sistematico che ha svolto e per le proposte costruttive che ha presentato.</p>
      <p sl="el">Il concetto di responsabilità sociale delle imprese pare essere più che mai di attualità. Da un lato, il drastico cambiamento climatico, dovuto in larga parte all’uso e ai consumi incontrollati delle risorse naturali, e, dall’altro, il preoccupante dilagare della povertà, insieme al ribaltamento della piramide demografica, sembrano essere il frutto dei tentativi di abbassare la qualità dell’occupazione e sovvertire l’acquis sociale. Tuttavia, se vogliamo rafforzare questo concetto, devono essere soddisfatti almeno tre presupposti. In primo luogo la Commissione deve tenere seriamente in considerazione le proposte presentate dal Parlamento. In secondo luogo deve riconoscere che le imprese devono assumersi le proprie responsabilità derivanti dalla loro attività economica verso l’ambiente, la società e i lavoratori, senza però considerarlo un sacrificio. In terzo luogo deve essere data la priorità al sostegno degli investimenti destinati a promuovere la formazione dei lavoratori e lo sviluppo di nuove tecnologie, soprattutto quelle più ecocompatibili. Entrambi questi settori devono essere visti come pilastri essenziali della RSI.</p>
      <p sl="el">Infine abbiamo un’eccellente possibilità di dimostrare che la competitività non deve essere conseguita a spese dei lavoratori, ma deve invece essere abbinata al rispetto degli equilibri ambientali, alla promozione di condizioni di lavoro dignitose e al progresso sociale in generale.</p>
    </intervention>
    <intervention id="1-111" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, in questi ultimi sette anni ho avuto spesso il piacere di discutere ampiamente di RSI con l’onorevole Richard Howitt. Naturalmente è stata un’esperienza molto piacevole, come si dice da queste parti! Di sicuro è stata un’impresa difficile, ma sono certo che lui sarebbe il primo ad ammettere – e infatti lo vedo ridacchiare laggiù – che è stata una sfida per entrambi. Desidero ringraziarlo per il modo in cui l’ha affrontata, poiché chiaramente ci siamo accostati alla materia da due punti di vista leggermente diversi; seppur a modo nostro, come tutti gli altri oratori, siamo ugualmente desiderosi di difendere la causa della RSI.</p>
      <p sl="en">Vorrei soltanto esprimere il mio disaccordo rispetto a due piccoli particolari con cui il relatore ha iniziato il suo intervento. In primo luogo si è detto deluso per il fatto che dalla relazione della Commissione quasi emergesse una rinuncia a proseguire. Dissento su questo punto. Credo che la relazione sia molto positiva e che dobbiamo accoglierla con favore. In secondo luogo egli ha detto di sperare che la Commissione avrebbe contribuito a riportare le ONG al tavolo del forum multilaterale. In tutta franchezza devo dire che non sono state né la Commissione né le parti interessate a spingerle a lasciare i negoziati. Hanno deciso autonomamente di andarsene. Spetta quindi a loro decidere se ritornare o meno. Alcune se non altro rappresentavano opinioni di minoranza – e in una democrazia è del tutto legittimo. Tuttavia – e vediamo se gli interpreti saranno all’altezza della sfida che sto per lanciare loro – non dobbiamo permettere che “la coda faccia muovere il cane”. Sono le ONG che devono decidere se tornare o meno.</p>
      <p sl="en">Non farò altre osservazioni sul suo intervento e non mi esprimerò nemmeno nello specifico sugli interventi dei colleghi se non per dire che sicuramente il Presidente e i Commissari sanno che talvolta i nostri discorsi – con tutto il rispetto per i parlamentari, me compreso –sono destinati ad altre platee, poiché dobbiamo impressionare i nostri elettori in patria. Non c’è nulla di sbagliato in questo; siamo politici e dobbiamo farlo. Però vi invito, in particolare, invece di limitarvi ad ascoltarci quando parliamo, a leggere ciò che sosteniamo, a leggere i testi che votiamo, poiché il testo è molto significativo.</p>
      <p sl="en">Vi sono alcuni aspetti del testo che ancora non mi piacciono. Convengo con l’onorevole Oviir del gruppo ALDE, in quanto non mi piace l’idea di un mediatore, ma è solo un’idea. Vi sono diverse idee che non gradisco particolarmente, ma sono idee e in generale sono tutte degne di attenta considerazione. Tuttavia ciò che conta è il testo. Invito in particolare la Commissione a pensare alle tre relazioni: alla relazione originaria presentata in commissione, alla relazione emendata, che ha ricevuto il voto contrario di 15 membri della commissione parlamentare, e alla relazione definitiva come potrebbe emergere domani. Quest’ultima credo rispecchierà in gran parte la vostra posizione. Se posso dirlo, signori Commissari, credo che voi siate un grande duo. Domani dimostreremo che siamo un trio e che vogliamo far progredire la causa dell’RSI sotto la vostra guida.</p>
    </intervention>
    <intervention id="1-112" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Signor Presidente, signor Commissario, innanzi tutto è palese che sempre più imprese vedono la responsabilità sociale come un’opportunità, come uno strumento per lo sviluppo sostenibile, per la crescita e per la creazione di occupazione e anche come valido strumento per aiutare le stesse imprese e i lavoratori ad adattarsi meglio ai cambiamenti richiesti dall’economia globalizzata del XXI secolo.</p>
      <p sl="es">Desidero commentare due questioni in particolare. In primo luogo è chiaro che le imprese sono gli attori principali, ma dobbiamo tenere conto anche di altri interlocutori, come i consumatori e le organizzazioni non governative. Soprattutto, però, credo che dobbiamo tenere conto del ruolo centrale dei sindacati; in nessun caso i codici di condotta si possono sostituire alla funzione cruciale dei sindacati e della contrattazione collettiva.</p>
      <p sl="es">In secondo luogo è chiaro che la RSI deve essere un fattore che accresce la competitività, ma dietro alle etichette sulla RSI devono esserci realtà e non solo mera propaganda. Altrimenti rischieremo di comprometterne il significato, i consumatori non si fideranno di tali etichette e non riusciremo più a compiere progressi verso la RSI e a sviluppare la sua capacità di creare imprese più competitive.</p>
      <p sl="es">Molte imprese attualmente stanno compiendo sforzi decisivi verso la RSI nella consapevolezza, ovviamente, che essa offre un valore aggiunto; sono certo che le imprese che la attuano in maniera chiara e corretta non obietteranno a una verifica effettuata mediante dati oggettivi.</p>
    </intervention>
    <intervention id="1-113" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Signori Commissari, onorevoli colleghi, prima di tutto esprimo apprezzamento per la relazione del collega, onorevole Howitt. Il dibattito sulla responsabilità sociale delle imprese è un tema molto delicato su cui le opinioni sono divise, in quanto vogliamo garantire un forte ambiente sociale in Europa e al contempo vogliamo rafforzare la competitività delle imprese europee. Le prassi attuali della responsabilità sociale delle imprese, o RSI, illustrano perfettamente che rafforzare la dimensione sociale e ambientale non implica necessariamente un calo di competitività delle imprese.</p>
      <p sl="hu">Dobbiamo rafforzare il modello sociale europeo, ma dobbiamo evitare di introdurre un modello obbligatorio basato su un unico riferimento. Un modello volontario ben disciplinato offre maggiori opportunità sia ai produttori che ai consumatori rispetto a nuovi oneri amministrativi difficili da sostenere. Se rafforziamo la RSI volontaria attraverso la definizione di norme minime con cui sia possibile scongiurare un aumento eccessivo dei costi per le imprese più piccole, allora riusciremo ad accrescerne la competitività e i consumatori saranno adeguatamente informati sulla produzione all’insegna della RSI e sulle prassi delle imprese. Dobbiamo incrementare la sensibilizzazione dei consumatori e l’informazione, poiché in questo modo si crea un mercato per la produzione responsabile.</p>
    </intervention>
    <intervention id="1-114" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . – Signor Presidente, onorevoli deputati, la Commissione è grata per lo spirito franco e costruttivo di questo dibattito. Desidero sottolineare ancora una volta che la relazione dell’onorevole Howitt contiene numerosi suggerimenti preziosi che la Commissione sarà lieta di tenere presente nell’ulteriore sviluppo delle proprie politiche in materia di RSI. Il documento ci consentirà di compiere notevoli progressi insieme.</p>
      <p sl="de">Le imprese hanno bisogno di un quadro normativo chiaro; devono sapere quali sono i loro obblighi e quali sono i divieti. In caso contrario non possono funzionare nel mercato. Le imprese hanno una responsabilità sociale; per tale ragione esistono migliaia di norme a livello europeo e negli Stati membri che obbligano le imprese ad assumersi le proprie responsabilità nei confronti della società. Tutte le normative che abbiamo promulgato – sulla tutela dei consumatori, in materia di salute e di sicurezza sul lavoro, sulla protezione dell’ambiente o nell’ambito delle prestazioni di previdenza sociale – mirano a introdurre la responsabilità sociale da parte delle imprese e a fissare standard che riteniamo debbano assolutamente essere ottemperati. Passando al problema intellettuale che intravediamo nel dibattito in corso, da parte mia, trovo difficile pensare a come possiamo dar forma a un quadro giuridico per qualcosa che non è prescritto dalla legge. L’idea di creare un quadro normativo sulla RSI implica che si varerebbe una normativa che disciplina il modo in cui le imprese affrontano tematiche che per legge non sono tenute a gestire. E’ una contraddizione in termini e la Commissione voleva in effetti intavolare un dibattito in materia e fare in modo che si compissero reali progressi; per tale ragione l’anno scorso abbiamo incoraggiato le imprese europee a istituire l’alleanza per la RSI. Come vi ho detto e come potete leggere anche nella relazione della Commissione che vi è stata fatta pervenire, questo consesso ha già avanzato idee e iniziative assai notevoli.</p>
      <p sl="de">Sono due i fattori molto importanti – cui ha fatto riferimento l’onorevole Turmes – e che vorrei discutere. Il primo è il forum multilaterale, in cui la Commissione ha avuto un grande coinvolgimento e che ha avanzato alcune importanti proposte di cui stiamo tenendo conto. Si è registrato un ampio sostegno per la posizione della Commissione. Alcune ONG hanno ritenuto inaccettabile che la loro linea divergesse da quella della Commissione, e trovo siffatta condotta assai bizzarra in una società democratica – è assurdo prendere parte a una discussione solo se si è certi che tutti gli altri saranno concordi con voi. Pertanto ho espresso rammarico per la mancata partecipazione di queste ONG; benché non fossero numerose, volevamo continuare il dialogo con loro, e gli ho infatti chiesto espressamente di unirsi a noi in questi lavori in futuro.</p>
      <p sl="de">Per quanto concerne la dimensione globale, cui ha fatto accenno anche l’onorevole Turmes, la Commissione è del tutto a favore. Entro la fine dell’anno terremo una grande conferenza sulla dimensione internazionale della RSI, un argomento che abbiamo già inserito nel nostro dialogo con altre regioni del mondo, segnatamente con le economie in via di sviluppo, come Cina, India, America latina e Africa, ma di cui stiamo anche discutendo con gli Stati Uniti, con il Giappone e con altri partner europei, ed è una materia che vogliamo promuovere a livello mondiale.</p>
      <p sl="de">Nel dibattito di stasera si è fatto accenno all’esistenza di una norma ISO sulla responsabilità sociale delle imprese. In effetti esiste, ma è una norma volontaria; le aziende possono decidere autonomamente se vogliono applicarla o meno, e la buona notizia è che sempre più imprese europee vi fanno ricorso e la usano anche a fini di marketing , facendo presente ai propri clienti – e alla società nel suo complesso – che l’impresa agisce ai sensi di tale norma e in questo modo l’impresa vuole essere giudicata anche su tale base, in quanto ne vede l’utilità in termini di successo sul mercato.</p>
      <p sl="de">Parlando anche a nome del Commissario Špidla, desidero offrire al Parlamento la nostra stretta e costruttiva cooperazione in materia e ribadisco che dalla relazione dell’onorevole Howitt e dal dibattito abbiamo tratto molti importanti suggerimenti che la Commissione terrà in considerazione nel prosieguo del suo lavoro in tale ambito.</p>
    </intervention>
    <intervention id="1-115" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">Votazione si svolgerà martedì, alle 12.00.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-116" speaker_id="34174" name="Iles BRAGHETTO" is_mep="True" mode="written" nationality="Italy" birth_date="09-03-1953" birth_place="San Giorgio delle Pertiche" p_group="Group of the European People's Party (Christian Democrats) and European Democrats" m_state="IT">
      <p sl="it">L’impresa, la capacità di intraprendere, è il fattore decisivo per lo sviluppo dell’uomo e della società. E l’impresa è attenta ai prodotti, all’organizzazione, al marketing, al design, ai processi produttivi. Ma il fattore centrale dell’impresa è il capitale umano, che va sempre promosso e tutelato, e il capitale umano è frutto di un’educazione: al rischio, alla fiducia, alla creatività, alla capacità di apprendere, al gusto dell’utile e del bello.</p>
      <p sl="it">La strada per la competitività nell’economia parte dalla capacità di valorizzare queste dimensioni ma anche di esercitare una forte responsabilità sociale a tutela, certamente del prodotto, ma soprattutto del lavoro e del lavoratore. Esercitare questa responsabilità come autonoma e volontaria decisione dell’imprenditore crea un circolo virtuoso tra impresa, capitale e lavoro, concorrendo a competere con efficacia nel mercato globale.</p>
    </intervention>
  </section>
  <section id="creitem19" title="19. Una tabella di marcia per la parità tra donne e uomini 2006-2010 (discussione)">
    <intervention id="1-118" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione (A6-0033/2007), presentata dall’onorevole Sartori a nome della commissione per i diritti della donna e l’uguaglianza di genere, su una tabella di marcia per la parità tra donne e uomini 2006-2010 [2006/2132 (INI)].</p>
    </intervention>
    <intervention id="1-119" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">relatrice . – Signor Presidente, onorevoli colleghi, sono particolarmente soddisfatta che questa sera possiamo affrontare il dibattito conclusivo sulla tabella di marcia per l’uguaglianza di genere, che ha visto la commissione per i diritti della donna impegnata, in questi ultimi mesi, ad analizzare un documento di grande interesse consegnatoci dalla Commissione. E’ stato rilevante il fatto che il lavoro legato alla tabella di marcia sia stato portato avanti anche dal Commissario Špidla, anche perché questo è uno di quei temi che non sono mai superati una volta per tutte.</p>
      <p sl="it">Nell’approfondire ancora una volta e nell’analizzare tutte le tematiche che ci sono state sottoposte, abbiamo avuto la possibilità di portare la nostra attenzione soprattutto su alcune questioni fondamentali. Siamo partiti dal principio alla base di tutto il nostro comportamento, secondo cui la promozione dei diritti della persona deve essere privilegiata in tutte le politiche e quindi, per naturale conseguenza, deve esserci una tolleranza zero a livello europeo.</p>
      <a text="(L’oratrice è interrotta dal Presidente)"/>
      <p sl="it">In questa tabella di marcia, noi siamo partiti stabilendo soprattutto che la promozione dei diritti della persona sta alla base …</p>
      <a text="(L’oratrice è interrotta nuovamente)"/>
      <p sl="it">Riprendo. Il nostro punto di partenza è stato quello della promozione dei diritti della persona e, come naturale conseguenza, arriviamo alla conclusione che, mettendo al centro la promozione dei diritti, dobbiamo anche stabilire una tolleranza zero nei confronti del mancato rispetto di tali diritti.</p>
      <p sl="it">Purtroppo sappiamo che il tema della violenza si applica a tutt’oggi all’Europa, in modo importante e significativo: dai dati a nostra disposizione si evince infatti che una donna su tre subisce violenza nell’arco della sua vita. Sappiamo anche che il 52 per cento della popolazione europea è composto da donne, il che ci porta a ritenere che ancora oggi, nella nostra Europa, ci sia una percentuale elevatissima di persone che subiscono violenza nell’arco della loro vita. Su questo aspetto si chiede un’attenzione particolare da parte dell’Unione.</p>
      <p sl="it">L’altro punto che abbiamo preso in considerazione è stato il tema della povertà. Anche in questo caso, moltissime relazioni, anche precedenti, mettono in evidenza come il rischio povertà colpisca soprattutto le donne, tenendo conto che l’85 per cento delle famiglie monoparentali hanno come capofamiglia una donna e che questa mediamente è considerata come la condizione nella quale è più facile avvicinarsi al livello di povertà. Anche rispetto a ciò, si è ritenuto che una delle azioni principali che possiamo portare avanti a livello di Unione europea consista nel potenziare tutte quelle politiche in grado di garantire alle donne un’indipendenza economica, vale a dire le politiche che facilitano l’accesso al mondo del lavoro.</p>
      <p sl="it">Resta a tutt’oggi importante – certamente con situazioni variabili da paese a paese – la differenza di occupazione fra uomini e donne. Quando le donne sono occupate, si è rilevato che mediamente le donne percepiscono, a parità di lavoro, una retribuzione inferiore del 15 per cento rispetto agli uomini. Pertanto, anche rispetto a questa realtà, si chiedono delle politiche e una vigilanza perché tutto ciò non accada più.</p>
      <p sl="it">La terza questione, anch’essa consequenziale, che stata presa in considerazione è stata l’esigenza di conciliare la vita familiare con la vita lavorativa. Quindi, per rendere possibile la conciliazione tra la vita familiare e la vita lavorativa, è stata evidenziata una serie di politiche che potrebbero – da un lato a livello europeo, ma anche con indirizzi da dare agli Stati membri – apportare un enorme contributo in questo campo, toccando il tema dei costi della maternità e della paternità, che debbono essere a carico dell’intera collettività, in un’Europa dove nascono sempre meno bambini, per arrivare al tema storico, ma ancora irrisolto, della necessità di avere maggiori servizi, più accessibili, più flessibili e destinati non soltanto alla custodia dei bambini, ma anche dei disabili, degli ammalati gravi e degli anziani.</p>
      <p sl="it">Per fare questo riteniamo indispensabile integrare la politica di genere nel bilancio dell’Unione e nei programmi comunitari, come i Fondi strutturali, il settimo programma quadro e quant’altro, portando avanti anche delle politiche rivolte verso l’esterno, ritenendo che tutte le politiche di adesione ma anche la politica di vicinato, la politica estera e di sviluppo non possano prescindere da quelle per il rispetto dei diritti della donna, e affrontando da ultimo, ma non perché meno importanti, tutti i problemi legati all’immigrazione, rispetto ai quali – dai casi di riduzione in schiavitù, a quelli della poligamia e delle mutilazioni dei genitali – ci deve essere, da parte dell’Unione, un rigore che, come dicevo all’inizio, deve arrivare alla tolleranza zero.</p>
    </intervention>
    <intervention id="1-121" speaker_id="photo_generic" name="Vladimir Špidla" is_mep="True" mode="spoken">
      <p sl="cs">Membro della Commissione . – Signora Presidente, onorevoli deputati, ringrazio il Parlamento e in particolare la commissione per i diritti della donna e l’uguaglianza di genere insieme alla relatrice, onorevole Sartori, nonché le altre commissioni parlamentari che hanno partecipato alla stesura della relazione sulla tabella di marcia per la parità tra donne e uomini. L’ampio e variegato ventaglio delle opinioni espresse rispecchia gli obiettivi della tabella di marcia, che va considerata trasversale rispetto a tutte le politiche interne ed esterne dell’Unione europea; esso dimostra chiaramente, inoltre, che i problemi dell’uguaglianza di genere ci riguardano tutti, e non sono affatto una questione puramente femminile.</p>
      <p sl="cs">La relazione del Parlamento testimonia del nostro comune impegno a lavorare per una maggiore uguaglianza tra donne e uomini, grazie agli strumenti che il Trattato ci ha messo a disposizione. Con questa tabella di marcia noi riaffermiamo l’esigenza di sviluppare un approccio strategico di lungo termine alle questioni della parità; ancora, intendiamo ribadire la necessità di un approccio che implichi di per sé l’adozione di misure speciali e il sostegno al gender mainstreaming . La Commissione rileva la crescente convergenza tra le opinioni delle diverse Istituzioni sui vari temi, e si rallegra che la relazione del Parlamento sottolinei a sua volta questa circostanza; proprio su alcuni di tali problemi vorrei ora soffermarmi.</p>
      <p sl="cs">La parità tra donne e uomini è essenzialmente una questione di diritti, legata alla posizione delle donne nella società. La parità è in primo luogo un dovere e un diritto inalienabile; l’elemento normativo è un vitale prerequisito per un’opera tesa a gettare le basi e stabilire le condizioni di una reale parità. In quest’ambiente in continua evoluzione, la Comunità dispone di un quadro giuridico tra i più avanzati al mondo; a questo punto, però, occorre che tali misure producano un concreto mutamento nella situazione delle donne.</p>
      <p sl="cs">L’esistenza di leggi e regolamenti non garantisce automaticamente l’applicazione di tali leggi a vantaggio dei nostri cittadini. Occorre intensificare gli sforzi per far sì che questi diritti vengano messi in pratica nella vita quotidiana. La tabella di marcia e la relazione offrono una prova tangibile dell’alleanza stretta in questo campo fra Commissione e Parlamento: alleanza che, personalmente, giudico con grande favore. Il quadro giuridico deve inoltre rispecchiare compiti ed esigenze attuali, affrontandoli e adeguandosi ad essi; la Commissione ha perciò avviato l’esame di alcuni emendamenti che non sono stati riformulati, nell’intento di aggiornarli qualora ciò si dimostri necessario. Abbiamo compiuto un primo passo importante in merito alla direttiva sulla maternità e il congedo parentale, e nell’ottobre dell’anno scorso abbiamo varato la prima fase della consultazione formale con le parti sociali. Attualmente stiamo valutando pure l’applicazione della direttiva 86/613/CEE, sulle donne che esercitano un’attività autonoma e le donne che partecipano a tale attività, nonché della direttiva 79/7/CEE sulla parità di trattamento tra uomini e donne in materia di sicurezza sociale, per verificare se sia necessario proporre modifiche.</p>
      <p sl="cs">Accanto al tema dei diritti sta naturalmente l’aspetto economico, poiché per le donne l’indipendenza economica durante tutto l’arco della vita riveste capitale importanza. La strategia di Lisbona per la crescita e l’occupazione ha fissato il contesto e gli obiettivi per il miglioramento della situazione delle donne nel mercato del lavoro. Anche se negli ultimi tempi abbiamo assistito a un notevolissimo incremento della percentuale di donne presenti sul mercato del lavoro, le donne hanno sempre dovuto subire discriminazioni e svantaggi per il semplice fatto di essere donne. Per esempio, a parità di lavoro le donne ricevono uno stipendio inferiore del 15 per cento, nonostante l’esistenza di precise norme. La Commissione ha già cominciato a occuparsi del problema della parità di stipendio a parità di lavoro, e intende continuare su questa strada. Nei prossimi mesi elaboreremo una comunicazione sul differenziale salariale; tale comunicazione si porrà l’obiettivo di iniziare a eliminare le cause di tale differenziale – che persiste nonostante un’opera legislativa ormai pluriennale – proponendo altresì cambiamenti e nuovi indirizzi d’azione. L’indipendenza economica si può raggiungere solo varando politiche concrete per la conciliazione fra vita familiare e vita professionale, considerazione questa che vale non solo per le donne, ma anche per gli uomini. Come sappiamo bene, uno degli ostacoli più ardui che impediscono alle donne di avviare o continuare una carriera di lavoro è la difficoltà di conciliare vita familiare e vita professionale, soprattutto in quanto le donne hanno quasi sempre svolto gran parte del lavoro familiare e domestico. Di conseguenza, la Commissione ha consultato le parti sociali per verificare se sia necessario un aggiornamento della normativa vigente in materia; i suggerimenti avanzati dalle parti sociali saranno un elemento importante per decidere ulteriori sviluppi. Siamo fermamente convinti che in questo campo sia possibile compiere notevoli progressi.</p>
      <p sl="cs">Inoltre, abbiamo quantificato gli obiettivi di Barcellona in relazione alla custodia dei bambini. Il 2010 si avvicina e quindi dobbiamo intensificare gli sforzi: tra l’altro, occorre per esempio cogliere l’opportunità offerta dai Fondi strutturali per aiutare gli Stati membri ad allestire strutture di custodia dei bambini, dal momento che queste ultime rientreranno ora nell’ambito delle attività ammissibili ai finanziamenti del Fondo sociale europeo. Quanto poi ai processi decisionali, è evidente che le donne sono ancora assenti dai consigli di amministrazione e dagli incarichi di maggiore responsabilità in campo politico ed economico. Credo fermamente nell’importanza dei modelli di ruolo e non mi sfugge certo il significato delle reti informali per le carriere di lavoro. Tra le nostre priorità vi sarà l’allestimento di una rete destinata alle donne nel campo dei processi decisionali economici e politici, oltre che la raccolta e la diffusione di informazioni sul ruolo delle donne per mezzo della nostra banca dati.</p>
      <p sl="cs">La relazione tocca un altro argomento di grande importanza: il gender budgeting . Dobbiamo avere la possibilità di misurare le risorse destinate alle nostre priorità e di garantire che a sostegno di tali priorità vengano stanziate risorse finanziarie adeguate. Il gender budgeting è uno strumento validissimo, che ci consentirà di fare uso di tali informazioni. Per migliorare la metodologia dobbiamo quindi perfezionare la raccolta e l’accessibilità di queste informazioni, nonché lo scambio delle migliori prassi; ce ne rendiamo conto, e di conseguenza raccomandiamo un approccio pragmatico a questo settore. Abbiamo avviato uno studio concernente l’introduzione della prospettiva dell’uguaglianza di genere nel processo di bilancio.</p>
      <p sl="cs">Per quanto riguarda l’impegno della Commissione per la realizzazione degli obiettivi politici nel campo dell’uguaglianza di genere, desidero assicurarvi che verranno messe a disposizione risorse finanziarie adeguate. Le misure prese in questo campo sono già collegate a numerosi programmi o meccanismi di sostegno; ricordo naturalmente il Fondo sociale europeo, che mira in primo luogo a sostenere le misure a favore dell’uguaglianza di genere, e poi altri programmi di minore entità miranti a sostenere lo sviluppo di politiche pubbliche in materia di uguaglianza, come per esempio il programma PROGRESS appena integrato. Sono certo che nei prossimi anni l’Istituto europeo per l’uguaglianza di genere svolgerà un importante ruolo di sensibilizzazione in questo campo, raccogliendo e diffondendo informazioni sulla situazione delle donne; a questo livello occorre un impiego complementare di tutte le risorse finanziarie a sostegno di un unico obiettivo.</p>
      <p sl="cs">Condivido la vostra opinione: la crescente diversità, anche dal punto di vista etnico, della nostra società ci pone di fronte a nuove sfide. Dobbiamo compiere un’analisi più ravvicinata delle varie forme di discriminazione cui sono sottoposte le donne migranti. L’Anno europeo delle pari opportunità ci offre una piattaforma per uno scambio di opinioni su questo tema, in quanto tra i problemi che si propone di affrontare c’è quello della discriminazione multipla.</p>
      <p sl="cs">Fra le priorità dell’Unione vi è anche la lotta contro la violenza nei confronti delle donne e contro la tratta di donne. Soprattutto nell’ambito del programma DAPHNE, abbiamo elaborato una serie di misure concernenti la lotta contro tutte le forme di violenza che colpiscono le donne in Europa, tra cui lo sfruttamento sessuale, le mutilazioni genitali femminili e la tratta. Ancora, è importantissimo inserire il sostegno all’uguaglianza nelle politiche esterne e di sviluppo, dal momento che l’Unione europea è il maggior donatore a livello mondiale; i valori che guidano la nostra azione all’interno dell’Unione devono ispirarci anche nei confronti dei paesi terzi. Dobbiamo fare miglior uso delle nostre risorse finanziarie, per esempio potenziando facoltà ed efficienza degli enti che, in tutto il mondo, si battono per i diritti delle donne.</p>
      <p sl="cs">Come sapete, è questo il tema su cui si impernia la comunicazione su uguaglianza di genere e politiche per lo sviluppo che la Commissione ha adottato l’8 marzo, in occasione della Giornata internazionale della donna. La tabella di marcia per la parità tra donne e uomini istituisce meccanismi di controllo analoghi a quelli del programma di lavoro annuale, con una valutazione a metà percorso e una valutazione finale alla conclusione del periodo; si tratta, a mio avviso, di meccanismi assai importanti, che costituiscono un validissimo strumento d’informazione. Grazie a tali strumenti, i cittadini europei potranno controllare se noi rispettiamo veramente gli impegni che abbiamo preso nel campo della parità fra donne e uomini.</p>
    </intervention>
    <intervention id="1-122" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La ringrazio molto, Commissario Špidla, per aver dato valore a un vecchio detto popolare, secondo cui “tra il dire e il fare c’è di mezzo il mare” ma, indubbiamente, come lei ha detto, il Parlamento e la Commissione collaboreranno per colmare questo divario.</p>
    </intervention>
    <intervention id="1-123" speaker_id="4334" name="Elena VALENCIANO" is_mep="True" mode="spoken" nationality="Spain" birth_date="18-09-1960" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">relatore per parere della commissione per lo sviluppo . – Signora Presidente, come lei ben sa, in seno alla commissione per lo sviluppo abbiamo sempre seguito con grande attenzione la situazione delle donne in questi paesi. La tabella di marcia per la parità tra donne e uomini 2006-2010 torna a insistere su quei problemi di discriminazione che noi abbiamo sempre denunciato: la lotta contro la violenza e contro la discriminazione sul luogo di lavoro e in materia di salario, la mancanza di uno spazio pubblico in cui le donne possano far sentire la propria voce, e così via.</p>
      <p sl="es">Ci congratuliamo con la Commissione, che nella nuova tabella di marcia ha affrontato tutti questi problemi, ma dobbiamo insistere sulla sua efficace attuazione; a tale fine occorre effettuare una valutazione dei piani precedenti e avviare un dibattito pubblico sui loro risultati, che non sono sempre stati così positivi come ci si sarebbe potuto attendere.</p>
      <p sl="es">Inoltre, in quest’occasione è stata presa in considerazione la dimensione esterna. Nell’Unione europea dobbiamo integrare la dimensione di genere in tutte le politiche e i programmi relativi a cooperazione, sviluppo e aiuti umanitari; è necessario effettuare tale integrazione sin dall’inizio, dalla programmazione degli stanziamenti.</p>
      <p sl="es">Le donne sono l’elemento centrale degli Obiettivi di sviluppo del Millennio, approvati nel 2000 da tutti gli Stati membri delle Nazioni Unite; di conseguenza è essenziale promuovere l’uguaglianza di genere.</p>
      <p sl="es">Vorrei chiedere alla Commissione di inserire i diritti delle donne nell’ordine del giorno delle riunioni cui essa partecipa nel contesto del dialogo politico con i paesi terzi, soprattutto con i paesi nostri vicini.</p>
    </intervention>
    <intervention id="1-124" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">relatore per parere della commissione per le libertà civili, la giustizia e gli affari interni . – Signora Presidente, ringrazio il Commissario Špidla e l’onorevole Sartori per l’ottimo lavoro che hanno compiuto. Le donne rappresentano il 52 per cento dei cittadini europei e vogliono uguaglianza, insieme al diritto di lavorare a tempo pieno con parità di salario e a una collocazione prioritaria nell’agenda politica complessiva dell’Unione europea. Oggi tutte le donne dell’Unione lavorano gratis per otto settimane, cioè ricevono un salario inferiore del 15 per cento a quello del lavoratore medio di sesso maschile. Le donne vogliono avere sia un lavoro che una famiglia; occorrono quindi servizi di assistenza per l’infanzia e per gli anziani, se vogliamo avere più bambini nell’Unione europea.</p>
      <p sl="sv">In occasione della Giornata internazionale della donna, noi donne socialdemocratiche svedesi abbiamo lanciato un appello a favore della gratuità dell’aborto; il diritto all’aborto è di nuovo minacciato. Nel giro di dieci anni dobbiamo dimezzare il numero di donne e bambini vittime del traffico di esseri umani e della prostituzione, dobbiamo giungere a una situazione in cui un deputato europeo su due sia una donna, e per le prossime elezioni europee del 2009 dobbiamo giungere al 50 per cento di candidature femminili, in modo da avviare una collaborazione più stretta con uomini animati da generosa correttezza. La tabella di marcia va sottoposta a valutazioni regolari, se deve costituire una forza politica in seno al Parlamento, alla Commissione e al Consiglio. Le donne europee si accingono ora a compiere un altro passo verso l’uguaglianza di genere, e sono convinta che il risultato sarà positivo.</p>
    </intervention>
    <intervention id="1-125" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">relatore per parere della commissione per l’occupazione e gli affari sociali . – Signora Presidente, onorevoli colleghi, la tabella di marcia della Commissione per la parità tra donne e uomini 2006-2010 giunge finalmente in Aula per il dibattito in Assemblea plenaria.</p>
      <p sl="de">Tuttavia, parlando in qualità di relatrice per parere della commissione per l’occupazione e gli affari sociali, devo confessare che non comprendo come mai sia stato necessario far passare tanto tempo fra il momento in cui la relazione è stata presentata e discussa per la prima volta in sede di commissione per l’occupazione e l’odierno dibattito in Assemblea plenaria.</p>
      <p sl="de">Soprattutto pensando al fatto che l’Unione europea è la fonte di numerosissime iniziative miranti alla parità tra donne e uomini – un campo in cui, altrimenti, i progressi negli Stati membri sarebbero stati più modesti – dobbiamo evitare l’eccessiva lentezza dell’iter parlamentare di questo provvedimento: ormai esso si trascina da quasi più di nove mesi. In sede di commissione parlamentare abbiamo concordemente constatato che, nonostante i notevoli progressi compiuti, le donne sono ancora colpite da gravi discriminazioni e subiscono in modo particolare gli effetti della globalizzazione e dei mutamenti demografici.</p>
      <p sl="de">Vorrei richiamare la vostra attenzione su due aspetti di questo problema. Per più del 40 per cento, l’occupazione nell’Unione europea rientra nella categoria che viene definita “atipica”, e questo fenomeno riguarda soprattutto le donne. Sono lieta che il Commissario Špidla abbia espresso la volontà di verificare in che misura siano mutate le condizioni anche per il lavoro autonomo femminile.</p>
      <p sl="de">Aggiungo che le proposte avanzate nella relazione in merito alla possibilità di conciliare vita familiare e professionale hanno riscosso il nostro convinto sostegno in sede di commissione parlamentare.</p>
    </intervention>
    <intervention id="1-126" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">a nome del gruppo PPE-DE . – Sono felice che oggi sia possibile discutere in seduta plenaria la tabella di marcia per la parità tra donne e uomini 2006-2010.</p>
      <p sl="sk">La relazione è il prodotto dell’opera comune di tutti i membri della commissione per i diritti della donna e l’uguaglianza di genere, al di là delle differenti opinioni politiche di ciascuno; desidero in particolare esprimere il mio apprezzamento per il lavoro svolto dalla relatrice, onorevole Amalia Sartori.</p>
      <p sl="sk">Quest’anno ha un valore simbolico da molti punti di vista; in coincidenza con l’anniversario della Comunità europea, celebriamo pure l’Anno europeo delle pari opportunità per tutti, e ci accingiamo ora ad adottare la tabella di marcia per la parità. Anche il momento ha un valore simbolico; appena pochi giorni fa ricorreva la Giornata internazionale della donna. Colgo quest’occasione per richiamare la vostra attenzione su alcuni punti.</p>
      <p sl="sk">La tabella di marcia per la parità non ha senso, se non ci interroghiamo sulle modalità in cui donne e uomini possono integrarsi e armonizzare le proprie attività. Nessuna tabella di marcia, a livello europeo o nazionale, potrà avere successo se non stringeremo un’alleanza con le donne più povere e più vulnerabili. I tentativi di migliorare la situazione finanziaria e sociale delle donne sono destinati a fallire, se non riconosceremo ufficialmente il contributo recato dalle donne all’economia informale, insieme al sostegno che esse offrono alle reti di solidarietà intergenerazionale.</p>
      <p sl="sk">Vorrei anche mettere in rilevo il ruolo delle organizzazioni non governative, la cui attività è davvero importante a livello nazionale ed europeo. Invito la Commissione europea a considerare modalità specifiche che permettano di utilizzare le varie rubriche di bilancio a vantaggio di tutte le organizzazioni di donne. Per concludere, sottolineo che l’agenda della parità non è di esclusiva pertinenza delle donne; anche gli uomini devono parteciparvi attivamente.</p>
    </intervention>
    <intervention id="1-127" speaker_id="28976" name="Pia Elda LOCATELLI" is_mep="True" mode="spoken" nationality="Italy" birth_date="13-08-1949" birth_place="Villa d'Almè " p_group="Socialist Group in the European Parliament" m_state="IT">
      <p sl="it">a nome del gruppo PSE . – Signora Presidente, onorevoli colleghi, desidero ringraziare Amalia Sartori per l’ottimo lavoro svolto. Per una fortunata coincidenza temporale ci troviamo ad approvare la tabella di marcia proprio a ridosso dell’8 marzo, come ha detto la Presidente Záborská. L’8 marzo, Giornata internazionale della donna, celebrata in tanti paesi nel mondo ma non in tutti. L’altro anno avevamo avuto notizie di cariche della polizia in Turchia; quest’anno abbiamo saputo che a Teheran giovani donne, che si apprestavano a celebrare l’8 marzo, sono state arrestate.</p>
      <p sl="it">Come la Festa del Lavoro, anche la Giornata internazionale delle donne nasce dal Movimento socialista e nasce internazionale. L’8 marzo 1908 era stato il giorno del pane e delle rose. Quindicimila donne di New York avevano marciato per chiedere pane, cioè salario e lavoro, ma anche rose, cioè diritto di voto, tempo libero, diritti per l’infanzia, dignità e rispetto. Due anni dopo, a Copenaghen, l’Internazionale socialista donne proporrà una giornata internazionale sancita definitivamente nel calendario, in ricordo di New York.</p>
      <p sl="it">A distanza di cento anni, se analizziamo i sei ambiti di azione della tabella, riscontriamo una coincidenza notevole tra di essi e la rivendicazione delle donne che marciavano all’insegna dello slogan “pane e rose”. Loro chiedevano pane, per dire lavoro e salario, noi chiediamo una pari indipendenza economica; loro chiedeva diritto di voto, noi chiediamo presenza equilibrata nei luoghi della rappresentanza; loro chiedevano rispetto dei minori, noi chiediamo servizi all’infanzia; loro chiedevano rose, cioè qualità della vita, noi chiediamo l’eradicazione di ogni forma di violenza per dare qualità e dignità alla vita.</p>
      <p sl="it">Allora, però, non si parlava di eliminazione degli stereotipi sessisti. Oggi io penso che una delle ragioni per le quali ancora abbiamo bisogno di chiedere “pane e rose” sia dovuta alla persistenza degli stereotipi sessisti nella quotidianità della vita. Alla lotta agli stereotipi credo vada data priorità. Conseguire questo obiettivo renderà più facile, o forse soltanto meno difficile, promuovere la parità tra uomini e donne in ogni ambito.</p>
    </intervention>
    <intervention id="1-128" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">a nome del gruppo ALDE . – Signora Presidente, nella scorsa primavera la rivista britannica The Economist ha proclamato che il potere delle donne è il più importante motore dell’economia globale. Noi vogliamo rendere l’economia europea più competitiva e più innovativa. Di conseguenza, non basta che un gran numero di donne entri nel mercato del lavoro; occorre anche che esse raggiungano incarichi dirigenziali nel settore pubblico e privato, in modo che sia possibile utilizzare appieno le loro competenze.</p>
      <p sl="fi">Dagli studi condotti in materia emerge che le aziende in cui numerose donne occupano importanti incarichi dirigenziali sono più redditizie di quelle in cui le donne dirigenti scarseggiano. Una decisa strategia, mirante a promuovere lo status delle donne, imprimerebbe nuovo slancio all’economia europea, migliorandone la posizione competitiva rispetto agli Stati Uniti d’America e ai paesi asiatici. All’Unione europea chiedo appunto un atteggiamento così determinato, e spero che essa sappia darne prova.</p>
      <p sl="fi">Per quanto riguarda i livelli di istruzione, nell’Europa occidentale le donne hanno superato gli uomini già da molto tempo. I risultati accademici non hanno però incrementato il numero di donne che occupano posizioni dirigenziali nella società o nel mondo economico; nei consigli di amministrazione delle aziende europee la percentuale di donne è ancora inferiore al dieci per cento.</p>
      <p sl="fi">In Europa, l’avanzamento professionale delle donne istruite non è ostacolato tanto da vere e proprie discriminazioni, quanto da cultura, atteggiamenti, pregiudizi e stereotipi prevalenti nel mondo aziendale. Inoltre, esistono ostacoli che si possono superare per mezzo di decisioni politiche: per esempio, la conciliazione tra vita familiare e professionale e un’equa ripartizione del costo di maternità e paternità.</p>
      <p sl="fi">Devo purtroppo osservare che finora l’operato dell’Unione europea a favore della parità tra donne e uomini non è stato sufficiente, né efficace; si parla molto e si additano obiettivi ambiziosi, ma sono mancate azione e volontà politica.</p>
    </intervention>
    <intervention id="1-129" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">a nome del gruppo UEN . – Signora Presidente, onorevoli colleghi, nel congratularmi con la collega Sartori per la qualità della sua relazione, ritengo che, in linea di principio, il rispetto dei diritti delle donne sia da considerarsi come una conditio sine qua non per valutare favorevolmente o meno l’adesione di un paese candidato all’Unione europea. Direi che fra i criteri di Copenaghen bisognerebbe esplicitamente far riferimento al rispetto dei diritti delle donne. Lo abbiamo ribadito il mese scorso in quest’Aula, parlando della condizione delle donne in Turchia.</p>
      <p sl="it">All’alba del terzo millennio la donna in Europa deve ancora lottare per il diritto all’alfabetizzazione, alla pari retribuzione, all’accesso alle alte cariche pubbliche, alla partecipazione politica e all’integrità fisica. A tale proposito, sostengo pienamente l’invito rivolto agli Stati membri affinché condannino severamente i medici che, per meri interessi economici oppure in virtù di un pericoloso e deviante principio del rispetto delle culture altrui, si prestino a dolorose e umilianti pratiche tribali, quali appunto quella della mutilazione genitale femminile.</p>
      <p sl="it">Quanto alla tratta delle donne da parte di organizzazioni criminali per sfruttamento della prostituzione, sostengo con convinzione la richiesta affinché gli Stati membri che non l’abbiano ancora fatto, ratifichino il protocollo addizionale per combattere il traffico di migranti al cosiddetto protocollo di Palermo. A tale riguardo, già nel 2004 ho suggerito al Consiglio e alla Commissione, l’istituzione di un osservatorio sul fenomeno della criminalità organizzata mafiosa nell’Unione europea, proprio per approfondire l’analisi delle dimensioni e le cause delle reti criminali in Europa e proporre misure da adottare per combatterle.</p>
      <p sl="it">E’ infatti inutile nascondere, signora Presidente, che tra le attività più redditizie delle varie mafie, c’è appunto quella finalizzata alla tratta di esseri umani. Da allora sono trascorsi tre anni ma l’Europa, su questo fronte, piuttosto che passare ai fatti, si è fermata ai buoni propositi. Spero che almeno la tabella di marcia per l’uguaglianza abbia una sorte migliore.</p>
    </intervention>
    <intervention id="1-130" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, onorevoli colleghi, benché in passato l’Unione europea – che in questo stesso mese celebrerà il proprio cinquantesimo anniversario – abbia fissato i suoi obiettivi nel campo delle pari opportunità, la sua tabella di marcia per la parità è rimasta lettera morta; definirla un “calendario d’azione” non serve a nascondere il fatto che si tratta di un guazzabuglio di luoghi comuni, da cui le donne europee non possono certo aspettarsi un aiuto per la propria causa. Differenze salariali, discriminazioni contro le donne nei sistemi pensionistici e di sicurezza sociale, scarsa presenza femminile nei processi decisionali: ecco alcuni problemi urgenti, cui la Commissione non sa dare risposta. Anziché proposte di ulteriori iniziative giuridiche, troviamo solo belle parole, ma al Parlamento europeo le belle parole e i nobili sentimenti non bastano: vogliamo proposte legislative concrete. Non è accettabile che la Commissione faccia una pausa nella propria politica per la parità; né possiamo accettare il fatto che, nonostante una ponderosa legislazione europea, in Europa le donne guadagnino in media il 15 per cento in meno dei loro colleghi maschi, mentre in Germania la differenza salariale giunge addirittura al 26 per cento. L’Unione europea deve almeno indicare in che modo propone di eliminare questa disparità salariale, e come intende agire.</p>
      <p sl="de">Anche gli sforzi per conciliare vita professionale e familiare devono ricevere dall’Europa un forte impulso, che anzi sarebbe dovuto giungere già da molto tempo. La Commissione non ha avanzato alcuna proposta in merito al sostegno da offrire alle donne e alle loro famiglie; ci serve ora una direttiva quadro europea in materia, perché non basta parlare della famiglia o delle donne. Serve azione, non vane parole!</p>
    </intervention>
    <intervention id="1-131" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL . – Signora Presidente, ringrazio l’onorevole Sartori per il suo costruttivo lavoro. La comunicazione della Commissione sulla tabella di marcia tocca un ampio ventaglio di settori diversi, nei quali l’uguaglianza di genere costituisce una priorità: per esempio, la promozione di un’uguale partecipazione di uomini e donne ai processi decisionali. Quindi, la Commissione giudica importanti tali problemi. Mi sembra però di poter dire che la Commissione non sia minimamente interessata a promuovere la partecipazione delle donne ai processi decisionali.</p>
      <p sl="sv">Dico questo perché, appena il 6 marzo di quest’anno, il Presidente della Commissione ha nominato un gruppo consultivo su importanti problemi concernenti l’energia e il clima: questo gruppo è formato da 11 persone, tra cui una sola donna. Ecco quali sono le priorità. Fino a quando le Istituzioni dell’Unione europea si comporteranno in tal modo, resteranno purtroppo prive di credibilità, e tabelle di marcia, risoluzioni, dichiarazioni e così via non varranno più della carta su cui sono scritte.</p>
      <p sl="sv">I diritti delle donne e il lavoro svolto in materia di uguaglianza devono sfociare in misure pratiche, perché noi donne ci siamo ormai stufate di ascoltare bei discorsi sulla parità di diritti; vogliamo azioni, non parole. Da lungo tempo sostengo che, per progredire veramente verso l’uguaglianza di genere sarebbe necessario avere un Commissario responsabile solo per questi temi; inoltre, dovremmo garantire la reale attuazione pratica di decisioni e risoluzioni. Resto convinta che tutto questo costituirebbe un progresso concreto.</p>
      <a text="(Applausi)"/>
    </intervention>
    <intervention id="1-132" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signora Presidente, potremmo indubbiamente scrivere tonnellate di documenti in materia di diritti umani e dignità, e produrre pareri e relazioni in quantità sulla parità di diritti e l’uguaglianza tra donne e uomini; tuttavia, la situazione non migliorerà fino a quando non cercheremo di educare ogni singola persona al rispetto dei principi etici.</p>
      <p sl="pl">Non possiamo sperare di realizzare i nostri obiettivi di un ideale ordine morale, individuale o sociale, se non riusciamo a garantire il rispetto per gli standard morali e per un sano sistema di valori. La giusta lotta delle donne per l’uguaglianza e la parità di diritti non deve produrre la cosiddetta mascolinizzazione delle donne; se le donne si sforzano di assomigliare agli uomini esse sacrificano il proprio valore, la propria dignità e la propria speciale bellezza. Tutto questo viene accompagnato da una serie di slogan falsi e umilianti sulla salute riproduttiva e sessuale, sulla realizzazione personale e sulla parità dei diritti.</p>
      <p sl="pl">Si intensifica la tendenza a sottovalutare la famiglia come istituzione, insieme alla procreazione e al matrimonio. Se a questo si aggiunge una mentalità incline alla contraccezione e all’aborto, un libero arbitrio illimitato, un individualismo parossistico, conflitti tra genitori e figli e una più alta età di pensionamento per le donne, otteniamo un mosaico che raffigura le donne come semplici oggetti. Si scarica sulle donne un fardello pesantissimo, che le conduce al crollo mentale e fisico e genera un vasto disagio sociale da cui sono colpite, in primo luogo, le donne stesse.</p>
      <p sl="pl">Di recente abbiamo celebrato la Giornata internazionale della donna; a questo proposito vorrei rendere omaggio a Sua Santità Papa Giovanni Paolo II, morto due anni fa, dichiarando la mia ammirazione per la sua enciclica Mulieris Dignitatem . Quest’enciclica tratta della dignità e della vocazione della donna, e contiene splendidi passi sul segreto genio femminile.</p>
    </intervention>
    <intervention id="1-133" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">Signora Presidente, signor Commissario, onorevoli colleghi, a livello europeo si elaborano politiche per l’uguaglianza da quasi cinquant’anni; eppure, nonostante tutti i nostri sforzi politici in ambito europeo e a livello di Stati membri – cui molti oratori hanno accennato – non siamo ancora riusciti ad alleviare gli svantaggi che colpiscono le donne.</p>
      <p sl="de">E’ giusto, quindi, che l’Unione europea sottolinei costantemente la necessità di agire per affrontare problemi come la violenza contro le donne, il salario inferiore che esse ricevono a parità di lavoro, la povertà che affligge le donne, la discriminazione contro le donne in campo pensionistico e così via. Tutti questi temi, ne sono convinta, vanno affrontati con instancabile tenacia, e proprio per questo apprezzo la tabella di marcia della Commissione sull’uguaglianza di genere e ringrazio la nostra relatrice, onorevole Sartori, per la sua valida relazione d’iniziativa.</p>
      <p sl="de">Non voglio però sorvolare sul fatto che non posso approvare la relazione stessa in tutti i suoi particolari. Essa, per esempio, critica la Commissione per non aver presentato nuove proposte legislative, ma da parte mia devo confessare che sono assai lieta per questa assenza di iniziative della Commissione. Quest’ultima, in effetti, ha annunciato l’intenzione di riesaminare, aggiornare ed eventualmente rielaborare la legislazione esistente, ma saggiamente ha deciso di tener conto della distribuzione dei poteri in questo campo – con gli Stati membri da una parte e l’Unione europea dall’altra – anziché presentare immediatamente nuove proposte nel quadro della propria tabella di marcia. Constato con soddisfazione questo fatto, e quindi non mi unisco alle parole di biasimo dell’onorevole Breyer.</p>
      <p sl="de">La relazione chiede anche l’introduzione di un sistema di quote, per esempio nel settore della ricerca; respingo anche quest’ipotesi, convinta come sono che nella ricerca debba valere esclusivamente il criterio dell’eccellenza. Non posso quindi unirmi a tale richiesta. Il tempo non mi consente di analizzare dettagliatamente gli altri provvedimenti che metterebbero in discussione le prerogative degli Stati membri: cito solo la richiesta di istituire congedi di paternità obbligatori in tutta Europa, che giudico inaccettabile.</p>
      <p sl="de">Mi auguro che domani, quando voteremo sulla relazione, questo o quell’emendamento vengano respinti, in modo da consentirmi, al tirar delle somme, di votare a favore della relazione.</p>
    </intervention>
    <intervention id="1-134" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signora Presidente, è una soddisfazione constatare che stiamo finalmente per adottare la relazione sulla tabella di marcia per la parità tra donne e uomini in Europa. Questa relazione affronta molti problemi importanti, come la parità di salario a parità di lavoro, la violenza maschile contro le donne, i congedi di paternità, eccetera; problemi in merito ai quali l’uguaglianza di genere deve trovare espressione pratica, e va anzi potenziata. Da questo punto di vista, tutti gli Stati membri hanno la grande responsabilità di garantire che la relazione non finisca dimenticata in qualche cassetto, ma che invece si lavori concretamente per introdurre maggiore uguaglianza in Europa. E ancora, mi rivolgo espressamente a ogni singolo uomo, perché senza la partecipazione degli uomini a questa importante opera non avremo mai l’uguaglianza di genere in Europa.</p>
      <p sl="sv">La settimana scorsa si è celebrata la Giornata internazionale della donna; i giornali svedesi hanno dedicato all’uguaglianza di genere pagine e pagine e altrettanto, immagino, hanno fatto i giornali di tutta Europa. Trovo irritante, però, che essi siano assai meno inclini a parlare di quest’argomento negli altri giorni dell’anno. Basta pensare al differenziale salariale: in Europa i salari delle donne sono inferiori del 15 per cento a quelli degli uomini, nonostante il diritto alla parità salariale sia stato sancito addirittura dal Trattato di Roma. E’significativo che in questo campo non si siano registrati progressi nell’arco di cinquant’anni. Ripongo grandi speranze nella comunicazione della Commissione su quest’importante argomento, e sulla tabella di marcia per la parità tra donne e uomini in Europa.</p>
    </intervention>
    <intervention id="1-135" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Sono lieta che oggi il Parlamento discuta la tabella di marcia per la parità tra donne e uomini 2006-2010. Per attuare questa tabella di marcia, che indica sei aree prioritarie, è essenziale adottare misure che abbiano un effetto stabile.</p>
      <p sl="lt">Tutti le priorità sono importanti, ma da parte mia vorrei soffermarmi sull’obiettivo di realizzare una pari indipendenza economica per le donne e gli uomini.</p>
      <p sl="lt">Per quanto riguarda la discriminazione che colpisce le donne in campo salariale, le cifre parlano da sole. Nell’Unione europea, i salari delle donne sono inferiori del 15 per cento a quelli degli uomini; in alcuni paesi il divario è ancora maggiore, soprattutto nel settore pubblico.</p>
      <p sl="lt">Trent’anni fa la Comunità europea aveva già elaborato provvedimenti legislativi per la parità salariale, ma queste norme non hanno mai avuto applicazione pratica.</p>
      <p sl="lt">In tali condizioni, come ci può essere uguaglianza di genere? E come possono le donne ottenere quell’indipendenza che consentirebbe loro di sfuggire alla povertà, soprattutto quando le famiglie si disgregano ed esse devono allevare i figli da sole? E come si può evitare la violenza nell’ambito familiare?</p>
      <p sl="lt">La Commissione ha avviato almeno una procedura d’infrazione contro uno Stato membro qualsiasi per mancata applicazione delle direttive UE sulla parità salariale, o dell’articolo 119 del Trattato sull’Unione europea?</p>
    </intervention>
    <intervention id="1-136" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, come sappiamo quella su cui ci siamo incamminati nella nostra lotta per la parità di diritti e opportunità è una strada assai lunga. Per le donne portoghesi l’8 marzo ha segnato un giorno particolarmente significativo: è stata finalmente adottata la legge che depenalizza l’interruzione volontaria della gravidanza, se la donna sceglie di effettuarla nelle prime dieci settimane di gravidanza, in un’istituzione sanitaria legalmente autorizzata. Tuttavia, fra uomini e donne permangono molte disuguaglianze in campo sociale – in termini di accesso al lavoro, prospettive di carriera e salario –, nella vita politica e in quella familiare.</p>
      <p sl="pt">La Commissione non può limitarsi a enunciare principi generali in materia di uguaglianza, che del resto rimarranno senza valore fino a quando si ricorrerà a politiche liberiste basate su liberalizzazione e privatizzazione, secondo i precetti della cosiddetta strategia di Lisbona, cui oggi – per agevolare i licenziamenti immotivati – si aggiunge la flexicurity . In tale contesto la discriminazione contro le donne è destinata a perpetuarsi.</p>
      <p sl="pt">Maternità e paternità, in quanto essenziali valori sociali, devono godere della tutela statale; inoltre, occorre adottare misure per eliminare le prassi discriminatorie in ambito aziendale, che ancora si registrano in Portogallo. Di conseguenza, com’è avvenuto il 2 marzo a Lisbona, le donne continueranno a lottare per ottenere più posti di lavoro garantiti da diritti, contro la chiusura dei reparti di maternità e per la diffusione degli asili nido e delle scuole materne; a questa lotta bisogna dare una risposta positiva.</p>
    </intervention>
    <intervention id="1-137" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Grazie alla loro indispensabile funzione sociale, le donne svolgono un contributo essenziale nel dare forma al nostro mondo in continuo mutamento. Esse vi partecipano come madri, mogli, titolari di imprese familiari, professioniste e dirigenti di grandi aziende e registrano successi in campo politico, artistico e sportivo. Le donne sono agenti di progresso e fanno del mondo un ambiente migliore e più degno.</p>
      <p sl="sk">Benché le donne possiedano invidiabili competenze manageriali e diano ottima prova di sé nel mondo economico, nell’Europa centrale gli uomini hanno il doppio delle probabilità di giungere al successo, come imprenditori, rispetto alle donne. Ciò dipende in larga misura dal fatto che le donne con incarichi dirigenziali devono affrontare molteplici sfide supplementari, connesse soprattutto al loro ruolo nell’ambito della famiglia. Per realizzare gli obiettivi della strategia di Lisbona l’Europa deve incrementare l’occupazione femminile garantendo condizioni di lavoro decorose; nella stessa prospettiva, per far fronte alle sfide di un mondo in via di globalizzazione, l’Europa deve promuovere il recupero demografico con un mix di politiche destinate alla famiglia.</p>
      <p sl="sk">Una famiglia stabile, in cui la donna svolga il suo ruolo unico e insostituibile di generatrice di vita, è un prerequisito fondamentale per la stabilità e la prosperità in Europa. Recenti statistiche segnalano che negli ultimi anni il tasso di natalità ha subito una riduzione senza precedenti; si rende quindi necessaria una meticolosa analisi, per individuare le soluzioni che ci consentano di uscire dall’attuale situazione demografica.</p>
      <p sl="sk">I temi che ho citato mettono in risalto l’importanza di questo dibattito sulla relazione d’iniziativa presentata dall’onorevole Sartori, alla quale rivolgo le mie congratulazioni e un sentito ringraziamento per il suo lavoro. La relazione tocca però aspetti problematici e delicati, come l’applicazione delle quote e la salute riproduttiva. Se non daremo prova del coraggio e della forza necessari per proteggere la vita umana, per promuovere stili di vita fondati sui tradizionali valori familiari e per tutelare le famiglie con bambini, tra pochi anni ci ritroveremo in un vicolo cieco.</p>
      <p sl="sk">Non credo che le donne abbiano bisogno di quote per raggiungere posizioni di alto livello in campo politico, economico o scientifico. Esse hanno bisogno che noi creiamo le condizioni che consentano loro di entrare nel mercato del lavoro e di mantenervi le proprie posizioni. E’ essenziale cancellare tutte le forme di discriminazione ancora esistenti, come i divari salariali e le disparità di trattamento nell’applicazione dei sistemi pensionistici. Sono convinta che solo una tabella di marcia illuminata da una siffatta visione dell’uguaglianza di genere potrà assicurare prosperità …</p>
    </intervention>
    <intervention id="1-138" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="it">Уважаема г-жо Председател, уважаеми г-н Комисар, уважаеми колеги, изказвам удовлетворението си от факта, че Европейският парламент приема важен доклад, който има отношение към балансираното устойчиво развитие на обществото. Моите поздравления към докладчика и към Комисията по правата на жените и равнопоставеността.</p>
      <p sl="it">От справката, която си направих, между 50% и 60% от анкетираните групи считат, че в страните на Европейския съюз има равнопоставеност между половете. В моята страна този процент е по-висок от средния. Това, според мен, е формално и се дължи на няколко причини. Равнопоставеността стои на вниманието на обществото и то има волята въпросът да се реши за използване на потенциала на жените и на мъжете. В много области жените са добре представени, но за съжаление с по-ниски заплащания, което някои считат за равнопоставеност.</p>
      <p sl="it">Не се познават детайлите на политиките на равнопоставеността, участието при вземането на решения, насилието, неравното заплащане, трафикът, проституцията. Обществото няма достатъчно информация и считам, че пътната карта ще бъде документ, който ще даде тласък за работа по стратегии и планове за действие. Трябва да подредим дневния си ред, да решим законодателните пропуски, да намерим инструментариума за прилагане на законите и контрола за изпълнението. Да бъдем заедно в отговорността с мъжете за възпитанието на децата, бъдещето на нашата нация, на нашите европейски народи.</p>
    </intervention>
    <intervention id="1-139" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">So che molti diffidano della discriminazione positiva, che oggi viene proposta come soluzione per giungere all’uguaglianza di genere; in mancanza di alternative, però, è opportuno esaminare pure questa possibilità.</p>
      <p sl="hu">Nella mia qualità di membro del Comitato olimpico internazionale, permettetemi di richiamare la vostra attenzione sul fatto che le donne rappresentano il 40 per cento dei partecipanti ai Giochi olimpici, ma la loro partecipazione all’organizzazione del movimento olimpico è stata del tutto irrilevante. Per risolvere questo problema, alla fine degli anni ’90 il CIO ha elaborato un rigido sistema di quote, fissando l’obiettivo di una percentuale del 20 per cento di donne partecipanti ai processi decisionali, da raggiungere nel giro di dieci anni. Non si tratta di un numero enorme, ma posso comunque annunciare con soddisfazione che questo tentativo ha già prodotto buoni risultati.</p>
      <p sl="hu">Per ritornare allo specifico contenuto della relazione, vorrei soffermarmi sulla questione delle pari opportunità nel settore dell’educazione fisica e dello sport nelle scuole. La popolazione scolastica europea è composta da comunità multiculturali diversissime, al cui interno sono presenti differenti minoranze etniche e religiose. Nel caso delle ragazze musulmane, è assai difficile trovare una soluzione che consenta loro di partecipare all’educazione fisica. Da un lato c’è la lotta per l’uguaglianza di genere e il pari diritto di donne e ragazze a prender parte all’educazione fisica, dall’altro l’esigenza di rispettare la diversità culturale, ossia il diritto, da parte dei gruppi etnici, di conservare l’usanza della separazione dei sessi. A mio avviso, però, è comunque importantissimo che le ragazze musulmane partecipino alle lezioni scolastiche di educazione fisica, benché considerazioni di grande peso ostacolino tale partecipazione: penso per esempio a specifici codici di abbigliamento, alla diffusione delle classi miste, ai limiti dell’esercizio fisico durante il mese del Ramadan e infine agli atteggiamenti culturali concernenti i corsi di danza e altre attività extracurricolari.</p>
      <p sl="hu">Invito a studiare i singoli casi dal punto di vista teorico e pratico e ad adottare buone prassi, benché il problema sia delicatissimo in quanto implica questioni inerenti ai diritti umani, alla religione e alla cultura.</p>
    </intervention>
    <intervention id="1-140" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, la politica per l’uguaglianza di genere va considerata un requisito fondamentale, connesso al rispetto dei diritti dell’individuo. La nuova tabella di marcia della Commissione per la parità tra donne e uomini non contiene però alcuna nuova misura legislativa. Inoltre, non si stanziano risorse finanziarie per l’applicazione delle importantissime raccomandazioni contenute in questo documento, come per esempio la rapida introduzione di regolamenti nazionali che aiutino le donne a entrare nel mercato del lavoro, fruendo di pari diritti e in base al principio della parità di salario a parità di lavoro; non si prevedono neppure stanziamenti per l’applicazione di strategie specifiche a favore dell’attività imprenditoriale femminile.</p>
      <p sl="pl">A questo proposito, la Commissione europea dovrebbe considerare prioritaria una revisione della direttiva del Consiglio, mirante ad adeguare la legislazione nazionale in merito all’applicazione del principio della parità retributiva tra donne e uomini. Occorre esaminare con particolare attenzione i provvedimenti relativi alle ispezioni sui luoghi di lavoro e alle procedure di ricorso utilizzabili nei casi di discriminazione contro le donne.</p>
      <p sl="pl">Per una soddisfacente applicazione della politica sulla parità di diritti, è necessario che gli Stati membri istituiscano un organismo specifico a livello nazionale, incaricato di occuparsi delle questioni di uguaglianza di genere. Tale organismo dovrebbe partecipare all’elaborazione e alla revisione dei piani nazionali, monitorandone pure l’applicazione.</p>
      <p sl="pl">Bisogna inoltre dare priorità a una politica tesa a conciliare vita professionale e familiare, nonché ai servizi di assistenza per le persone non autosufficienti; e ancora, la Commissione deve partecipare all’attività di ricerca sulla violenza contro le donne, presentando un’adeguata proposta di direttiva in materia.</p>
      <p sl="pl">Infine, il rispetto per i diritti delle donne deve costituire una condizione essenziale delle politiche di vicinato, estera e di sviluppo dell’Unione europea nei confronti dei paesi terzi. Com’è noto, i media esercitano una forte influenza sulla mentalità dei cittadini. Di conseguenza, se – per esempio nel quadro del programma MEDIA 2007 – si illustrassero esempi positivi dei risultati raggiunti da modelli di ruolo femminili in vari settori, ciò potrebbe rivelarsi uno strumento efficace per combattere i diffusi stereotipi negativi ancora esistenti.</p>
      <p sl="pl">Mi congratulo con l’onorevole Sartori per l’eccellente relazione.</p>
    </intervention>
    <intervention id="1-141" speaker_id="photo_generic" name="Vladimir Špidla" is_mep="True" mode="spoken">
      <p sl="cs">Membro della Commissione . – Onorevoli deputati, vi ringrazio per questo dibattito, da cui emerge chiaramente che il problema delle pari opportunità rimane uno dei più importanti nell’ambito dell’Unione europea.</p>
      <p sl="cs">Sono veramente lieto che praticamente tutte le proposte avanzate siano state in qualche modo inserite nella tabella di marcia per la parità tra donne e uomini. Prendo nota pure dell’osservazione – pienamente giustificata – che, nonostante siano trascorsi 30 anni dalla direttiva sulla parità retributiva, non c’è ancora parità di salario. Si tratta però di un problema troppo complesso per risolverlo con una singola direttiva; è anche una questione di pregiudizi, di istruzione e di segregazione nel mercato del lavoro. Di conseguenza, la Commissione ha deciso di fare della parità salariale una delle proprie priorità; per tale motivo, inoltre, abbiamo fatto svolgere alcuni studi e abbiamo proposto comunicazioni miranti ad avviare in questo settore azioni efficaci, tali da produrre risultati tangibili. Finora i risultati non sono stati particolarmente entusiasmanti.</p>
      <p sl="cs">Mi rallegro poi per il rilievo accordato al tema della conciliazione tra vita professionale e familiare. Vorrei far notare che abbiamo già compiuto i primi passi, ma è chiaro che qui non bastano alcuni adeguamenti tecnici nell’ambiente di lavoro; siamo di fronte a un problema ben più vasto, che riguarda l’equa divisione dei compiti, nella vita, tra donne e uomini. In questo campo molto rimane ancora da fare; per esempio, ritengo che la strategia di Barcellona non sia stata applicata con la completezza che era stata prevista.</p>
      <p sl="cs">Un altro punto su cui si è insistito è l’incremento della percentuale di donne con incarichi dirigenziali; si tratta di un punto fondamentale. La Commissione è stata aspramente criticata per la scarsa presenza di donne nel gruppo che si occupa di energia e cambiamenti climatici. Faccio notare però che nella Commissione attuale otto donne ricoprono il ruolo di Commissario, e anche il Segretario generale della Commissione è una donna; alle mie colleghe in seno alla Commissione sono stati affidati incarichi di grande importanza, e quindi è scorretto affermare che non si sono compiuti progressi. Si è parlato pure della situazione delle donne in Turchia. Vorrei ribadire il mio deciso impegno a far sì che il tema delle pari opportunità – che rientra nei criteri di Copenaghen – venga affrontato con la massima serietà possibile; ciò significa che ai paesi in cui non esistono pari opportunità non si deve consentire l’adesione all’Unione europea.</p>
      <p sl="cs">Quanto poi ai dibattiti sulle differenze culturali, le mutilazioni sessuali e particolari ambienti culturali, vorrei affermare che a mio parere diritti umani e pari opportunità hanno la precedenza su qualsiasi considerazione culturale. Tocca a noi far sì che tali diritti vengano difesi e sostenuti con sensibilità.</p>
      <p sl="cs">In merito alle azioni positive, mi sembra in primo luogo che il diritto europeo le consenta; in secondo luogo, non è corretto considerarle discriminazioni positive, poiché un’azione positiva comune non concede trattamenti preferenziali, ma piuttosto elimina oneri iniqui e riequilibra le opportunità. Si è molto parlato di quote, e io certo non ignoro i molti casi in cui una donna non ha potuto ottenere un determinato incarico semplicemente a causa del suo sesso, pur avendo soddisfatto ogni altra condizione. Quella delle azioni positive è dunque una questione che dobbiamo seguire con meticolosa attenzione e mentalità aperta.</p>
      <p sl="cs">Onorevoli deputati, ringrazio ancora una volta l’onorevole Sartori. La sua relazione d’iniziativa contiene indubbiamente un’ampia messe di importanti osservazioni, di cui ci varremo largamente nella nostra comune opera, tesa a garantire il massimo livello di uguaglianza tra donne e uomini. Vi ringrazio.</p>
    </intervention>
    <intervention id="1-142" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">Grazie all’onorevole Sartori, a tutte le colleghe e al Commissario per questa interessante discussione, a cui ho partecipato con molta passione, giacché credo davvero che “il pane e le rose” siano indispensabili per tutti noi, uomini e donne.</p>
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
    </intervention>
  </section>
  <section id="creitem20" title="20. Diritti d’autore e diritti connessi nel campo dei servizi musicali on line autorizzati (2005/737/CE) (discussione)">
    <intervention id="1-144" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca in discussione la relazione presentata dall’on. Katalin Lévai, a nome della commissione giuridica, sulla raccomandazione della Commissione, del 18 maggio 2005, sulla gestione transfrontaliera collettiva dei diritti d’autore e dei diritti connessi nel campo dei servizi musicali online autorizzati [2005/737/CE) (A6-0053/2007) (2006/2008(INI) ].</p>
    </intervention>
    <intervention id="1-145" speaker_id="28200" name="Katalin LÉVAI" is_mep="True" mode="spoken" role="relatore" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="en">Signora Presidente, desidero in primo luogo ringraziare i relatori ombra e gli altri colleghi della commissione giuridica per l’amplissimo sostegno che mi hanno concesso; l’unanime approvazione della commissione giuridica rappresenta per me un grande onore e un privilegio.</p>
      <p sl="en">Consentitemi anzitutto di ribadire l’importanza del settore dei diritti d’autore, che contribuisce per il 5-7 per cento circa al PIL dell’Unione europea. Di conseguenza, in un campo in continua espansione come quello digitale, è essenziale garantire per i diritti d’autore e i diritti connessi una gestione corretta che vada a vantaggio di tutti i soggetti interessati.</p>
      <p sl="en">Per tale motivo devo dichiararmi del tutto insoddisfatta dell’approccio di soft law scelto dalla Commissione, in quanto esclude il Parlamento europeo e gli Stati membri dalla regolamentazione di questo settore, che a causa del suo crescente peso economico riveste cruciale importanza per l’adeguato funzionamento del mercato interno.</p>
      <p sl="en">La Commissione ha stabilito un precedente in un campo importantissimo e delicato: omettendo di consultare il Parlamento o il Consiglio, essa ha aggirato il processo democratico. Tutti, penso, siamo d’accordo sul fatto che il triangolo legislativo non può essere ignorato.</p>
      <p sl="en">La conservazione della diversità culturale europea è un argomento che mi sta particolarmente a cuore; a mio avviso questo problema deve collocarsi al centro del dibattito, ed è necessario scongiurare qualsiasi possibile effetto negativo sulla diversità culturale in Europa.</p>
      <p sl="en">Con un ottimo lavoro, la commissione per la cultura e l’istruzione ha messo opportunamente in luce le ripercussioni indesiderate – si potrebbe anzi dire gli effetti negativi – che la raccomandazione della Commissione europea avrebbe per la diversità culturale. Come forse avrete notato, la relazione che vi ho presentato riprende, insieme alle proposte di compromesso avanzate da tutte le parti interessate, anche le principali preoccupazioni e richieste espresse dalla commissione per la cultura.</p>
      <p sl="en">In sintesi, nella mia relazione propongo di conservare il sistema di riscossione reciproca da parte delle società di gestione in Europa, garantendo però il rispetto del principio del buon governo da parte di tutti gli operatori. Intendiamo incoraggiare e sostenere un’introduzione controllata della concorrenza tra le società di gestione, che eviti un approccio in stile big bang . Desideriamo garantire ai titolari individuali di diritti la possibilità di aderire alle società di gestione di propria scelta. Intendiamo assicurare a tutte le società di gestione – grandi e piccole – la possibilità di accedere al repertorio mondiale. Vogliamo batterci in difesa dei principi della solidarietà e della parità di trattamento fra autori ed editori aderenti alle società di gestione. Siamo decisi a scongiurare il pericolo che un piccolo numero di grandi titolari di diritti d’autore affidi il repertorio su cui esercita il controllo nelle mani di poche grandi società di gestione, creando in tal modo in Europa una situazione di oligopolio. Desideriamo garantire agli utilizzatori di servizi musicali on line e tramite telefonia mobile la possibilità di fruire di uno sportello unico presso cui ottenere una licenza valida per l’intera Europa, impedendo loro, però, di abbassare il livello di remunerazione degli autori. Desideriamo assicurare alle società di gestione la possibilità di continuare a svolgere una funzione indispensabile per la promozione di repertori nuovi e minoritari a livello locale.</p>
      <p sl="en">Infine, desidero sottolineare ancora una volta che, invocando l’emanazione di una direttiva in cui si rispecchino tali obiettivi, dimostreremo il nostro incondizionato sostegno alla forte diversità culturale europea.</p>
      <p sl="en">Durante il lavoro di perfezionamento della relazione, ho cercato di collaborare quanto più strettamente possibile con tutte le parti interessate – soprattutto gli ottimi relatori ombra – per individuare le soluzioni migliori e più equilibrate in questo settore, così importante dal punto di vista culturale ed economico. Sono molto grata per i preziosi consigli e suggerimenti che mi sono stati offerti.</p>
      <p sl="en">Mi sono posta l’obiettivo di trovare un giusto equilibrio di interessi: un equilibrio tra la necessità di introdurre la concorrenza e la diversità culturale, tra i titolari dei diritti e gli utenti dei servizi musicali, tra le grandi e piccole società di gestione dei diritti, tra i grandi titolari di diritti e gli autori e compositori di nicchia. Ho cercato di proporre una soluzione europea in un campo spinoso e delicato; mi auguro di aver ottenuto un buon risultato per l’Unione europea, da cui tutti possiamo trarre vantaggio.</p>
    </intervention>
    <intervention id="1-147" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signor Presidente, onorevoli deputati, consentitemi di ringraziare l’onorevole Lévai per la sua relazione sulla raccomandazione della Commissione del 18 ottobre 2005 sulla gestione transfrontaliera collettiva dei diritti d’autore e dei diritti connessi nel campo dei servizi musicali on line autorizzati. Vorrei sottolineare che originariamente la raccomandazione della Commissione ha ricevuto il primo impulso dai timori degli autori: autori, compositori ed editori musicali infatti hanno informato la Commissione che non ricevono royalty per l’utilizzo on line delle loro opere.</p>
      <p sl="cs">Dalla nostra analisi tuttavia emerge chiaramente che i singoli paesi hanno difficoltà a gestire individualmente l’utilizzo on line di opere tutelate da diritti d’autore, soprattutto in un contesto digitale. In seguito ai complessi rapporti esistenti tra i gestori collettivi di diritti (CRM) che controllano questi diritti nei singoli paesi, sembra che gli autori e altri titolari di diritti non ricevano royalty . L’obiettivo della raccomandazione della Commissione è quindi garantire che autori, compositori ed editori musicali ricevano un’equa quota di royalty per i servizi on line .</p>
      <p sl="cs">Ugualmente, mi sembra possibile migliorare il sistema di concessione di licenze in modo da favorire lo sviluppo di nuovi servizi on line e al contempo tutelare e sostenere effettivamente gli interessi dei titolari di diritti d’autore. Per essere chiari, la raccomandazione non propone un modello concreto per la concessione di licenze, ma sancisce il principio per cui, per quanto riguarda la gestione dei diritti on line , i titolari di diritti devono essere liberi di scegliere la forma più vantaggiosa ed efficiente di gestione o di concessione di licenze. L’obiettivo quindi è di assicurare che i titolari di diritti ricevano royalty dall’utilizzo on line delle proprie opere musicali. In tal modo potremo tutelare adeguatamente il valore delle opere dei titolari di diritti. Questa non vuol essere una corsa al ribasso; l’obiettivo è di servire gli interessi dei titolari di diritti, come risulta dalle norme contenute nella raccomandazione relative a trasparenza, risoluzione delle controversie, responsabilità dei gestori dei diritti d’autore e rappresentanza equa ed equilibrata di ciascuna categoria di titolari dei diritti nei consigli di amministrazione dei CRM.</p>
      <p sl="cs">La Commissione si compiace del caloroso entusiasmo con cui il Parlamento ha accolto questa relazione. Anche se stiamo ancora valutando l’impatto della raccomandazione e raccogliendo i pareri delle parti interessate, sono già state adottate alcune iniziative al fine di consolidare la gestione. Nel 2006, per esempio, l’associazione mondiale degli editori musicali e l’organizzazione che riunisce le associazioni europee per i diritti collettivi degli autori hanno adottato una dichiarazione comune con cui sono state sancite alcune norme per la gestione dei diritti d’autore on line .</p>
      <p sl="cs">Numerosi titolari di diritti d’autore, tra cui editori e CRM minori, hanno manifestato il proprio entusiasmo per le opportunità economiche schiuse dalla raccomandazione nel campo dei servizi musicali on line . Secondo la Commissione, la concessione di licenze per i servizi on line offrirà all’intera Unione europea l’occasione di riconoscere il valore della musica e di sostenere diverse culture e le loro opere musicali in tutta l’Unione. La creazione di nuovi mercati con generi musicali specifici e la scoperta di un vero e proprio pubblico su Internet indubbiamente contribuirà a sostenere la diversità culturale.</p>
      <p sl="cs">La relazione invita la Commissione a presentare una direttiva su questo tema. La Commissione nota che il mercato on line è in evoluzione e dobbiamo stare particolarmente attenti a non limitarne il potenziale con un approccio eccessivamente rigido. Inoltre, come ho già detto, soltanto adesso stiamo cominciando a considerare i potenziali risultati che la raccomandazione produrrà quando sarà adottata. Posso assicurare a tutti i presenti che il nostro obiettivo è di garantire che i titolari di diritti d’autore ricevano royalty per le loro opere e che la concessione delle licenze necessarie agli utilizzatori dei diritti avvenga nel modo più semplice e diretto possibile. Ritengo essenziale sostenere e preservare la diversità culturale europea. La Commissione ovviamente terrà informato il Parlamento.</p>
    </intervention>
    <intervention id="1-148" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">relatore per parere della commissione per la cultura e l’istruzione . – Signor Presidente, prima di tutto vorrei ringraziare la relatrice, onorevole Lévai, e congratularmi con lei per l’ottima collaborazione di cui ha dato prova e per l’esito del suo importante lavoro che si è concretizzato nella relazione sulla gestione collettiva dei diritti d’autore.</p>
      <p sl="el">La composizione della commissione è un importante passo avanti verso la futura convergenza delle varie prassi dei 27 Stati membri. Ritengo opportuno mantenere una stretta cooperazione tra i gestori di diritti a vantaggio di tutte le parti. Nell’era digitale in cui viviamo, un’efficace salvaguardia dei diritti d’autore e dei diritti connessi è particolarmente importante per limitare la pirateria e garantire il pagamento di royalty ai titolari di diritti.</p>
      <p sl="el">Nel suo parere, la commissione per la cultura e l’istruzione affronta la tutela e la gestione collettiva dei diritti d’autore sia dal punto di vista degli autori musicali o dei parolieri, sia da quello dei compositori e degli interpreti.</p>
      <p sl="el">L’attuale regime dei servizi on line non è ritenuto sufficientemente efficace né per gli utilizzatori dei diritti né per i titolari dei diritti. Le stazioni radiofoniche e televisive spesso non pagano le royalty dovute per il repertorio che utilizzano nelle loro trasmissioni.</p>
      <p sl="el">Dobbiamo garantire un trattamento equo a tutti i titolari di diritti d’autore, siano essi autori, compositori, editori, produttori di dischi o artisti interpreti. Ma ancora oggi il principale problema dell’industria musicale rimane la pirateria. A mio avviso, dobbiamo mantenere l’attuale sistema di gestione collettiva dei diritti d’autore, per poter garantire la concorrenza sulla base dei servizi che si possono offrire e della commissione che i gestori collettivi di diritti esigono.</p>
      <p sl="el">Infine, come sappiamo, la musica non è una merce. Per questo motivo noi tutti abbiamo il dovere di tutelare e rafforzare la creatività in Europa.</p>
    </intervention>
    <intervention id="1-149" speaker_id="4275" name="Hans-Peter MAYER" is_mep="True" mode="spoken" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, parlo in qualità di relatore ombra per il gruppo PPE-DE nella commissione giuridica. La raccomandazione della Commissione per la gestione transfrontaliera collettiva dei diritti d’autore e dei diritti connessi genera numerosi problemi, poiché non garantisce né i diritti degli artisti, né la diversità della musica offerta in Europa, e la valutazione del suo impatto potenziale risulta carente. Lo strumento giuridico scelto è inaccettabile; infatti, la contemporanea offerta di tre opzioni non risolve in alcun modo il problema che l’onorevole Lévai ha esposto così chiaramente nella sua relazione, e che il compromesso che vi è stato presentato si propone di affrontare. Scendendo nei dettagli ciò significa: “no” alle restrizioni territoriali all’uso, “sì” a una concorrenza equa e controllata nella gestione collettiva dei diritti, “sì” all’ammodernamento del mercato musicale on line , ma non a spese della diversità culturale e della tutela degli artisti, e “sì” a una gestione trasparente dei diritti.</p>
      <p sl="de">E’ deplorevole che la Commissione, con una raccomandazione, stia cercando di aggirare i diritti di quest’Assemblea, e la invitiamo quindi a presentare, mediante la procedura di codecisione, una proposta per uno strumento giuridico adeguato, sulla base, naturalmente, di ampie consultazioni con tutte le parti interessate.</p>
      <p sl="de">In relazione all’imminente decisione sul caso CISAC, vorrei invitare la Commissione a non ricorrere alla soft law né ad accordi volti a svuotare di significato i diritti di codecisione del Parlamento, e chiedo ai deputati di quest’Assemblea di sostenere la relazione Lévai.</p>
    </intervention>
    <intervention id="1-150" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">a nome del gruppo PSE. – Signor Presidente, sia la relazione presentata dalla relatrice per la commissione giuridica, onorevole Lévai, sia il parere della commissione per la cultura e l’istruzione, presentato dall’onorevole Mavrommatis, nonché i diversi interventi che abbiamo sentito finora, sono prova del diffuso consenso che esiste tra i deputati di quest’Assemblea in merito alla raccomandazione della Commissione.</p>
      <p sl="es">In primo luogo, ci opponiamo al metodo usato. L’utilizzo di una raccomandazione, di uno strumento noto a livello europeo come soft law , è sempre molto pericoloso, dal momento che l’Unione europea dispone di propri strumenti legislativi, come la direttiva quadro proposta dall’onorevole Lévai.</p>
      <p sl="es">In secondo luogo, c’è un’obiezione in termini di contenuto. La raccomandazione della Commissione potrebbe già produrre effetti indesiderati sulla configurazione del mercato della proprietà intellettuale soggetto ad alcuni oligopoli, ossia le cosiddette major , le principali organizzazioni di controllo delle trasmissioni radiofoniche.</p>
      <p sl="es">La raccomandazione della Commissione potrebbe indurre queste major a ritirare i propri repertori dall’attuale sistema di gestione collettiva dei diritti, che consente di tutelare i diritti d’autore. Se ciò avvenisse, le organizzazioni di minori dimensioni che tutelano la proprietà intellettuale non sarebbero in grado di tutelare i diritti di proprietà intellettuale.</p>
      <p sl="es">In materia di cultura e musica, il mercato non è la cosa più importante. La cosa più importante è la produzione musicale – la cultura di ciascun popolo europeo.</p>
      <p sl="es">Non si tratta di creare un grande mercato, perché in un grande mercato finirebbe per prevalere la legge di Gresham, secondo la quale la moneta cattiva scaccia quella buona. In altre parole, stiamo per trovarci in un mercato completamente unificato, nel quale un piccolo numero di major o organizzazioni molto importanti finirà per monopolizzare il mercato, imporre le proprie condizioni agli autori e stroncare, in definitiva, la creatività intellettuale nell’Unione europea.</p>
      <p sl="es">Sosteniamo quindi la relazione dell’onorevole Lévai e il parere dell’onorevole Mavrommatis, e non crediamo che i tempi siano maturi per approvare emendamenti a queste relazioni.</p>
    </intervention>
    <intervention id="1-151" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">a nome del gruppo ALDE . – Signor Presidente, parlo in qualità di relatore ombra per il gruppo ALDE nella commissione giuridica. Sosteniamo la sostanza della relazione Lévai nella forma in cui è stata approvata, ma vorremmo aggiungere qualcosa, perché l’obiettivo della raccomandazione è di spezzare i monopoli dei gestori e renderli più trasparenti, grazie alle misure di controllo che devono essere realizzate.</p>
      <p sl="nl">In alcuni punti gli emendamenti di compromesso sono imperfetti, mancano di chiarezza o coerenza e limitano addirittura il campo d’azione. I nostri emendamenti su cui voteremo domani integrano la relazione che è stata approvata e mirano a spezzare i monopoli con maggiore facilità, favorire la trasparenza del mercato e la sua operatività, rendendo giustizia ai titolari di diritti e agli autori, e consentendo loro di ricevere il giusto compenso.</p>
      <p sl="nl">Nell’emendamento n. 5, chiediamo agli Stati membri di concedere le licenze mediante gare d’appalto ogni due anni, per esercitare pressione sui monopoli di gestione. Tali monopoli non sono un problema di per sé; la difficoltà sta nel fatto che, attualmente, non esiste alcuna forma di controllo. Uno studio condotto dall’autorità per la concorrenza olandese dimostra che ogni paese usa diversi principi guida. Poiché si tratta di monopoli, è impossibile sottoporli a ispezioni, e di conseguenza non si può verificare se il compenso richiesto sia esorbitante o se siano esorbitanti i costi governativi. Questo tuttavia dovrebbe essere possibile. Mi auguro che riusciremo a raggiungere questo obiettivo grazie agli emendamenti che abbiamo presentato.</p>
      <p sl="nl">Inoltre, con i nostri emendamenti, intendiamo ampliare il campo d’azione giacché, per esempio, la trasmissione – quando si parla di trasmissioni via Internet , i-pod e simili – rientra nel campo d’azione del copy broadcasting , che adesso è sottoposto a limitazioni. Vorremo reintrodurlo per avvicinarci il più possibile alla proposta originaria della Commissione. Nella situazione attuale, si è dato troppo ascolto alle richieste dei gestori senza tenere sufficientemente conto dei titolari di diritti e degli autori.</p>
    </intervention>
    <intervention id="1-152" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">a nome del gruppo UEN . – Signor Presidente, oggi discutiamo una questione difficile e controversa.</p>
      <p sl="pl">Per quanto riguarda il comune problema della gestione transfrontaliera collettiva dei diritti d’autore e dei diritti connessi nel campo dei servizi musicali on line autorizzati, osservo una scarsa partecipazione a livello formale da parte del Parlamento. Mi sembra deprecabile, dal momento che la questione era già stata sollevata nella risoluzione del 15 gennaio 2004. Noto anche una carenza di consultazioni in merito alla futura attività normativa in questo settore. E’ difficile regolamentare la situazione giuridica di un particolare settore senza essere a conoscenza della posizione degli interessati.</p>
      <p sl="pl">La raccomandazione della Commissione intende semplicemente regolamentare la vendita on line di registrazioni musicali. A causa della sua formulazione imprecisa, tuttavia, essa si potrebbe applicare anche ad altri servizi on line come quelli di radiodiffusione. La suddetta imprecisione potrebbe produrre incertezza in merito all’applicabilità dei vari regimi di concessione delle licenze. Tutto questo potrebbe dare adito a incertezza giuridica e produrre effetti dannosi, soprattutto per i servizi di radiodiffusione on line .</p>
      <p sl="pl">C’è anche il rischio che i titolari di diritti che rispettano tale raccomandazione in merito ai propri diritti interattivi on line privino di altri diritti, per esempio quelli relativi alla radiodiffusione, i gestori collettivi di diritti locali, impedendo in tal modo agli utilizzatori di tali diritti di acquistare i diritti di sfruttamento di un repertorio più ampio e più diversificato da uno stesso CRM.</p>
      <p sl="pl">I titolari di diritti devono avere la possibilità di godere della protezione dei diritti d’autore e dei diritti connessi, ovunque tali diritti siano sanciti e per l’intero periodo della loro validità, senza tener conto dei confini nazionali né del modo di utilizzo. E’ quindi necessario istituire un sistema di licenze multiterritoriali, che garantirebbe una maggiore protezione giuridica per gli utenti commerciali nella loro attività e sosterrebbe lo sviluppo di servizi on line autorizzati, aumentando al contempo il flusso di reddito per i titolari di diritti.</p>
      <p sl="pl">La libertà di offrire servizi di gestione transfrontaliera collettiva implica che i titolari di diritti possono scegliere liberamente, a livello comunitario, l’organismo di gestione collettiva dei diritti d’autore, che è essenziale per fornire servizi musicali on line autorizzati. Tale diritto comprende la possibilità di conferire diritti a un altro organismo di gestione collettiva dei diritti d’autore o di trasferire i diritti on line , in tutto o in parte, indipendentemente dal paese dell’Unione europea interessato.</p>
      <p sl="pl">Ritengo che questa più ampia ma controllata concorrenza nel settore della gestione collettiva dei diritti d’autore e dei diritti connessi nel campo dei servizi musicali in Internet possa rivelarsi vantaggiosa per tutti. Vista la posizione adottata dalla commissione per la cultura e l’istruzione, potrebbe anche servire a sostenere la diversità culturale, ma soltanto a condizione che siano garantiti i principi di equità e trasparenza.</p>
    </intervention>
    <intervention id="1-153" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE . – Signor Presidente, onorevoli colleghi, qui non stiamo discutendo di nobili concetti quali la concorrenza o la libera scelta degli artisti, né delle carenze del sistema di gestione dei diritti d’autore; stiamo parlando piuttosto di diversità, della riduzione del mercato a mera produzione di massa, o ancora della tutela di un’importante qualità europea: la diversità.</p>
      <p sl="de">Sì, le carenze esistono e dobbiamo porvi rimedio, ma non credo sia possibile farlo seguendo l’esempio della Commissione. La relazione ha stimolato un’intensa attività da parte dei lobbisti. Abbiamo ricevuto mucchi di lettere – sono certa che è successo anche a voi – forse da parte dell’organizzazione Writers and Composers for Choice , ma se leggete quella lettera e guardate le firme, non potrete essere certi del fatto che tutti quegli artisti conoscano effettivamente il contenuto del testo che si suppone abbiano firmato. Conosco persone il cui nome compare in questo elenco, e che non sapevano assolutamente che il proprio nome veniva usato da un’organizzazione in una lettera simile. Questo getta cattiva luce sui tentativi di alcuni gestori di diritti d’autore che vogliono ritagliarsi un monopolio in questo settore.</p>
    </intervention>
    <intervention id="1-154" speaker_id="28339" name="Daniel STROŽ" is_mep="True" mode="spoken" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Signor Presidente, onorevoli colleghi, l’approccio della Commissione, il cui risultato è la raccomandazione sulla gestione transfrontaliera collettiva dei diritti d’autore e dei diritti connessi nel campo dei servizi musicali on line autorizzati, è purtroppo l’ennesima prova dell’inaccettabile, e assolutamente inutile, tentativo di aggirare il processo decisionale democratico per quanto riguarda il ruolo del Parlamento europeo. Vorrei sottolineare alcuni punti di questa relazione che, in linea di massima, approvo e per la quale mi congratulo con la relatrice e con coloro che hanno lavorato con lei. In particolare desidero sottolineare la necessità di garantire il trattamento equo di tutti i titolari di diritti d’autore, la tutela del sistema di accordi, la libera scelta delle licenze e più alti livelli di tutela per i titolari di diritti.</p>
      <p sl="cs">Quanto alla futura concorrenza, dobbiamo tener conto dei potenziali abusi dei monopoli nella gestione collettiva dei diritti d’autore. Quanto più parliamo di concorrenza economica che abbracci l’intero spettro dei diritti di proprietà intellettuale, tanto più è essenziale regolamentare la concorrenza, controllarla e garantirne l’equità. Sottolineo questo punto perché vi è stata un’ampia applicazione delle disposizioni volte a tutelare la concorrenza economica nel settore dei diritti di proprietà intellettuale, e in alcuni casi la concorrenza ha avuto la precedenza rispetto all’esercizio di tali diritti.</p>
    </intervention>
    <intervention id="1-155" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signor Presidente, ringrazio l’onorevole Lévai per la costruttiva cooperazione di cui ha dato prova nel redigere la relazione, e ringrazio altresì l’osservatore dell’Unione europea per l’utile conferenza sui diritti creativi. Desidero inoltre ringraziare Pia Raug la quale, invece di rinunciare, ha convinto la maggioranza di noi.</p>
      <p sl="da">Un anno fa, le arti hanno corso il rischio di essere sconfitte dal mercato. I membri della Commissione sono stati usati dalle multinazionali per attuare il cosiddetto strumento di soft law , che non avrebbe mai superato l’esame di rappresentanti eletti. Domani potremo contare su un’ampia maggioranza a favore della diversità in campo artistico, e la Commissione allora dovrà ritirare la minaccia di intentare azione legale contro i gestori dei diritti d’autore e archiviare la sua comunicazione sul mercato musicale. Dobbiamo dare ascolto a scrittori, compositori e utilizzatori. Dobbiamo ricominciare da capo, con una proposta di direttiva che anche noi deputati al Parlamento europeo stiamo negoziando.</p>
      <p sl="da">La stragrande maggioranza dei deputati al Parlamento europeo vuole garantire un’offerta musicale completa; non dobbiamo permettere che a determinare tale offerta sia un manipolo di multinazionali. Vogliamo che gli artisti meno visibili possano trovare un pubblico. Nella nostra veste di consumatori, non ci accontenteremo soltanto della musica di consumo che arriva dai paesi più grandi. Né consentiremo agli amici delle multinazionali che siedono nella Commissione di espropriare KODA e altri gestori di diritti d’autore i quali, giorno dopo giorno, cercano di garantire l’accessibilità e la parità di trattamento della musica, sia quella rivolta a un ampio pubblico, sia quella destinata a un pubblico più ristretto.</p>
      <p sl="da">Tutti gli utilizzatori adesso possono essere soddisfatti: ci sarà un unico contratto con un’agenzia, che a sua volta salderà i conti con le altre. Il sistema è sostanzialmente valido, ma richiede una maggiore trasparenza amministrativa in alcuni punti. Nella nostra veste di utilizzatori di musica, siamo ben lieti di pagare un prezzo equo a scrittori e compositori, ma vogliamo pagare il meno possibile a burocrati e gigantesche multinazionali. L’onorevole Lévai ha prodotto una relazione equilibrata e questo rende merito al Parlamento europeo.</p>
    </intervention>
    <intervention id="1-156" speaker_id="4450" name="Vasco GRAÇA MOURA" is_mep="True" mode="spoken" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="pt">Comincerò il mio intervento dichiarando che sono membro associato della Sociedade Portuguesa de Autores (società portoghese degli autori), il gestore collettivo di diritti (CRM) portoghese in questo settore.</p>
      <p sl="pt">Il lavoro degli onorevoli Lévai e Mavrommatis merita la nostra approvazione. La libertà degli autori e dei compositori di essere rappresentati dal CRM di propria scelta è un principio fondamentale, come il divieto imposto ai maggiori editori di sottoscrivere accordi in esclusiva con i CRM.</p>
      <p sl="pt">Il mandato concesso da uno dei maggiori editori a uno specifico CRM deve poter essere concesso a qualsiasi altro CRM. Tale mandato inoltre deve poter comprendere soltanto la concentrazione delle licenze per le multinazionali, lasciando la responsabilità per le licenze delle imprese nazionali ai CRM locali.</p>
      <p sl="pt">Il repertorio globale deve restare disponibile per tutti i gestori collettivi mediante licenze concesse agli utilizzatori. Per questo motivo, come si legge nella relazione, è essenziale proibire qualsiasi forma di mandato esclusivo tra i principali titolari di diritti e i gestori collettivi di diritti d’autore per la raccolta diretta di royalty in tutti gli Stati membri, dal momento che questa pratica condurrebbe alla rapida estinzione dei gestori nazionali.</p>
      <p sl="pt">E’ necessario mantenere la rete di gestori nazionali affinché tutti loro abbiano accesso al repertorio globale, e si deve fare ogni sforzo per tutelare la diversità culturale, alla luce dell’indispensabile contributo offerto dai gestori nazionali con l’azione svolta nei rispettivi paesi.</p>
      <p sl="pt">Detto questo, è perlomeno strano che una raccomandazione della Commissione sia stata considerata lo strumento più opportuno per affrontare la questione dei CRM, se non altro perché, secondo il Commissario, la Commissione non è affatto aggiornata sull’attuale situazione.</p>
      <p sl="pt">Ci auguriamo che la Commissione accolga l’invito, avanzato in uno dei considerando della relazione, di elaborare una proposta di direttiva; è chiaro infatti che gli interessi in gioco impongono di applicare questa proposta il più rapidamente possibile.</p>
    </intervention>
    <intervention id="1-157" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, signor Commissario, ringrazio l’onorevole Lévai per la sua relazione e per l’arduo lavoro svolto, ma giudico vergognoso che il Parlamento abbia dovuto strappare con la forza questa relazione, che altrimenti ci sarebbe sfuggita. Unisco la mia voce al coro di quanti hanno già stigmatizzato il processo e la scelta di metodo; la Commissione ha il diritto di scegliere una raccomandazione, ma in tal caso compie una scelta politica che ha due effetti.</p>
      <p sl="en">In primo luogo, in un settore come questo uno strumento di soft law , cioè non vincolante, può malauguratamente produrre incertezza e mancanza di chiarezza giuridica; ma il fatto più grave è che un tale strumento, aggirando il nostro Parlamento, ignora la democrazia. Questo non è accettabile e proprio su questo punto, mi sembra, si concentrano le nostre proteste più vivaci: non si tratta tanto del contenuto, quanto del modo in cui si è agito, cercando di aggirare il legislatore. E’ una vicenda che mi sembra ancor più sconcertante, in quanto ho partecipato alla scorsa legislatura del nostro Parlamento, nel corso della quale la collega Mercedes Echerer ha lavorato per mesi – anzi, addirittura per anni – alla sua relazione d’iniziativa in questo settore. L’interesse e l’impegno del Parlamento in questo settore sono ben noti; quindi, trovarci ancora una volta di fronte a una semplice raccomandazione – con tutte le difficoltà, le carenze e le incoerenze che ciò comporta – è assolutamente inaccettabile. Mi scuso per non essere entrata nel merito, ma l’aspetto che più mi preoccupa è il metodo.</p>
    </intervention>
    <intervention id="1-158" speaker_id="28198" name="Jacques TOUBON" is_mep="True" mode="spoken" nationality="France" birth_date="29-06-1941" birth_place="Nice" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, ringrazio gli onorevoli Lévai e Mavrommatis per le loro validissime proposte.</p>
      <p sl="fr">Questa relazione giunge nel momento più opportuno, in quanto nell’ambito dell’Unione europea la proprietà intellettuale e artistica viene ormai messa in discussione. Basandosi sull’argomentazione – certamente legittima – che la rivoluzione tecnologica sta modificando profondamente l’accesso alle creazioni artistiche e ai beni culturali, da alcuni mesi a questa parte la Commissione ci propone di diminuire la remunerazione degli autori, dei compositori, degli interpreti e in generale di tutti i titolari di diritti; essa sposa incondizionatamente la posizione comune di industriali e consumatori, secondo i quali la diffusione on line potrebbe essere gratuita.</p>
      <p sl="fr">Denuncio questo vicolo cieco, questa illusione della gratuità dei servizi on line . Se i creatori e i loro interpreti non vengono più remunerati per mezzo dei diritti d’autore e dei diritti connessi, un bel giorno non vi sarà più creazione, né nuova musica o nuovi film: cosa metteremo in rete quel giorno?</p>
      <p sl="fr">Siamo riusciti a bloccare il progetto di raccomandazione della Commissione che riguardava il sistema del compenso per copia privata; tale progetto, tuttavia, è sempre in discussione.</p>
      <p sl="fr">In ciascuno dei nostri paesi abbiamo recepito la direttiva del 2001, garantendo la situazione dei titolari di diritti. Il Commissario per la concorrenza ha deciso di porre fine alla territorialità delle società nazionali di gestione collettiva dei diritti; la raccomandazione concernente la gestione transfrontaliera collettiva dei diritti d’autore nel campo dei servizi musicali on line ripete la stessa pericolosa impostazione. Essa ha già prodotto effetti nocivi, poiché le società britanniche e tedesche hanno fondato un’unica società comune, cui un editore di grande importanza ha affidato in esclusiva il proprio catalogo internazionale.</p>
      <p sl="fr">Fa bene dunque l’onorevole Lévai a opporsi alla scelta della Commissione, che per di più si basa su consultazioni insufficienti. La proposta, che garantisce i repertori locali, ci sembra tuttavia un po’ troppo sbilanciata a favore dei distributori: essa comporta infatti rischi di dumping a scapito dei titolari dei diritti. In ogni caso, mi auguro che questa relazione venga adottata, nella sua forma attuale, per far chiaramente comprendere alla Commissione una cosa: il Parlamento europeo non accetta che – in settori di grande delicatezza – la legge europea venga sottratta al legislatore, ed esige invece che tutti i punti di vista vengano presi in considerazione, senza alcuna preclusione. Anche questa è diversità culturale.</p>
    </intervention>
    <intervention id="1-159" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, anch’io – come l’onorevole Wallis – ricordo la scorsa legislatura del Parlamento, giacché quest’Assemblea ha sempre avuto problemi con i gestori dei diritti d’autore; faccio riferimento alla relazione Echerer, nella quale chiedevamo alla Commissione uno strumento legislativo specifico sulla trasparenza e sulla regolamentazione dei gestori. Mi riferisco altresì alla relazione Zimmerling, che trattava anche questo problema, e alle deliberazioni sulla direttiva concernente i diritti d’autore e i diritti connessi nella società dell’informazione.</p>
      <p sl="de">Questi motivi dovrebbero bastare per indurre la Commissione a considerare il modo più opportuno di affrontare il problema; non è accettabile infatti che, nel lungo periodo, esistano ventisette monopoli in questo settore in assenza di un mercato interno, né vogliamo che questi ventisette monopoli vengano sostituiti da pochi oligopoli; la nostra volontà risulta evidente dalle deliberazioni della commissione parlamentare.</p>
      <p sl="de">Colgo quest’occasione per chiarire che i gestori dei diritti d’autore non sono un fine a se stessi; sono una sorta di male necessario, e intervengono – laddove si renda opportuno – in qualità di mediatori tra coloro che creano il prodotto e coloro che lo utilizzano. Se la loro attività non è richiesta – un’eventualità del tutto possibile – non è necessario alcun gestore di diritti.</p>
      <p sl="de">Le numerose discussioni e audizioni sull’argomento – e le attività di lobby dei gestori stessi – mi hanno insegnato che quest’attività economica è assai più complessa di quanto sembrasse inizialmente. Col passare del tempo, molte delle parti in causa hanno cambiato opinione; i grandi gestori hanno deciso improvvisamente di schierarsi a favore della liberalizzazione, poiché hanno capito che il mercato avrebbe dato loro l’occasione di formare un oligopolio, mentre molti utilizzatori hanno a loro volta cambiato opinione e hanno deciso di avversare in ogni modo la liberalizzazione, in cui vedevano più svantaggi che benefici.</p>
      <p sl="de">E’ necessario che qualunque proposta legislativa venga redatta con estrema attenzione; ovviamente dobbiamo agire e la situazione deve cambiare, ma ci aspettiamo che la Commissione elabori effettivamente una simile proposta; in tal modo potremo affrontare il problema con tutti i mezzi e gli strumenti che ci sono offerti dal dibattito parlamentare. Questo è il messaggio principale della relazione, e questo è ciò che ci aspettiamo dalla Commissione.</p>
      <p sl="de">Ringrazio la relatrice e i relatori ombra.</p>
    </intervention>
    <intervention id="1-160" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="1-161" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">In una prospettiva tendente a favorire l’espansione dei servizi musicali on line in ambito europeo, concordiamo con la Commissione sul fatto che lo sviluppo di tali servizi deve comportare una modifica dei sistemi di gestione collettiva e di concessione delle licenze per i diritti su scala comunitaria. In effetti diventa necessario apportare tali miglioramenti, a causa dell’emergere di nuovi servizi come la radio via Internet , il videostreaming o il download a pagamento; l’assenza di una licenza per i diritti d’autore nell’ambito dell’Unione europea è stata uno dei fattori che hanno ostacolato il pieno sviluppo del potenziale dei nuovi servizi musicali basati su Internet .</p>
      <p sl="fr">In ogni caso, le Istituzioni europee devono usare grande prudenza nel legiferare su un tema così complesso come i sistemi di gestione collettiva. In particolare, occorre vigilare con grande attenzione sugli eccessi di un sistema in cui la facoltà, per i titolari di diritti, di scegliere liberamente un gestore nell’ambito dell’Unione europea potrebbe condurre alla concentrazione dei diritti, mettendo a repentaglio la diversità culturale.</p>
      <p sl="fr">In tale quadro, sosteniamo la maggior parte delle osservazioni della relatrice, e in particolare la proposta di autorizzare i gestori dei diritti a fornire agli utilizzatori commerciali licenze paneuropee e multirepertorio per utilizzazioni on line di repertori musicali, nell’intero ambito dell’Unione europea.</p>
    </intervention>
    <intervention id="1-162" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Signor Presidente, ringrazio la relatrice, onorevole Lévai, e mi congratulo con lei per il suo lavoro, sfociato nella risoluzione del Parlamento europeo di cui discutiamo oggi. Il progresso tecnico e lo sviluppo della nostra civiltà hanno fatto emergere una nuova generazione di utenti commerciali transfrontalieri di diritti d’autore, vale a dire i fornitori di servizi musicali on line . Ciò dimostra l’evoluzione e lo sviluppo del mercato dei diritti d’autore e diritti connessi, e conferma ulteriormente la necessità di adottare iniziative in questo settore.</p>
      <p sl="pl">Il corretto sviluppo del mercato musicale europeo richiede uno studio sull’impatto della concessione di licenze multiterritoriali e multirepertorio per i servizi musicali on line , nonché degli effetti sulla condizione economica e sociale dei titolari dei diritti d’autore. E’ anche importante garantire che il mercato europeo dei servizi musicali on line possa continuare a svilupparsi liberamente, senza ripercussioni negative per la diversità culturale in Europa.</p>
      <p sl="pl">La risoluzione del Parlamento europeo oggi in discussione merita il nostro sostegno. E’ però essenziale che la Commissione si impegni a condurre uno studio approfondito del problema, i cui risultati dovranno essere presentati al Parlamento europeo.</p>
      <p sl="pl">Inoltre, vorrei sottolineare che, nel corso di questa discussione, dobbiamo anche tener conto del modo migliore per soddisfare le future esigenze derivanti dal tipo di gestione transfrontaliera collettiva dei diritti d’autore e dei diritti connessi.</p>
    </intervention>
  </section>
  <section id="creitem21" title="21. Valutazione prudenziale delle acquisizioni e degli aumenti delle partecipazioni nel settore finanziario (discussione)">
    <intervention id="1-164" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A6-0027/2007), presentata dall’onorevole Wolf Klinz a nome della commissione per i problemi economici e monetari, sulla proposta di direttiva del Parlamento europeo e del Consiglio che modifica la direttiva 92/49/CEE e le direttive 2002/83/CE, 2004/39/CE, 2005/68/CE e 2006/48/CE per quanto riguarda le regole procedurali e i criteri per la valutazione prudenziale di acquisizioni e incrementi di partecipazioni nel settore finanziario [COM(2006)0507 – C6-0298/2006 – 2006/0166(COD) ].</p>
    </intervention>
    <intervention id="1-165" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signor Presidente, onorevoli deputati, ringrazio la commissione per i problemi economici e monetari, e in particolare l’onorevole Klinz per la sua eccellente relazione sulle valutazioni prudenziali nel settore finanziario e per l’impegno con cui egli si è prodigato per raggiungere una posizione comune fra le tre Istituzioni.</p>
      <p sl="cs">Come l’onorevole Klinz, riteniamo che questa proposta di direttiva renderà più efficace l’approccio alle acquisizioni nel settore finanziario. Dobbiamo garantire che le decisioni commerciali sulle acquisizioni nel settore finanziario siano sottoposte a un esame chiaro e trasparente da parte dell’organismo competente. Il legittimo processo decisionale in campo commerciale non dev’essere intralciato da organismi eccessivamente zelanti, né dalle interferenze politiche. Quando sia l’acquirente che l’oggetto dell’operazione sono soggetti a ispezione, gli organismi competenti devono collaborare, scambiare informazioni e aiutarsi. In tal modo si accelererà il processo di valutazione.</p>
      <p sl="cs">Si dice spesso che non dobbiamo aprire indiscriminatamente le porte all’invasione dei capitali di paesi terzi né al rilevamento di nostri istituti da parte delle grandi imprese. Sono fermamente convinto che, sebbene sia necessario proteggere gli interessi dei nostri mercati, dei nostri istituti e dei nostri consumatori, dovremo continuare a rispettare gli impegni da noi assunti in sedi internazionali come l’OMC. Dobbiamo anche garantire che i nostri partner commerciali rispettino i propri impegni. L’attuale situazione è estremamente incoraggiante. Diversi istituti che hanno sede nell’Unione europea sono penetrati con successo in paesi terzi, dove hanno concluso fusioni e rilevamenti nel settore finanziario. Al contempo, tuttavia, non dobbiamo trascurare i problemi dell’Unione europea, dove le organizzazioni di alcuni Stati membri hanno incontrato difficoltà nell’acquisizione di aziende in altri Stati membri.</p>
      <p sl="cs">L’obiettivo di questa direttiva non è quello di incoraggiare, né di scoraggiare, le acquisizioni nel settore finanziario. Il nostro obiettivo non dev’essere quello di alterare il normale funzionamento del mercato. Dobbiamo però garantire l’esistenza di un solido contesto che ci consenta di valutare – e quindi approvare o respingere – le potenziali acquisizioni. Il punto chiave qui sta nel fatto che le valutazioni prudenziali non devono trasformarsi nell’esercizio di poteri discrezionali, giacché questo provocherebbe ritardi e ostacoli, e si dimostrerebbe inefficace e antieconomico. La relazione affronta altresì il problema dei rilevamenti ostili e di quelli amichevoli. I rilevamenti ostili sono parte integrante del normale funzionamento del mercato.</p>
      <p sl="cs">La Commissione ritiene che le autorità debbano prendere posizione a favore o contro tali iniziative. Indipendentemente dal fatto che un’iniziativa sia amichevole od ostile, la decisione spetta agli azionisti. In qualsiasi acquisizione è necessario che vi siano venditori disponibili. Se, conformemente alla direttiva, si soddisfano i criteri prudenziali, non vi è ragione per mettere in dubbio il valore degli accordi contratti tra acquirenti e venditori.</p>
      <p sl="cs">Per riassumere: per l’adeguato funzionamento del mercato interno sono necessari processi e approcci chiari, equi e prevedibili. Credo che con questa direttiva riusciremo a rimuovere l’attuale ambiguità. Vi ringrazio per l’attenzione.</p>
    </intervention>
    <intervention id="1-166" speaker_id="28244" name="Wolf KLINZ" is_mep="True" mode="spoken" role="relatore" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signori rappresentanti del Consiglio e della Commissione, onorevoli colleghi, dopo appena sei mesi Consiglio, Commissione e Parlamento hanno raggiunto un accordo in merito alla revisione della direttiva sulla valutazione prudenziale di acquisizioni e incrementi di partecipazioni nel settore finanziario.</p>
      <p sl="de">Grazie alla tempestiva opera della commissione per i problemi economici e monetari e ai densi negoziati del trilogo, sarà possibile portare a termine questo dossier prima della primavera, supponendo che il Consiglio ECOFIN, il 27 marzo, si dichiari d’accordo. Dimostreremo così all’opinione pubblica che l’Europa, anche con 27 Stati membri, è capace di agire e di adottare decisioni importanti rapidamente, perfino – come ha appena dichiarato il Commissario – con un dossier complesso come questo.</p>
      <p sl="de">Per questo motivo, all’inizio del mio intervento, desidero ringraziare brevemente tutte le parti interessate per la loro positiva cooperazione, e soprattutto i relatori ombra, onorevoli Purvis e Muscat, la presidente della commissione parlamentare, onorevole Berès, e tutti i deputati che hanno offerto il proprio contributo; grazie a loro infatti sarà più probabile che la direttiva venga approvata domani, da parte di tutti noi, indipendentemente dall’appartenenza politica, mediante votazione in blocco.</p>
      <p sl="de">Vorrei inoltre ricordare la costruttiva cooperazione con i rappresentanti degli Stati mediterranei; siamo infatti riusciti a convincerli che si è tenuto conto delle loro preoccupazioni per il fenomeno, così diffuso nei loro paesi, delle strutture azionarie frammentate.</p>
      <p sl="de">Infine, porgo i miei più sinceri ringraziamenti alle Presidenze del Consiglio finlandese e tedesca nonché alla Commissione, che hanno seguito il nostro progetto con estrema competenza e garantito un’efficace cooperazione.</p>
      <p sl="de">Abbiamo bisogno di questa direttiva modificata. In passato, in diverse occasioni, le singole imprese non sono riuscite ad acquisire partecipazioni in altri paesi, né a rilevare intere aziende in tali paesi, semplicemente per mancanza di un contesto giuridico privo di ambiguità che fissasse criteri di valutazione uniformi e quindi una procedura uniforme per le autorità di sorveglianza. Questo adesso cambierà.</p>
      <p sl="de">La proposta di direttiva presentata dalla Commissione nello scorso autunno intende garantire maggiore certezza giuridica, affidabilità e processi decisionali chiaramente definiti; dal momento che tutte le parti interessate sono concordi su questi punti, ci siamo dichiarati favorevoli. Tutte e tre le Istituzioni – Commissione, Consiglio e Parlamento – ritengono che questa sia la direzione da seguire, e che sia necessario il più alto grado possibile di armonizzazione se vogliamo che i cittadini di tutti gli Stati membri dell’Unione europea possano partecipare al mercato in condizioni di effettiva parità.</p>
      <p sl="de">Ci sono state, inevitabilmente, alcune divergenze di opinione su uno o più punti, in particolare per quanto riguarda il periodo di prova o le eventuali misure alternative in caso di decisione negativa, ossia qualora la domanda di acquisire una partecipazione o di rilevare un’intera azienda venga respinta. Alla fine è stato comunque possibile risolvere questi problemi mediante negoziati, e raggiungere un consenso.</p>
      <p sl="de">In futuro, quindi, le fusioni transfrontaliere di istituti creditizi, compagnie di assicurazione e società di investimenti saranno notevolmente più facili, per quattro ragioni; in primo luogo, le autorità di sorveglianza, in futuro, avranno al massimo sessanta giorni per decidere sull’incremento di partecipazioni. Si potrà interrompere questo periodo soltanto una volta, per venti giorni, al fine di ottenere ulteriori informazioni quando il potenziale acquirente provenga da un altro Stato membro dell’Unione europea, o per trenta giorni se proviene da un paese terzo.</p>
      <p sl="de">Distinguendo in tal modo tra le aziende dell’Unione europea e quelle dei paesi terzi, si tiene conto del fatto che le strutture di sorveglianza e quelle di mercato dei paesi terzi sono spesso diverse da quelle dell’Unione, e che le autorità europee quindi non dispongono sempre di informazioni sufficienti in merito alla situazione di questi paesi. Ne consegue che le autorità di sorveglianza hanno bisogno di più tempo per ottenere e valutare le specifiche informazioni, mentre le aziende di paesi terzi, a loro volta, hanno bisogno di tempo per preparare, tradurre e presentare tali informazioni. I diversi periodi di sospensione consentono tutto ciò senza violare le norme dell’OMC.</p>
      <p sl="de">In secondo luogo, i cinque criteri di prova sono precisi e definitivi, e gli Stati membri possono ricorrervi per definire l’elenco di informazioni specifiche che il potenziale acquirente deve presentare, tra cui devono figurare la modalità di acquisizione della partecipazione e la natura del potenziale acquirente; così, nel caso di incrementi diretti e comprensibili di partecipazioni, saranno necessarie minori informazioni di quelle richieste per partecipazioni più complesse che possono interessare più di un settore.</p>
      <p sl="de">L’obiettivo è il seguente: due anni dopo l’entrata in vigore di questa direttiva, la Commissione condurrà una revisione per stabilire se le richieste di informazioni saranno relativamente simili in tutti gli Stati membri o se saranno emerse divergenze. E’ possibile che la Commissione debba intervenire per scongiurare il verificarsi di tali divergenze.</p>
      <p sl="de">In terzo luogo, come ha dichiarato il Commissario, alle autorità di sorveglianza viene richiesta una stretta cooperazione, sebbene sia specificamente previsto che la decisione finale spetta all’autorità competente per l’azienda oggetto dell’acquisizione, ed è questa autorità che dovrà fornire i motivi per qualsiasi decisione avversa. Non è previsto l’obbligo di pubblicare tali ragioni, ma l’azienda i cui piani di acquisizione sono stati respinti potrà richiederlo. E’ altresì possibile che i singoli Stati membri pubblichino i motivi conformemente alle proprie leggi.</p>
      <p sl="de">In quarto luogo, la Commissione, al fine di accertare il rispetto delle direttive, chiedeva di avere accesso diretto alla documentazione, ma ci siamo opposti, poiché la direttiva, in futuro, garantirà maggiore chiarezza e certezza giuridica. Sono profondamente convinto che questo ci consentirà di avvicinarci a un maggiore consolidamento transfrontaliero, e quindi a un mercato interno più integrato.</p>
    </intervention>
    <intervention id="1-167" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, desidero ringraziare l’onorevole Klinz per il tenace impegno con cui si è battuto per giungere a quest’accordo. Anche se siamo favorevoli al compromesso concluso con il Consiglio, dobbiamo osservare che esso indebolisce l’originaria proposta della Commissione; dobbiamo sinceramente ammettere che, a nostro avviso, il testo inizialmente presentato dalla Commissione sarebbe stato preferibile. Come ho detto, l’onorevole Klinz si è valorosamente battuto per mantenersi il più vicino possibile al disegno originale, cercando anzi di migliorarlo. Il mio gruppo sarebbe stato lieto di renderlo più rigoroso, aumentando la trasparenza e riducendo lo spazio di manovra per i protezionisti.</p>
      <p sl="en">La scadenza di 30 giorni, originariamente prevista dalla Commissione per le valutazioni prudenziali, è stata estesa a un massimo di 90 giorni per gli acquirenti non residenti nell’Unione europea; in questo caso, però, il punto essenziale è che almeno viene fissata una scadenza assoluta. In tal modo possiamo sperare di evitare situazioni in cui un’autorità di regolamentazione protezionista riesca a bloccare un rilevamento ricorrendo a tattiche dilatorie. Nell’interesse della trasparenza, avremmo preferito che le motivazioni delle decisioni delle autorità di vigilanza fossero rese pubbliche; ciò avrebbe consentito di accumulare, nell’intera Unione europea, un corpus di precedenti e pratiche comuni. Malauguratamente, in alcuni Stati membri continua a regnare un’ostinata predilezione per la segretezza.</p>
      <p sl="en">Ancora una volta – in relazione agli emendamenti che il mio gruppo ha presentato per evitare difficoltà alle società di gestione di investimenti – è stata fatta balenare la minaccia degli hedge fund . Hedge fund e private equity fund suscitano spesso reazioni scomposte e irrazionali, che però sarebbe opportuno evitare; questi fondi infatti contribuiscono a migliorare la nostra economia, per il solo fatto di rappresentare azionisti attivi ed esigenti.</p>
      <p sl="en">Mi auguro ora che le autorità di vigilanza si convincano a collaborare tra loro in maniera sempre più stretta, scambiandosi informazioni e costruendo rapporti di reciproca fiducia. Questo è nel loro stesso interesse, ma, cosa ancora più importante, è nell’interesse del settore dei servizi finanziari e dell’intera economia dell’Unione europea. Per quanto riguarda i servizi finanziari, ci stiamo avviando verso un mercato europeo più aperto e competitivo, ma questo particolare risultato non corrisponde pienamente agli auspici miei e del mio gruppo; la responsabilità ricade in gran parte sul Consiglio dei ministri, ma noi ora vigileremo affinché lo strumento venga impiegato nello spirito giusto, anziché sfruttare qualsiasi scappatoia o ambiguità per insabbiarlo. Dobbiamo trasformare in azione concreta gli omaggi verbali all’agenda di Lisbona: questo provvedimento rappresenta un piccolo passo in tale direzione.</p>
    </intervention>
    <intervention id="1-168" speaker_id="28121" name="Joseph MUSCAT" is_mep="True" mode="spoken" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">a nome del gruppo PSE. – L’ovvio risultato di questo lavoro è che adesso abbiamo regolamentato con precise scadenze il periodo a disposizione delle autorità di regolamentazione per le procedure relative ai rilevamenti aziendali; credo che l’eccellente risultato ottenuto sia dovuto all’ottimo lavoro svolto dall’onorevole Klinz e alla nostra attività congiunta. Come in ogni compromesso, ovviamente avremmo voluto che su alcuni punti le cose andassero diversamente. Il risultato raggiunto, comunque, mi sembra ottimo. Sono pienamente d’accordo con l’onorevole Purvis: adesso abbiamo fissato un numero specifico di giorni, al termine dei quali si prenderà una decisione in merito ai rilevamenti, e questa è la principale conquista di questi negoziati.</p>
      <p sl="mt">Credo altresì che siamo riusciti a migliorare l’opera della Commissione, dal momento che concediamo alle autorità di regolamentazione il tempo necessario a svolgere il loro lavoro. E’ inutile esercitare pressioni per cercare di ridurre il tempo necessario a prendere una decisione, se in ultima analisi ciò significa giungere a una situazione in cui la troppa fretta rallenta le cose. In questo campo, credo che le autorità di regolamentazione, soprattutto quelle più piccole che dispongono di minori risorse, abbiano diritto a tutto il tempo necessario per raggiungere decisioni ponderate su temi così importanti. Questa mi sembra una misura estremamente saggia per dare piena trasparenza a questo settore, in una prospettiva europea. Infine, sebbene purtroppo sia tecnicamente impossibile includerli in questa legislazione, gli aspetti che dobbiamo prendere in considerazione in anticipo comprendono la prospettiva della governance sociale e aziendale nel settore dei rilevamenti. Questo aspetto non è strettamente legato al campo legislativo, ma è un settore che i nostri cittadini ci chiedono di esaminare approfonditamente.</p>
    </intervention>
    <intervention id="1-169" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE . – Anch’io desidero ringraziare il relatore per l’ottimo lavoro svolto, e sostenere le idee che sono state espresse da molti colleghi. Vorrei però ricordare un altro aspetto, spesso trascurato, soprattutto dai membri della nostra Commissione; stiamo parlando di un processo che non è affatto nuovo. I gruppi finanziari stanno già operando all’interno dell’Unione europea, e sappiamo che, per favorire lo sviluppo uniforme del mercato di ogni paese, dobbiamo garantire che i maggiori gruppi non espellano dal mercato le aziende minori, poiché queste ultime sono la fonte dell’innovazione e non possono calpestare gli interessi dei consumatori.</p>
      <p sl="lt">Posso menzionare l’esempio del mio paese, in cui i maggiori gruppi finanziari sono così consolidati che raggiungono profitti pari al 90 per cento; questo dimostra chiaramente che i clienti ne soffrono. In altre parole, quando si prendono decisioni su rilevamenti e acquisizioni aziendali e sulla formazione di nuovi gruppi finanziari, dobbiamo consentire alle autorità di vigilanza di valutare la struttura di questi gruppi, e la misura in cui questi nuovi gruppi finanziari saranno sensibili all’innovazione e riusciranno a rispettare le esigenze dei loro clienti.</p>
      <p sl="lt">Non possiamo certamente trascurare il fatto che, mentre adesso ci occupiamo delle attività dei gruppi finanziari, essi non hanno ancora chiaramente specificato che cosa succederebbe se una delle loro società controllate, in un paese o in un altro, non operasse con efficienza e, per ipotesi, fallisse. Non sappiamo ancora chi indennizzerebbe i clienti.</p>
      <p sl="lt">Mi sembra un problema complesso, che ha a che fare con l’organizzazione di una migliore sorveglianza. Quindi, una parte essenziale del processo sta nella sorveglianza delle fusioni e dell’incremento del capitale nel mercato finanziario, in modo da difendere gli interessi delle piccole imprese e dei consumatori.</p>
    </intervention>
    <intervention id="1-170" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, signor Commissario, anch’io voglio ringraziare il relatore, onorevole Klinz, poiché quest’oggi abbiamo ottenuto un risultato estremamente positivo, dal momento che è stato raggiunto rapidamente grazie alla fruttuosa collaborazione di Commissione, Parlamento e Consiglio.</p>
      <p sl="de">Era necessario raggiungere rapidamente un risultato, poiché a livello di Stati nazionali si osserva un aumento del protezionismo non solo nel settore finanziario, ma anche in altri; infatti qualunque Stato membro auspicherebbe che un’azienda che abbia sede sul suo territorio potesse investire in un altro paese e rilevare attività economiche di quel paese, ma si opporrebbe certamente a un’azienda di un altro paese che cercasse di fare altrettanto; in tali occasioni, si oppone ogni tipo di ostacolo e il gioco si fa duro, non soltanto nel settore finanziario, ma anche in quello energetico, come abbiamo potuto osservare, per esempio, con Endesa ed E.ON .</p>
      <p sl="de">Per questo motivo è diventato necessario agire. Siamo riusciti a raggiungere un accordo su criteri e scadenze – e di questo mi compiaccio – ma ho dubbi sul ruolo svolto nel dibattito dalle autorità di vigilanza, le quali, durante la discussione su “Basilea II”, non avevano fatto granché per chiarire in che modo intendevano controllare l’integrazione dei mercati finanziari. Dicendo questo, non intendo certo sostenere un’unica autorità di vigilanza europea, tuttavia, visto il modo in cui le varie autorità di vigilanza europee hanno organizzato le cose, il loro interesse primario sta nell’esercitare un rigido controllo sui propri confini nazionali; la prima mossa quindi deve avvenire a livello europeo, e da parte della Commissione, invitando le autorità di vigilanza a partecipare al dialogo in materia.</p>
      <p sl="de">Vorrei anche soffermarmi sugli hedge fund , che sono già stati ricordati dall’onorevole Purvis; sono d’accordo con lui sulla necessità di non demonizzarli, ma vorrei che si discutesse – e la discussione dovrebbe coinvolgere soprattutto altre regioni del mondo – della necessità che la Commissione agisca in questo settore, per condurre una valutazione una tantum , come ormai avviene costantemente in altri settori, del modo in cui gestire gli hedge fund e interpretare le dichiarazioni della Bundesbank e della Banca centrale europea sulla stabilità dei mercati finanziari, e fare una presentazione sul tema. Dopo aver sentito il messaggio della nostra Assemblea alla Commissione, ho l’impressione che qualcuno adesso si rifiuti di impegnarsi, e sarei lieto se qualcuno raccogliesse la palla e progredisse in questo settore. Commissario Špidla, apparentemente sono state presentate numerose proposte nel suo settore di responsabilità; forse allora lei potrà convincere il Commissario McCreevy a fare altrettanto.</p>
    </intervention>
    <intervention id="1-171" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, le questioni transfrontaliere e l’acquisizione di azioni in banche, compagnie assicurative e società di investimenti sono minori che in altri settori. Un ostacolo è rappresentato dall’incertezza delle procedure di valutazione prudenziale davanti alle autorità nazionali di vigilanza, a causa della mancanza di criteri per l’idoneità dell’acquirente e la dettagliata regolamentazione delle procedure.</p>
      <p sl="es">La proposta di direttiva affronta questi problemi e ne armonizza il trattamento. Gli emendamenti approvati in seno alla commissione per i problemi economici e monetari chiariscono i requisiti, favoriscono l’azione di sorveglianza, tutelano la riservatezza e migliorano i controlli. Il risultato in generale è positivo e mi congratulo con il relatore, onorevole Klinz.</p>
      <p sl="es">C’è però una questione delicata; nel caso di una sensibile diluizione della proprietà con bassa partecipazione, è possibile ottenere una notevole influenza. Abbiamo quindi sostenuto l’obbligo di notificare qualsiasi partecipazione significativa, e siamo favorevoli all’idea che gli Stati membri possano fissare una soglia di trasparenza inferiore al 10 per cento per ricevere informazioni e determinarne l’esistenza.</p>
    </intervention>
    <intervention id="1-172" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, come tutti i colleghi che mi hanno preceduto anch’io desidero ringraziare il relatore, onorevole Klinz. Nel complesso, possiamo dichiararci soddisfatti del risultato di questa direttiva. Essa tende a un obiettivo di grande importanza: agevolare il consolidamento del settore finanziario in Europa. In assenza di fluidi mercati finanziari, ogni altra forma di integrazione dei mercati è destinata al fallimento. Il mondo finanziario deve indicarci la strada da seguire: non gli si può impedire di prendere decisioni in materia di investimenti e fusioni ricorrendo a restrizioni arbitrarie, come si è fatto sinora.</p>
      <p sl="en">D’ora in poi, le norme da seguire per le autorità nazionali dovranno essere trasparenti e di natura strettamente prudenziale. Da parte mia, mi auguro che tali autorità si attengano alla lettera delle decisioni prese: basta con il protezionismo falsamente prudenziale! Nell’approvare o respingere l’iniziativa, le autorità competenti devono decidere con la massima rapidità e nella maniera più opportuna possibile. Come si è appena stabilito nella direttiva, per le decisioni siamo favorevoli a scadenze estremamente rigorose. Inoltre, le azioni che hanno come obiettivo essenziale i profitti da investimento e non alterano le strutture proprietarie non dovrebbero suscitare timori nazionalistici come quelli che osserviamo oggi nei mercati; nei limiti del possibile, il consolidamento del settore finanziario dovrebbe imperniarsi su condizioni e incentivi di mercato, non su considerazioni politiche.</p>
      <p sl="en">Quanto poi alle fusioni di holding , cerchiamo di rimanere fedeli alle decisioni già prese; se le decisioni sulle holding vengono prese da società di investimenti indipendenti, non c’è bisogno di fondere le holding all’interno di un gruppo di aziende. In questo mercato esistono già grandi gruppi, e dobbiamo garantire che i soggetti indipendenti abbiano la possibilità di agire liberamente. Ciò vale anche per gli hedge fund menzionati dai colleghi.</p>
    </intervention>
    <intervention id="1-173" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
    </intervention>
  </section>
  <section id="creitem22" title="22. Azione comunitaria in materia di assistenza sanitaria transfrontaliera (discussione)">
    <intervention id="1-175" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la discussione sull’interrogazione orale (O-0001/2007 – B6-0013/2007) dell’onorevole Karl-Heinz Florenz, a nome della commissione per l’ambiente, la sanità pubblica e la sicurezza alimentare, alla Commissione, sull’azione comunitaria in materia di assistenza sanitaria transfrontaliera.</p>
    </intervention>
    <intervention id="1-176" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">in sostituzione dell’autore . – Signor Presidente, accolgo con grande soddisfazione questo dibattito nonché i passi avanti che presto si compiranno grazie alle sentenze emesse dalla Corte di giustizia delle Comunità europee; so che questo rientra anche nei piani della Commissione.</p>
      <p sl="en">In gennaio mi trovavo a Potsdam per la prima conferenza sulla sanità promossa dalla Presidenza tedesca, e ho giudicato molto positivamente l’impegno con cui il governo tedesco ha incoraggiato i progressi in materia di mobilità dei pazienti; ci attendiamo ora che la Commissione spinga questo vascello in mare aperto e lo conduca poi in porto, a vantaggio dei nostri cittadini.</p>
      <p sl="en">A Potsdam ho citato Jean Giraudoux, poiché ci troviamo di fronte a un problema che, a mio avviso, egli è riuscito a sintetizzare mirabilmente; Giraudoux ha detto:</p>
      <p sl="en">Signor Presidente, mai poeta ha interpretato la natura così liberamente come un giurista la realtà. Mi scuso con gli avvocati che seguono questo dibattito, ma è un fatto che oggi in Europa la politica in materia di mobilità dei pazienti viene decisa dai giuristi. Come mai? Perché i politici europei hanno fallito in tale compito.</p>
      <p sl="en">Se vi pare accettabile che siano giuristi non eletti da nessuno a decidere la politica sanitaria nazionale e dell’Unione europea, allora non occorre fare niente; basta aspettare che arrivino le parcelle. Se invece, come me, credete che questo compito spetti ai parlamentari, allora dobbiamo darci da fare per fornire senza indugio ai pazienti certezza giuridica e indicazioni sicure in tutto questo settore.</p>
      <p sl="en">Tuttavia non c’è bisogno di farsi prendere dal panico; non stiamo parlando di un fenomeno di grandi dimensioni. Quasi sempre i cittadini preferiscono affidarsi a opzioni locali, e naturalmente anche le barriere linguistiche possono ostacolare i lunghi viaggi. L’assistenza sanitaria transfrontaliera diventa interessante solo quando le attese si fanno troppo lunghe. A nostro avviso sarebbe preferibile migliorare l’offerta locale di servizi, così da rendere superflua la mobilità dei pazienti; in un certo senso, ciò costituirebbe di per sé una conseguenza positiva delle sentenze della Corte di giustizia. Vogliamo però sapere come funzionerà in pratica il nuovo sistema qualora fosse necessario ricorrervi.</p>
      <p sl="en">Non pensiamo a un servizio sanitario paneuropeo; desideriamo semplicemente che i pazienti abbiano la facoltà di scavalcare servizi locali o nazionali lenti e inefficienti. Tuttavia, in assenza di chiarezza, di sistemi e di indicazioni vi saranno gravi difficoltà: i pazienti e il personale medico che li assiste dovranno cercare di districarsi nella complessità del sistema, mentre i responsabili del bilancio sanitario sprofonderanno nel caos, tentando di far fronte a imprevedibili richieste di finanziamento per vari servizi.</p>
      <p sl="en">Noi tutti quindi – pazienti, medici, responsabili della gestione sanitaria – dobbiamo porci alcune domande fondamentali. Le domande poste dai pazienti sono le seguenti: ho i requisiti per accedere a queste cure? Quando si può parlare di ritardi ingiustificati? C’è differenza tra le varie situazioni e le diverse condizioni personali, anche per quanto riguarda l’età del paziente? Come si fa a presentare domanda in caso di bisogno? Come possiamo, io o il mio medico di famiglia, decidere sulle opzioni disponibili? Come scegliere il paese, l’ospedale, lo specialista? E l’assistenza postospedaliera? Posso pagare la differenza se le cure sono più care rispetto allo Stato membro da cui provengo? Chi decide se il tipo di trattamento soddisfa i nuovi criteri? Tutte cose che bisogna sapere in anticipo, e non si possono scoprire alla fine. Ancora, come ricorrere in appello se non si accetta la decisione? O è forse necessario adire i tribunali ogni volta? Chi avrà accesso ai controlli sugli operatori sanitari? Come avverrà lo scambio delle cartelle cliniche? Chi pagherà il viaggio del paziente, e nel caso di bambini quello dell’accompagnatore? Qual è la procedura per avanzare reclami, nel caso di inconvenienti? Quali saranno le ripercussioni sul rimborso? E quale sarà l’interfaccia internazionale tra i diversi sistemi, quello di Beveridge e quello di Bismarck, o tra la zona dell’euro e quella delle altre valute? Per reclami e pagamenti c’è bisogno di una camera di compensazione centrale, a livello nazionale o invece europeo? E infine, rientrano nel sistema anche le malattie mentali?</p>
      <p sl="en">Per rispondere ad alcune di queste domande occorre una legislazione europea; per altre, una legislazione nazionale. Soprattutto, però, abbiamo bisogno di un sistema di orientamenti che fornisca certezze sia ai pazienti che a medici. Dobbiamo sondare le acque e adattarci all’esperienza, per esempio nel caso dei centri di eccellenza. Dobbiamo affrettare l’elaborazione dei provvedimenti quadro per gli operatori sanitari e la sicurezza dei pazienti, e condurre in porto il sistema E121 per i pensionati residenti all’estero.</p>
      <p sl="en">I cittadini hanno votato rivolgendosi ai tribunali, e la Corte di giustizia ha risposto confermando i loro diritti; ora serve un’azione politica per costruire un sistema che verrà salutato dai cittadini come un beneficio prodotto dall’Europa.</p>
    </intervention>
    <intervention id="1-179" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signor Presidente, non so se posso dire che abbiamo fatto molti progressi dalla prima occasione in cui abbiamo discusso questo problema, ma posso certamente affermare che abbiamo imboccato la strada giusta. Come ricorderete, il nostro primo dibattito in materia risale addirittura a una data precedente all’esito finale della direttiva sui servizi. Il Parlamento aveva richiesto la presentazione di una proposta concernente l’assistenza e i servizi sanitari, e io promisi di esaudire tale richiesta non appena fosse andata in porto la direttiva sui servizi; è quanto ho fatto nel settembre scorso, presentando questa proposta.</p>
      <p sl="en">Molti aspetti della questione sono già stati illustrati e cercherò quindi di non soffermarmi ulteriormente su di essi. In ogni caso, abbiamo cercato di mantenere il carattere speciale che nell’Unione europea si attribuisce alla salute umana, all’assistenza e ai servizi sanitari; e abbiamo deciso di raccogliere una difficile sfida, cercando non solo di realizzare gli obiettivi sociali, ma anche di trarre vantaggio dal mercato interno. E’ vero che la Corte di giustizia, con la sua sentenza, ha fissato i parametri e gli obiettivi, ma a mio avviso tali diritti non si devono considerare un problema ma piuttosto un’opportunità; tendo a concordare con questa parte della proposta di risoluzione.</p>
      <p sl="en">Dinanzi a noi abbiamo i dati concreti della realtà, così come ce li descrive la Corte di giustizia delle Comunità europee. Si tratta ora di sfruttare questa realtà a vantaggio dei pazienti, degli Stati membri, dei sistemi sanitari nazionali e dei prestatori di servizi sanitari; è un tentativo che possiamo fare sia per quanto riguarda la mobilità dei pazienti, sia per tutti gli altri aspetti dell’assistenza sanitaria transfrontaliera.</p>
      <p sl="en">Sono d’accordo sul fatto che il nostro obiettivo finale dev’essere quello di far sì che ogni cittadino europeo possa fruire della migliore assistenza sanitaria nel proprio luogo di residenza; dal punto di vista della salute umana, dobbiamo garantire l’uguaglianza nell’ambito dell’Unione europea. Si tratta però, come sappiamo, di un obiettivo di lungo termine, la cui realizzazione in determinate circostanze può rivelarsi impossibile o persino non auspicabile, per motivi finanziari oppure – cosa ancor più importante – scientifici. In alcune occasioni dovremo continuare a ricorrere alle possibilità offerte dall’assistenza sanitaria transfrontaliera.</p>
      <p sl="en">Come ho detto, abbiamo varato l’iniziativa nel settembre 2006; l’intenzione era quella di avviare una vasta consultazione, che si è conclusa il 31 gennaio 2007. Nella comunicazione abbiamo illustrato e analizzato tutti i temi e i problemi, che sono veramente complessi. Dobbiamo seguire un approccio graduale; occorrerà elaborare un pacchetto per individuare e affrontare tutti gli aspetti dell’assistenza sanitaria transfrontaliera, ma ciò non significa che dobbiamo attendere di averli risolti tutti prima di presentare una proposta. Possiamo agire per fasi successive.</p>
      <p sl="en">In questa fase stiamo analizzando i contributi che abbiamo ricevuto. Ce ne sono giunti più di 270, dagli Stati membri e da amministrazioni regionali e locali, oltre che da organizzazioni europee nazionali e regionali che rappresentano pazienti, prestatori di servizi sanitari, operatori sanitari, enti di previdenza sociale, assicurazioni sanitarie, università e ospedali, e infine anche da singoli cittadini. Senza pregiudizio per i risultati di un’analisi più approfondita, devo dire che una prima valutazione conferma la necessità di un’azione comunitaria che affronti il ventaglio di problemi individuato nel documento di consultazione: penso per esempio alla certezza giuridica e al sostegno alla cooperazione tra sistemi sanitari. Inoltre, benché sui dettagli di taluni aspetti specifici esista un’ampia varietà di opinioni differenti, il quadro complessivo è chiaro: un certo grado di azione comunitaria in materia di servizi sanitari sembra offrire, in generale, un potenziale valore aggiunto a pazienti, operatori e sistemi sanitari.</p>
      <p sl="en">La Commissione sta ora analizzando una sintesi della relazione concernente tutti i contributi già pubblicati sul nostro sito web . Verrà redatta una sintesi dei contributi, per fornire un quadro delle opinioni e delle idee che ci sono state comunicate; tale sintesi dovrebbe essere disponibile in primavera.</p>
      <p sl="en">Giudichiamo comunque estremamente importanti le opinioni e i contributi espressi dal Parlamento europeo, che costituiranno un fattore determinante.</p>
      <p sl="en">Garantiremo la coerenza di qualsiasi futura proposta in materia di servizi sanitari, presentata sulla base di quest’iniziativa, con il lavoro attualmente in corso di svolgimento riguardo ai servizi di interesse generale; assicureremo altresì la coerenza con l’attuale opera di modernizzazione delle normative per il coordinamento dei sistemi di previdenza sociale. E’ necessario garantire coerenza e coordinamento fra tutte queste iniziative.</p>
      <p sl="en">Sulla base della consultazione e dei suoi esiti, la Commissione prevede di presentare proposte pratiche nel corso del 2007. Il nostro obiettivo è quello di individuare una soluzione che offra un reale valore aggiunto senza generare ulteriori oneri burocratici, e che rispetti il principio di sussidiarietà.</p>
    </intervention>
    <intervention id="1-180" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">a nome del gruppo PPE-DE . – Signor Presidente, signor Commissario, tutti ricordiamo i dibattiti che si sono svolti in seno al nostro Parlamento, in occasione della direttiva sui servizi, per escluderne i servizi sanitari. Ritenevamo in effetti inaccettabile accomunare la sanità agli altri servizi, e stimavamo quindi assolutamente indispensabile esaminarla sotto un’altra luce; ma soprattutto giudicavamo impossibile considerare i servizi sanitari unicamente alla stregua di elementi del mercato interno.</p>
      <p sl="fr">Con le sue politiche l’Unione europea incoraggia la mobilità delle persone, con inevitabili ripercussioni sull’assistenza sanitaria. Vi sono ovvie conseguenze per gli operatori sanitari, che hanno esigenze in fatto di certezza giuridica, e ovvie conseguenze per i pazienti, desiderosi di poter fruire di servizi di qualità. Da questa situazione, come ha osservato il collega, onorevole Bowis, derivano alcuni problemi: problemi linguistici, il problema dell’assistenza postospedaliera, quello della responsabilità degli operatori sanitari e quello della qualità delle cure. A mio avviso occorre sottolineare con forza che la mobilità dei pazienti non deve in alcun modo implicare il dumping dei sistemi sanitari, né peggiorare il livello di sicurezza dell’assistenza sanitaria; si tratta di un punto fondamentale.</p>
      <p sl="fr">La mobilità dei pazienti e degli operatori sanitari non deve neppure portare alla formazione di due categorie di pazienti: quelli che possono accedere ad altri tipi di assistenza sanitaria oltre frontiera, e quelli che invece non se lo possono permettere. Sarebbe dunque opportuno elaborare sin d’ora, in campo sanitario, indicatori armonizzati a livello europeo; inoltre, si devono realizzare studi esaurienti per valutare in maniera più precisa le esigenze locali e individuare i cittadini che con maggior probabilità cercheranno assistenza sanitaria in un altro Stato membro, per definire la soluzione legislativa più adeguata. A tal fine, occorre creare un meccanismo di raccolta di dati e di scambio di informazioni tra autorità nazionali.</p>
      <p sl="fr">Infine, occorre vigilare con attenzione sulle tendenze attuali all’autodiagnostica, ossia di un’automedicazione via Internet che non conosce frontiere. E’ urgente pensare all’informazione dei pazienti e dotarsi di una vera e propria etichetta europea che offra ai pazienti che usano Internet sicurezza e informazioni valide. Signor Commissario, per la proposta che lei si accinge a presentarci potrà contare sul nostro convinto sostegno e la nostra piena fiducia.</p>
    </intervention>
    <intervention id="1-181" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE . – Signor Presidente, signor Commissario, dal dibattito che abbiamo tenuto in sede di commissione parlamentare è emersa chiaramente l’estrema importanza che il gruppo PSE, e io stessa, annettiamo a questo tema. A nostro parere i servizi sanitari rappresentano uno dei pilastri del modello sociale europeo, e i valori sottesi a tale modello – universalità, accesso a un’assistenza di buona qualità, equità e solidarietà, per garantire che i servizi vengano forniti in base alle necessità e non alle possibilità economiche – sono essenziali per noi e per il modello stesso. Siamo convinti che qualsiasi iniziativa lei prenda nel campo dell’assistenza sanitaria transfrontaliera dovrà fondarsi su tali principi. Si tratta di garantire assistenza sanitaria a tutti e non di offrire opportunità di mercato ad alcuni prestatori di servizi; parecchi altri colleghi di differenti gruppi, mi sembra, hanno già ribadito questo concetto.</p>
      <p sl="en">L’onorevole Bowis ha accennato alla certezza giuridica che è necessario garantire in alcuni settori. Sono questi i problemi in merito ai quali i cittadini mi scrivono e mi pongono domande; essi hanno udito parlare dei propri diritti, ma non sanno bene in che modo possono esercitarli. Quindi, vogliamo un quadro giuridico chiaro per la mobilità dei pazienti e la circolazione degli operatori sanitari, non solo per garantire i loro diritti ma anche affinché i cittadini sappiano che questi operatori sono adeguatamente qualificati e sono in grado di esercitare, e che le informazioni in materia vengono condivise tra gli Stati membri.</p>
      <p sl="en">Infine, signor Commissario, lei ha affermato di riconoscere il carattere speciale dell’assistenza sanitaria. Nel giugno dell’anno scorso i ministri della Sanità hanno concordemente definito una serie di valori e principi; spero che lei ne tenga conto nell’elaborazione delle proposte che presenterà quest’anno.</p>
    </intervention>
    <intervention id="1-182" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">a nome del gruppo ALDE . – Signor Presidente, sosteniamo con forza l’opera di consultazione svolta dalla Commissione e la risoluzione con cui il Parlamento europeo delinea quelle che saranno le principali priorità di sanità pubblica nella futura legislazione quadro comunitaria. Dobbiamo però pensare e progettare su scala più ampia: l’obiettivo finale della legislazione futura dev’essere quello di garantire una salute migliore ai cittadini europei, non solo quando si recano in un altro paese, perché allora potrebbe essere troppo tardi.</p>
      <p sl="en">Oltre alla risoluzione, vorrei chiedere il suo sostegno sui punti seguenti: la definizione di norme di base per l’assistenza sanitaria, così da garantire la sicurezza dei pazienti e la qualità dell’assistenza stessa; l’introduzione di una classificazione comune dei servizi sanitari, senza interferire nelle competenze organizzative degli Stati membri, così da garantire trasparenza, a vantaggio sia dei pazienti che delle istituzioni finanziarie; e infine l’approccio dello “sportello unico” da parte delle amministrazioni sanitarie degli Stati membri, così da agevolare la scelta dei pazienti e il loro diritto di reclamo.</p>
      <p sl="en">L’ultimo punto su cui vorrei soffermarmi è essenziale per il buon funzionamento di qualsiasi nuovo quadro legislativo in materia di diritti dei pazienti: il futuro quadro comunitario dovrà includere una carta comune dei diritti dei pazienti. I pazienti devono poter esercitare i propri diritti nell’Unione europea, indipendentemente dalla proprietà delle strutture mediche, dai programmi nazionali di sicurezza sociale, dalla gestione organizzativa dei sistemi sanitari nazionali o dal fatto che il trattamento medico venga fornito nel proprio paese oppure in un altro Stato membro. Sono tutti elementi necessari per un nuovo quadro normativo europeo dell’assistenza sanitaria che contribuisca a migliorare l’accesso a un’assistenza di ottima qualità, garantendo altresì la sicurezza e i diritti di tutti i pazienti pubblici e privati in Europa. In tale contesto, occorre tenere conto in particolare delle minoranze etniche – per esempio della popolazione rom – nonché dei rifugiati, degli immigrati e dei senza casa.</p>
    </intervention>
    <intervention id="1-183" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL . – Signor Commissario, è senz’altro positivo che si parli della mobilità transfrontaliera dei pazienti, ma la mobilità dei pazienti è una cosa totalmente diversa dalla mobilità dei servizi sanitari commerciali. Questi concetti vengono troppo spesso confusi.</p>
      <p sl="nl">Il fatto che si discuta di mobilità dei pazienti non deve assolutamente mettere a rischio i sistemi sanitari nazionali, né consentire agli Stati membri di scaricare le proprie responsabilità di fronte al compito di cercare di offrire sistemi sanitari affidabili, in termini qualitativi e quantitativi. Non deve neppure favorire la liberalizzazione del mercato sanitario né costringere i pazienti a lasciare il proprio paese per ottenere un’assistenza sanitaria adeguata.</p>
      <p sl="nl">La mobilità è un diritto del paziente, ma non deve diventare una scusa per applicare la direttiva sui servizi ai servizi sanitari. La nostra Assemblea ha manifestato la propria recisa opposizione su questo punto, e perderebbe credibilità se adesso adottassimo una linea diversa.</p>
    </intervention>
    <intervention id="1-184" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, sarò breve, poiché mi è stato concesso soltanto un minuto per intervenire sul tema dell’assistenza sanitaria transfrontaliera. Desidero soltanto osservare che, sebbene questo provvedimento rechi benefici reali a un gruppo specifico di pazienti che possono così decidere di effettuare cure e terapie in altri paesi dell’Unione europea, ci sono altresì conseguenze estremamente negative per taluni sistemi sanitari, nonché per parecchi pazienti degli Stati membri più poveri. L’accesso di questi pazienti ai servizi sanitari è limitato a causa dell’emigrazione dei medici o per motivi finanziari.</p>
      <p sl="pl">Per i vecchi Stati membri dell’Unione, che si annoverano tra i paesi ricchi, la priorità è di migliorare lo sviluppo, la competitività e la sicurezza dei propri sistemi di assistenza sanitaria, che vengono definiti europei. Questi paesi però non tengono conto dei costi che di conseguenza devono sostenere gli altri paesi, assai più poveri. Non si può fare a meno di osservare che i ricchi diventano più ricchi e sicuri, mentre i poveri diventano sempre più poveri. Inoltre, tutto questo viene descritto in termini di sviluppo sostenibile, pari diritti e opportunità o come parte del principio di sussidiarietà. Questo principio ha avuto un effetto negativo sui cittadini europei, dal momento che il gruppo dei più ricchi e dei più forti sta migliorando la propria condizione a spese dei più poveri e dei più deboli.</p>
    </intervention>
    <intervention id="1-185" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Devo dire purtroppo che ritengo insoddisfacente la comunicazione della Commissione sui servizi sanitari. La Commissione non è riuscita a presentare proposte adeguate e specifiche per coordinare l’offerta di assistenza sanitaria, dal momento che l’offerta di tali servizi rientra tra le competenze delle autorità nazionali. Inoltre, la comunicazione sostiene inequivocabilmente l’idea che i servizi sanitari debbano essere regolati dal principio della libera circolazione dei beni.</p>
      <p sl="sk">A questo proposito vorrei sottolineare che i pazienti non sono merci e che non è possibile equiparare gli operatori sanitari ad altri fornitori di servizi. Il Parlamento europeo ha sottoscritto questo orientamento un po’ di tempo fa, escludendo l’assistenza sanitaria dalla direttiva sui servizi. Benché i servizi sanitari transfrontalieri rappresentino soltanto l’uno per cento dell’assistenza sanitaria fornita, la comunicazione della Commissione si concentra su elementi quali la mobilità dei pazienti, il rimborso dei costi, eccetera. E’ necessario capire però che i pazienti non sono piccoli bottegai, e cercano assistenza sanitaria all’estero non per risparmiare, ma perché quel tipo di assistenza non è disponibile in patria. E’ perciò inaccettabile che l’articolo 95, il quale regola la libera circolazione dei beni, debba essere l’unica base giuridica della futura direttiva.</p>
      <p sl="sk">La Commissione deve occuparsi di altri problemi pressanti dell’Unione europea. Per esempio, potrebbe approfondire il motivo per cui il tasso di mortalità per tumore al colon in Slovacchia è del 40 per cento più alto di quello della Svezia, o capire come si possa migliorare la qualità dell’assistenza sanitaria nell’Unione europea, per esempio con un uso più efficiente degli stanziamenti dei Fondi strutturali nel campo dell’assistenza sanitaria.</p>
      <p sl="sk">Vorrei che i pazienti si unissero agli operatori sanitari per produrre cambiamenti, con la stessa efficacia di cui hanno dato prova gli agricoltori. Forse allora riusciremo a offrire benefici non solo agli agricoltori e al bestiame, ma anche agli esseri umani – in altre parole ai pazienti.</p>
      <p sl="sk">La Commissione richiama inoltre la nostra attenzione sui paesi d’arrivo. A questo proposito, vorrei ricordare anche i paesi di partenza. Nell’Europa dell’est si osservano ormai i primi buchi bianchi, ossia zone in cui si registra una carenza di operatori sanitari.</p>
    </intervention>
    <intervention id="1-186" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">Signor Presidente, prima di tutto desidero ringraziare la commissione per l’ambiente, la sanità pubblica e la sicurezza alimentare per aver presentato alla Commissione europea questa ottima interrogazione, dandoci così l’occasione di sentire la reazione della Commissione alle importanti domande che le vengono poste. Inoltre, noi membri della commissione per il mercato interno e la protezione dei consumatori abbiamo la possibilità di esprimerci sui punti che riteniamo importanti. La sanità è un settore in cui sono competenti gli Stati membri e in cui si applica il principio di sussidiarietà. Ciò non significa però che i cittadini non abbiano il diritto a ricevere assistenza sanitaria e cure mediche in altri Stati membri. Non possiamo affermare di voler difendere il diritto del paziente a un’assistenza sicura e di alta qualità se poi non consentiamo a coloro che ne hanno bisogno, per diversi motivi, di cercare assistenza sanitaria in un altro Stato membro. Dobbiamo fare ogni sforzo per tutelare tali diritti, nonostante i vari problemi di cui tutti i colleghi sono ben consapevoli – problemi, certo, ma anche aspetti positivi, soprattutto per quanto riguarda l’informazione.</p>
      <p sl="sv">E’ altresì evidente – o comunque dovrebbe esserlo – che la giurisdizione della Corte di giustizia delle Comunità europee non può essere indebolita dalla legislazione derivata. Esiste la prassi consolidata, e il Trattato conferisce a chiunque il diritto di offrire servizi in un altro Stato membro, in piena conformità delle leggi di quello Stato membro. A mio avviso, la Commissione deve ritirare tutti quei provvedimenti legislativi con i quali Stati membri e governi cercano di limitare la legislazione primaria vigente per i pazienti o i fornitori di servizi. E’ importante che la proposta elaborata dalla Commissione rappresenti un progresso e non un regresso; a questo proposito riponiamo grandi speranze nel Commissario Kyprianou.</p>
    </intervention>
    <intervention id="1-187" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, i servizi sanitari, esclusi dalla direttiva sui servizi, costituiscono un pilastro fondamentale del modello sociale europeo; sono un elemento della coesione sociale, territoriale ed economica e svolgono una funzione d’interesse generale, coerente con la strategia di Lisbona.</p>
      <p sl="fr">La consultazione avviata dalla Commissione non può prendere in esame solo la libertà di circolazione dei servizi sanitari, né riguardare unicamente la creazione di un mercato interno per tali servizi: in tal modo infatti si avrebbe un sistema a due velocità, da cui trarrebbero vantaggio solo i pazienti ricchi e meglio informati.</p>
      <p sl="fr">Essa deve invece fornirci l’occasione per definire chiaramente il ruolo e il valore aggiunto dell’Unione e per garantire un elevato livello di protezione della salute, nel rispetto delle specificità nazionali e delle competenze degli Stati membri.</p>
      <p sl="fr">La mobilità dei pazienti e degli operatori sanitari va garantita nel rispetto dei seguenti valori e principi fondamentali: universalità, solidarietà, qualità, sicurezza e sostenibilità.</p>
      <p sl="fr">L’adozione di un quadro legislativo europeo – e più precisamente di una direttiva sui servizi sanitari – è un passo essenziale per rafforzare la protezione giuridica dei pazienti, degli operatori sanitari e dei sistemi di assicurazione contro le malattie, restituendo così la fiducia a tutti i cittadini europei di ogni Stato membro.</p>
    </intervention>
    <intervention id="1-188" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, la sanità non conosce frontiere, o almeno ci auguriamo che sia così. Di conseguenza, i servizi sanitari non devono fermarsi alle frontiere, ossia devono essere di buon livello qualitativo e disponibili a ogni cittadino dell’Unione europea ovunque si trovi. Siamo solo all’inizio del dibattito, che speriamo possa esplicarsi con vigore e condurci alla meta che ci siamo prefissati; la sanità non è una merce, e il mercato interno, dopo tutto, non è altro che lo spazio entro il quale vengono forniti questi servizi.</p>
      <p sl="de">Questi servizi devono essere soggetti a norme speciali, e tutti gli aspetti relativi alla qualità, alla sicurezza dei pazienti, alla sicurezza dei medicinali e dei prodotti farmaceutici, all’obbligo di indennizzo nel caso di procedure errate e ai centri di eccellenza andranno esaminati con cura. Il paziente, che dev’essere protetto, è oggetto di particolare attenzione giacché, in casi dubbi, è la parte più debole e spesso quella che è alla mercé degli altri.</p>
      <p sl="de">In linea di principio siamo favorevoli alla mobilità dei pazienti e alla mobilità dei fornitori di servizi, ma il rimborso, che è un elemento essenziale nell’attività transfrontaliera per i servizi medici, rientra nella sussidiarietà, e questo punto dev’essere chiarito adesso benché siamo ancora in una fase iniziale.</p>
      <p sl="de">Attualmente non vedo alcuna possibilità di istituire un fondo per un’assicurazione sanitaria a livello europeo, che non mi sembra adatto ai nostri scopi, giacché tutti e 27 i sistemi nazionali hanno i propri problemi e anche qui, per quanto riguarda il rimborso, non stiamo parlando di un mercato aperto, ma piuttosto di sistemi statali dirigisti.</p>
      <p sl="de">Nel mio paese, in cui esiste un sistema assai complesso di pagamenti ai beneficiari, una simile apertura produrrebbe discriminazioni a danno dei cittadini del paese, dal momento che ai benefici fruibili non sono illimitati, ma sono soggetti a un tetto.</p>
      <p sl="de">Mi sembra comunque opportuno che la commissione per l’ambiente, la sanità pubblica e la sicurezza alimentare – e non la commissione per il mercato interno e la protezione dei consumatori – rimanga la prima responsabile per questo dossier .</p>
    </intervention>
    <intervention id="1-189" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signor Presidente, vorrei ringraziare gli onorevoli deputati per questo interessantissimo e utile dibattito che – insieme ai contributi offerti dalle altre parti interessate, dalle consultazioni e dagli Stati membri – costituirà per noi una bussola nelle prossime fasi dell’elaborazione di questa proposta.</p>
      <p sl="en">Toccherò solo alcuni punti: anzitutto, terremo certamente conto degli obiettivi sanitari e dei valori sociali adottati dai ministri della Sanità nel giugno scorso, che anzi costituiranno uno degli elementi della nostra proposta.</p>
      <p sl="en">Nello stesso tempo, non trascureremo l’importante tema dei diritti dei pazienti, che rientra nella consultazione da noi avviata per dar vita a un’azione comunitaria. E’ chiaro che prenderemo in considerazione questi problemi; la scelta degli strumenti più adatti farà ovviamente seguito a un’adeguata analisi dei risultati della consultazione e si baserà sulle risposte che avremo raccolto.</p>
      <p sl="en">Ribadisco che è nostra intenzione compiere dei progressi; non vogliamo certo restringere o intaccare i diritti dei pazienti che la Corte di giustizia ha riconosciuto, ma desideriamo anzi migliorarli e renderli più concreti ed efficaci; vogliamo che sia possibile applicare tali diritti in maniera uniforme per tutti i cittadini europei. In tale prospettiva, l’informazione è un elemento di grande importanza.</p>
      <p sl="en">Come abbiamo già affermato, terremo conto della sussidiarietà. In primo luogo, però, devo ricordarvi che non proponiamo l’armonizzazione dell’assistenza sanitaria nazionale; non è questa la nostra intenzione. Devo però richiamare pure la sentenza emessa dalla Corte di giustizia nella causa Watts, la quale ha sancito che in alcune circostanze gli Stati membri – in base ad altre disposizioni del Trattato – dovranno fare in modo di modificare e adeguare i propri sistemi nazionali di assistenza sanitaria.</p>
      <p sl="en">Infine, penso che sia sorto un malinteso. Anzitutto, la comunicazione non contiene proposte proprio perché si tratta di un documento di consultazione. Non volevamo anticipare le posizioni del Parlamento, degli Stati membri e delle parti in causa, e quindi in questa fase l’assenza di proposte è intenzionale; ci siamo limitati a descrivere i problemi. La libertà di circolazione e la mobilità dei pazienti non sono novità introdotte dalla Commissione europea – di questo punto, mi sembra, abbiamo già discusso in passato; che ci piaccia o meno – e spero che ci piaccia! – sono diritti riconosciuti dalla Corte di giustizia, la quale ha sancito che le norme del mercato interno si applicano pure alla sanità, anche quando essa è finanziata col denaro pubblico.</p>
      <p sl="en">Quindi, non siamo di fronte a un’iniziativa della Commissione che introduce una nuova concezione; occorre piuttosto che Commissione, Parlamento e Stati membri si adoperino tutti insieme per sfruttare questa nozione – questa realtà – a vantaggio dei pazienti senza nuocere ai sistemi sanitari nazionali, alla loro sostenibilità e al loro funzionamento.</p>
      <p sl="en">Si tratta per noi di una grande sfida ma anche – mi sembra – di una grande opportunità, che possiamo sfruttare a vantaggio dei cittadini.</p>
    </intervention>
    <intervention id="1-190" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Per concludere la discussione, dichiaro di aver ricevuto una proposta di risoluzione ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 12.00.</p>
    </intervention>
  </section>
  <section id="creitem23" title="23. Un’azione, un voto - Proporzionalità tra proprietà e controllo nelle società europee (discussione)">
    <intervention id="1-192" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca, in discussione congiunta:</p>
      <p sl="unknown">l’interrogazione orale (O-0004/2007 – B6-0014/2007) dell’onorevole Pervenche Berès, a nome della commissione per i problemi economici e monetari, alla Commissione, su “Un’azione, un voto”, e</p>
      <p sl="unknown">l’interrogazione orale (O-0014/2007 – B6-0016/2007) dell’onorevole Giuseppe Gargani, a nome della commissione giuridica, alla Commissione, su “Proporzionalità tra proprietà e controllo nelle società europee quotate in borsa”.</p>
    </intervention>
    <intervention id="1-193" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">autore . – Signor Presidente, la ringrazio per aver consentito lo svolgimento di questo dibattito sull’interrogazione orale “Un’azione, un voto”. Il 26 settembre 2006 un comunicato stampa comune dell’Institutional Shareholder Services (ISS) e dello European Corporate Governance Institute (ECGI) ci ha informato che questi due organismi avevano vinta la gara d’appalto per l’effettuazione di uno studio sul principio “Un’azione, un voto”.</p>
      <p sl="fr">Si tratta di un tema lungamente discusso dal nostro Parlamento nel corso di una legislatura precedente, soprattutto in occasione di una relazione concernente le OPA; questo dibattito, lungo, ricco di dialettica e trasparente, si era concluso con la decisione di lasciare agli Stati membri, in base al principio di sussidiarietà, una certa libertà d’azione in merito alle strategie “un’azione, un voto”, per definire il regime delle strategie stesse. In quell’occasione era stata vigorosamente sottolineata anche l’importanza della dirigenza e degli altri soggetti partecipanti al governo dell’impresa: dipendenti, creditori, clienti o fornitori.</p>
      <p sl="fr">Tuttavia, nell’ottobre 2005 il Commissario McCreevy ha confermato la volontà di rimettere in discussione l’equilibrio che era stato raggiunto in occasione del dibattito sulla direttiva concernente le OPA, e questo prima ancora che venisse portata a termine la valutazione del funzionamento di questa direttiva; anzi, prima ancora che la direttiva venisse completamente recepita nel diritto interno degli Stati membri. Allo stesso tempo, per quanto riguarda lo statuto degli azionisti in seno alle imprese e la scelta della strategia per gli azionisti più favorevole a una strategia industriale e alla valorizzazione dei punti di forza del nostro continente per lo svolgimento delle attività economiche, constatiamo ogni giorno che sarebbe opportuno aprire un dibattito sulla questione della fidelizzazione di una parte dell’azionariato.</p>
      <p sl="fr">Infine, in seno alla Commissione presieduta oggi da José Manuel Barroso è nota l’importanza attribuita alle valutazioni d’impatto, soprattutto per la definizione della miglior strategia da seguire. All’epoca in cui fu aperto questo dibattito, avevo pronunciato questa frase: “ditemi a chi chiederete di realizzare la valutazione d’impatto, e io vi dirò quali saranno le loro conclusioni”. Mi sembra che in questo caso corriamo il rischio che avvenga proprio questo, nella misura in cui i vincitori della gara d’appalto per lo studio sul principio “Un’azione, un voto” si sono notoriamente e ripetutamente pronunciati a favore di questo stesso principio. Ci troviamo quindi obbligati a porre alcune domande, e proprio questo è il tema del dibattito che ci accingiamo a tenere.</p>
      <p sl="fr">Perché mai finanziare con 450 000 euro uno studio di cui si conoscono già i risultati? A che scopo offrire ad alcune lobby gli strumenti per finanziare le proprie argomentazioni propagandistiche, ammantandole col prestigio di uno studio patrocinato dall’Unione europea?</p>
      <p sl="fr">Dubito molto che i cocontraenti selezionati per la realizzazione dello studio soddisfino adeguatamente i criteri generali di indipendenza e obiettività richiesti. Inoltre, a questo proposito è importante sottolineare che negli Stati Uniti le attività dell’ISS sono ora oggetto di accresciuta attenzione da parte dell’autorità di sorveglianza dei mercati finanziari, la SEC, e della Borsa di New York, che scorgono un forte rischio di conflitti di interessi. Come la SECSI e la Borsa di New York, anche noi dobbiamo vigilare sull’accumulo sproporzionato di informazioni e di influenza da parte di alcuni grandi operatori nella catena degli intermediari e consulenti che partecipano all’esercizio dei diritti di voto degli azionisti nelle società; dobbiamo evitare di concedere spontaneamente a questi operatori un peso ancora maggiore.</p>
      <p sl="fr">Non dimentichiamo che il Parlamento europeo – quando, nel luglio scorso, ha avuto modo di pronunciarsi su sviluppi recenti e prospettive del diritto societario – ha richiesto un’analisi obiettiva delle prove empiriche e teoriche relative alle ripercussioni dei diversi modelli di proprietà negli Stati membri sull’efficacia economica, il controllo delle società da parte dei loro proprietari e le possibilità di operazioni transfrontaliere; in quell’occasione abbiamo però richiesto pure un’approfondita analisi del diritto societario in relazione al contesto economico e giuridico più ampio presente negli Stati membri e ai diversi modelli di governo societario.</p>
      <p sl="fr">Non mi sembra che l’iniziativa con cui la Commissione ha incaricato queste due società di realizzare uno studio in materia ci garantisca le condizioni per un dibattito adeguato all’importanza della questione “Un’azione, un voto”. Commissario Kyprianou, mi auguro che lei possa farsi interprete presso il suo collega responsabile in materia, il Commissario McCreevy, delle preoccupazioni della nostra Assemblea; spero inoltre che, quando le conclusioni di questo studio verranno presentate, tutte le parti in causa tengano conto di tali preoccupazioni, per consentirci di avviare su questo problema un dibattito responsabile ed efficace.</p>
    </intervention>
    <intervention id="1-194" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">in sostituzione dell’autore . – Signor Presidente, onorevoli colleghi, mi associo senza riserve all’intervento appena pronunciato dall’onorevole Berès; in linea di principio, infatti, l’oggetto delle due interrogazioni orali è molto simile.</p>
      <p sl="de">Se la direttiva sulle offerte pubbliche d’acquisto si presenta nel modo che possiamo constatare, ciò dipende dal fatto che in Europa il principio “un’azione, un voto” non esiste – circostanza questa che è opportuno precisare chiaramente. Un’altra causa dell’attuale situazione sta nel fatto che, quando la direttiva sulle offerte pubbliche d’acquisto era in corso di elaborazione, non è stato possibile far accettare il principio “un’azione, un voto”. All’epoca io ero pronto ad accoglierlo, ma né in seno alla nostra Assemblea, né in sede di Consiglio è stato possibile raccogliere una maggioranza sufficiente a sostegno di tale principio.</p>
      <p sl="de">A mio avviso, coloro che intervengono nel dibattito pubblico hanno un’esagerata tendenza a scoprire significati reconditi nella relazione ora presentata dalla Commissione europea in merito all’applicazione della direttiva sulle offerte pubbliche d’acquisto. La relazione, infatti, si limita a constatare che in generale la direttiva è stata adeguatamente applicata dagli Stati membri, i quali si sono avvalsi dell’opzione loro concessa; e appunto questo era lo scopo del provvedimento legislativo.</p>
      <p sl="de">Le cose però si faranno interessanti solo quando la Commissione seguirà le prescrizioni della stessa direttiva sulle offerte pubbliche d’acquisto e – nel 2011/2012 – presenterà la sua prima relazione sugli effetti della direttiva; a quel punto, infatti, saremo in grado di giudicare se la nostra opera – consistente nel fissare un parametro e lasciare l’iniziativa al mercato – sarà stata coronata da successo, o se invece sarà necessario prendere in esame il varo di ulteriori provvedimenti legislativi. A questa fase, tuttavia, giungeremo solo nel 2011 o 2012, quando avremo a disposizione la prima relazione completa sull’applicazione della direttiva; attualmente non ci siamo ancora arrivati.</p>
      <p sl="de">Potrei aggiungere che noi – intendo dire il Parlamento europeo e il Consiglio in qualità di legislatore – abbiamo adottato a vasta maggioranza alcune norme concernenti un ampio ventaglio di temi attualmente in discussione, tra cui, all’epoca, la direttiva sulle offerte pubbliche di acquisto; abbiamo per esempio insistito affinché la cosiddetta regola di neutralizzazione – che naturalmente costituisce il parametro decisivo – si applicasse a tutte le difese, anteriori e posteriori all’offerta, benché naturalmente con alcune eccezioni.</p>
      <p sl="de">Non abbiamo incluso gli aspetti che non ostacolano l’acquisizione, e questa nostra scelta è motivata da semplici esempi contabili nonché dai risultati di elementari procedure matematiche; tra queste ultime ricordo le cosiddette azioni privilegiate, esonerate dalla regola di neutralizzazione fin dall’inizio. Perché si è deciso così? Tra l’altro, perché i possessori di azioni privilegiate sono remunerati più degli altri; in secondo luogo, perché il diritto societario limita tali azioni a un massimo del 50 per cento del capitale, e quindi in realtà esse non possono mai coprire una quota di capitale maggiore di quella spettante alle vere e proprie azioni ordinarie, cui è legato il diritto di voto.</p>
      <p sl="de">Per ragioni analoghe, a suo tempo abbiamo esentato dalla regola di neutralizzazione le azioni francesi con doppio diritto di voto. Il motivo è, in parte, che tali azioni non godevano di un diritto di voto particolare che si potesse ritenere garantito a lungo termine, ma erano piuttosto destinate a remunerare investimenti di lungo termine, con la trasformazione, dopo un certo periodo, del relativo diritto di voto in diritto di voto normale. Il secondo motivo è che, con la regola di neutralizzazione, quando si raggiunge il 75 per cento – ossia il quorum a cui, di norma, scatta la neutralizzazione –, il fatto che le azioni siano ordinarie o con doppio diritto di voto non rappresenta più un problema. Chi le possiede avrà sempre la maggioranza in un’assemblea generale. Perciò abbiamo fatto un’eccezione per questi diritti di voto.</p>
      <p sl="de">Nella regola di neutralizzazione abbiamo però incluso i diritti di voto plurimi e le limitazioni ai diritti di voto, perché in questo caso siamo di fronte a effettivi ostacoli all’acquisizione, Anche a questo proposito rileviamo la situazione particolare di una sproporzione tra capitale, da una parte, e controllo – ossia maggioranza di voti –, dall’altra. Abbiamo ritenuto che l’applicazione della regola di neutralizzazione a questi aspetti fosse giustificata, nella misura in cui società o Stati membri si avvalgono di quest’opzione.</p>
      <p sl="de">Vorrei solo ribadire un punto menzionato dall’onorevole Berès, ovvero che con la relazione Szejna abbiamo energicamente sostenuto che le forze del mercato devono anzitutto godere di libertà, per consentirci di verificare quale prova di sé darà in pratica la direttiva. Nel 2011/2012, quando la Commissione avrà presentato la prima relazione, decideremo sull’eventuale necessità di ulteriori misure.</p>
      <p sl="de">Ho appreso ora che la Commissione medita di presentare una raccomandazione su questo tema, e dirò francamente che non ne sono affatto entusiasta, per due motivi. In primo luogo la nostra Assemblea considera con scetticismo sempre maggiore il ricorso a questo tipo di soft law . Inoltre, la Commissione corre anche il rischio che il Parlamento adotti tale raccomandazione sotto forma di una relazione d’iniziativa; tuttavia, tale relazione avrebbe un contenuto ben diverso da quello che era nelle intenzioni della raccomandazione della Commissione. In tal caso la raccomandazione perderebbe ogni valore, poiché l’efficacia di una raccomandazione dipende dalla certezza che il legislatore sia disposto, nelle fasi successive, a sostenere le norme che essa contiene; se però il legislatore si oppone, la raccomandazione rimane priva di valore.</p>
      <p sl="de">In secondo luogo, non mi è del tutto chiaro quali dovrebbero essere gli obiettivi di una tale raccomandazione. Nell’articolo 10 della direttiva sulle offerte pubbliche di acquisto abbiamo fissato norme ampie ed esaurienti in materia di trasparenza, che obbligano tutte le imprese a esporre apertamente tutti gli ostacoli esistenti nei confronti di un’offerta pubblica d’acquisto; si tratta di norme estremamente severe, e mi chiedo quali obiettivi debba perseguire la raccomandazione, al di là di esse.</p>
      <p sl="de">Questa interrogazione si basa anche su un altro motivo, cui accenna il testo dell’interrogazione formulata dalla commissione giuridica. Siamo naturalmente interessati a conoscere l’opinione della Commissione sugli sviluppi cui darà adito il parere espresso dall’Avvocato generale in merito alla causa Volkswagen . In tale procedimento l’Avvocato generale ha dovuto occuparsi per la prima volta non delle tradizionali golden share , ma di restrizioni al voto e di altre norme, che egli ha considerato non meno contrarie al Trattato delle stesse golden share . E’ veramente necessario un nostro intervento legislativo, se la Corte di giustizia segue questo indirizzo? Non significa forse che tutti gli ostacoli sono destinati a cadere da soli? Sarebbe interessante conoscere il punto di vista della Commissione in merito.</p>
    </intervention>
    <intervention id="1-195" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signor Presidente, ringrazio gli onorevoli deputati per le loro interrogazioni. Il mio collega, Commissario McCreevy, si rammarica di non potere essere presente questa sera, ma non mancherò di informarlo degli esiti e del contenuto del dibattito in corso.</p>
      <p sl="en">E’ vero che a settembre è stato varato uno studio volto a esaminare i vari aspetti della proporzionalità fra capitale e controllo, le sue eventuali modalità di applicazione negli Stati membri, le ripercussioni sulla deviazione dal principio e sugli investitori istituzionali. Lo studio si prefiggeva inoltre di analizzare i quadri normativi vigenti in materia.</p>
      <p sl="en">I contraenti sono stati scelto col consueto, semplice criterio: è stato emanato un pubblico bando di gara, e la scelta è stata facile. E’ stato scelto l’autore migliore e questi specifici contraenti hanno elaborato e presentato l’offerta migliore. Devo però chiarire due particolari: non vi sarà una valutazione d’impatto, e quindi la ricerca riguarderà la situazione attuale degli Stati membri in termini concreti, e non saranno presentate proposte o raccomandazioni.</p>
      <p sl="en">Sia i contraenti che i subcontraenti possono vantare un solido curriculum di originale e indipendente ricerca di alto livello in materia di diritto societario e governo societario; inoltre la loro presenza in Europa offre un sensibile vantaggio, per la possibilità di effettuare un’analisi comparativa fra tradizioni giuridiche differenti. I subcontraenti, specialisti di diritto societario e normativa in materia di titoli, godono di ottima reputazione, e questo gruppo di studio ha presentato l’offerta migliore in termini di competenza scientifica, integrità e reputazione professionale.</p>
      <p sl="en">Come si è già accennato, lo studio analizzerà i diritti di voto plurimi, le azioni privilegiate senza diritto di voto, le piramidi societarie e altri strumenti che svolgono la funzione di proteggere gli azionisti di controllo; lo studio inoltre si soffermerà sulle golden share e, come si è già detto, sull’attribuzione di diritti speciali alle autorità pubbliche.</p>
      <p sl="en">Al riguardo, la Commissione ha preso nota dell’opinione espressa in questa fase dall’Avvocato generale sul caso Volkswagen ; l’Avvocato generale ritiene che si tratti di una restrizione ingiustificabile che viola il diritto comunitario. La Commissione attende il giudizio della Corte.</p>
      <p sl="en">Per quanto riguarda la direttiva sulle offerte pubbliche d’acquisto, come sappiamo essa mira a eliminare alcuni meccanismi difensivi impiegati dalle società in occasione di tali offerte. Uno di questi meccanismi, per esempio, consiste nel contrapporre i diritti di voto al capitale; tuttavia, l’esperienza dimostra che, di fronte a potenziali offerte, in gran parte gli Stati membri sono riluttanti a neutralizzare gli sproporzionati diritti di voto di cui godono le loro società. Per l’applicazione di una direttiva, però, è ancora presto; la Commissione non intende riaprire ora il dibattito sulla direttiva concernente le offerte pubbliche d’acquisto. Qualunque indicazione politica la Commissione tragga dallo studio sulla proporzionalità, non si applicherà alle OPA; a giudizio della Commissione, i due temi si devono considerare come iniziative totalmente separate.</p>
      <p sl="en">Concludo sottolineando che alla luce dei risultati dello studio verrà evidentemente presa una decisione sulle misure da adottare in avvenire sul tema in discussione, per quanto riguarda la proporzionalità. L’eventuale presentazione di una proposta – e i suoi eventuali contenuti – dipenderanno dai risultati dello studio e della valutazione d’impatto che si sta compiendo parallelamente allo studio stesso; attualmente siamo ancora alla fase dello studio e alla prima fase procedurale. Come di consueto, considereremo con grande attenzione la posizione e le opinioni del Parlamento europeo.</p>
    </intervention>
    <intervention id="1-196" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">a nome del gruppo PSE. – Signor Presidente, dobbiamo ringraziare il Commissario Kyprianou che è rimasto con noi fino a tardi, anche se la discussione sarebbe stata probabilmente molto più interessante se fosse stato presente il Commissario McCreevy, dal momento che su questo tipo di tematiche intratteniamo con lui un dialogo costante.</p>
      <p sl="es">E’ chiaro che la discussione è appena all’inizio. Parlamento e Consiglio hanno adottato la direttiva sulle concentrazioni di capitale; recentemente, abbiamo adottato una direttiva sui diritti degli azionisti ed è evidente che stanno emergendo problemi fondamentali in merito alla struttura delle aziende.</p>
      <p sl="es">Attualmente il principio democratico “un’azione, un voto” non viene applicato in tutta l’Unione europea e, come ha ricordato l’onorevole Berès, ci scontriamo con la possibilità di grandi manipolazioni del mercato realizzate da alcuni operatori.</p>
      <p sl="es">E’ evidente che le valutazioni di impatto potrebbero rivelarsi utili, ma soltanto se verranno svolte in modo adeguato. Il Parlamento teme che il gregge venga affidato ai lupi, per così dire. In altre parole, se sono le grandi aziende, specializzate in manipolazioni del mercato, a svolgere le valutazioni di impatto, le raccomandazioni di quelle aziende ovviamente favoriranno manipolazioni di mercato ancora maggiori.</p>
      <p sl="es">Come ha sottolineato l’onorevole Lehne, la decisione virtuale della Corte di giustizia delle Comunità europee nella causa Volkswagen influirà sui futuri sviluppi del diritto dell’Unione europea, ma il Parlamento non vuole che la Commissione ricorra, in nessun caso, al metodo della raccomandazione, il cosiddetto approccio di soft law dell’Unione europea.</p>
      <p sl="es">Una soluzione più adeguata sarebbe quella legislativa, benché forse i tempi non siano ancora maturi per legiferare, dal momento che non disponiamo ancora di una valutazione degli eventi che si stanno susseguendo nel campo delle concentrazioni di capitale.</p>
      <p sl="es">Attualmente è in corso una sorta di grande rivoluzione in Europa in relazione alle concentrazioni di capitale, con una sentita partecipazione politica e una diffusa incertezza nelle operazioni transfrontaliere, data la coesistenza – per esempio – di sistemi di protezione pubblici e sistemi privati. Si tratta di un tema di grande importanza in termini politici, che presenta però anche alcuni aspetti giuridici.</p>
      <p sl="es">Mi sembra importante segnalare, prima di tutto, che il Parlamento non apprezza il ricorso alla cosiddetta soft law – che richiede uno status legislativo –, mentre apprezza le valutazioni di impatto. Tuttavia queste devono essere obiettive e non devono essere lasciate nelle mani di settori che potrebbero volgerle a proprio vantaggio; forse potrebbe essere inopportuno adottare precipitosamente misure legislative senza prima aver studiato la situazione.</p>
      <p sl="es">Ritengo tuttavia, come ho già detto, che attraversiamo un momento di grande cambiamento di tutto il sistema dell’Unione europea, e che il consolidamento di un diritto europeo nel campo delle concentrazioni e dei diritti degli azionisti richieda studi più approfonditi e una cooperazione decisamente maggiore tra Parlamento e Commissione.</p>
      <p sl="es">Mi auguro che il Commissario Kyprianou comunichi al Commissario McCreevy il nostro interesse per questo tema, nonché la nostra preoccupazione e il desiderio che Parlamento e Commissione portino avanti l’attuale dibattito nel modo più opportuno.</p>
    </intervention>
    <intervention id="1-197" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, il principio “un’azione, un voto” è un principio molto allettante della cosiddetta “democrazia degli azionisti”, e il Commissario McCreevy – responsabile di questo settore – teme che qualsiasi deviazione da tale principio possa attenuare la trasparenza e indebolire i diritti degli azionisti; ritengo invece che un’eventuale modifica non debba necessariamente produrre effetti dannosi, giacché può portare con sé maggiore concorrenza e innovazione, e al contempo tener conto dei vari tipi di azionisti, che hanno interessi e comportamenti diversi.</p>
      <p sl="de">La Commissione intende pubblicare in autunno una raccomandazione sul principio di proporzionalità tra capitale e controllo, che si baserà sui risultati di un ampio studio. L’onorevole Lehne ha già fatto riferimento agli aspetti problematici di questa raccomandazione, e l’onorevole Berès – a mio avviso giustamente – ha ipotizzato che uno studio affidato all’ISS , lo European Corporate Government Institute , e a Sherman [amp] Sterling potrebbe non garantire l’obiettività che la questione richiede; invito quindi la Commissione a rinviare la presentazione di proposte pratiche finché non sia stata ultimata un’analisi ampia e obiettiva della situazione in Europa e finché non disponiamo di una valutazione critica ed esauriente dell’esperienza sulla direttiva concernente le offerte pubbliche d’acquisto. E’ importante considerare vantaggi e svantaggi di tutti i sistemi che deviano dalla norma “un’azione, un voto”: piramidi societarie in Italia, azioni privilegiate in Germania, doppio diritto di voto in Francia o azioni di tipo A e B nei paesi nordici.</p>
      <p sl="de">Dobbiamo distinguere attentamente, ed equilibrare, il desiderio di rendere il controllo dell’azionista proporzionato alle azioni che possiede e il desiderio dell’azienda di avere libertà contrattuale; è inoltre opportuno bilanciare e fare una distinzione tra strutture di azionariato stabili, da un lato, e sufficiente discrezione, dall’altro, garantendo così, in ogni caso, che qualsiasi deviazione dallo standard “un’azione, un voto” sia trasparente. Gli azionisti hanno diritto di sapere se le azioni che possiedono o acquistano limitano la loro capacità di svolgere un ruolo nel determinare l’orientamento dell’azienda e di controllarne la gestione.</p>
    </intervention>
    <intervention id="1-198" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Secondo i giornali olandesi di questa mattina, ISS , la società di servizi di cui stiamo parlando, ha consigliato ai suoi clienti di sventare – in occasione della prossima assemblea degli azionisti dell’importante multinazionale olandese DSM – il piano di pagare un dividendo supplementare di fedeltà agli azionisti che lasciano le proprie azioni nell’azienda per tre anni o più. Credo che il piano di DSM sia in realtà un’idea eccezionale per favorire un azionariato responsabile. I dividendi supplementari potrebbero essere uno strumento per raggiungere questo obiettivo, e lo stesso dicasi per la ponderazione dei voti, che potrebbe costituire un altro strumento valido. Per questo motivo mi sono sempre opposta a coloro che sostengono ostinatamente quella che definiscono “democrazia degli azionisti” sulla base del principio “un’azione, un voto”.</p>
      <p sl="nl">Questo tema è stato affrontato per la prima volta durante la discussione sulla direttiva concernente le offerte pubbliche d’acquisto. La tredicesima direttiva originariamente non intendeva certo creare sulla terra il regno del controllo societario da parte degli azionisti, ma semplicemente proteggere gli azionisti di minoranza e consentire un’acquisizione dignitosa. Pochi fanatici tra le parti interessate, tuttavia, sono riusciti a rendere assoluto questo principio “un’azione, un voto”, sostenuti in particolare da ISS . Non soltanto per motivi ideologici, ma anche perché la loro attività consiste essenzialmente nel raccogliere diritti di voto o concedere servizi di delega agli azionisti.</p>
      <p sl="nl">Con il dovuto rispetto per la dichiarazione della Commissione, mi sembra strano che venga avviato uno studio da un organismo così palesemente compromesso e implicato. Sto raccogliendo informazioni sul modo in cui è stato condotto lo studio; ho visto i questionari che circolano ancora tra le società di investimenti da un lato e le aziende dall’altro, in cui alle aziende viene richiesto semplicemente se utilizzano alcuni meccanismi di Control Enhancing (CEM), quali piramidi societarie, certificazioni, golden share , e simili, mentre l’approccio agli investitori è del tutto diverso, giacché si pongono loro alcune domande – formulate in modo da suggerire la risposta – che sondano le loro opinioni su tutte queste pessime misure. Credo che potrei prevedere il risultato di questo lavoro.</p>
      <p sl="nl">In breve, nutro già alcune fondamentali riserve sull’esito dello studio, e non credo che esso possa offrire una solida base per ulteriori conclusioni e intenzioni, come proposte di raccomandazioni. Dovremo prima esaminare i motivi per cui le aziende utilizzano questi CEM e perché attualmente, in un momento di intensa attività degli azionisti nel campo degli hedge fund , vi sia una rinnovata esigenza di tutela da attività di investimento a breve termine. Sarà quindi necessario tenere un approfondito dibattito in seno a quest’Assemblea prima che la Commissione sia pronta a sviluppare ulteriori misure o attività.</p>
    </intervention>
    <intervention id="1-199" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signor Presidente, ringrazio gli onorevoli deputati per questo dibattito; sarò brevissimo.</p>
      <p sl="en">In primo luogo vorrei dire all’onorevole Medina Ortega che mi dispiace di non essere riuscito a stimolare un dibattito più interessante, dal momento che non sono io il Commissario responsabile per questi temi. Tuttavia, la discussione mi è sembrata interessante, in quanto mi ha riportato alla mia attività precedente, quella di avvocato. Anzitutto permettetemi di assicurarvi che, com’è ovvio, informerò accuratamente il mio collega. Mi risulta comunque che avrete tutti l’opportunità di discutere più approfonditamente questi temi con il Commissario responsabile, che nel corso del mese di marzo interverrà alle riunioni della commissione giuridica e di quella per i problemi economici e monetari; in tale occasione potranno certamente essere esaminati questi problemi.</p>
      <p sl="en">Desidero ribadire che l’azione della Commissione dipenderà dallo studio e dalla valutazione d’impatto. Per quanto riguarda lo studio, la scelta dei contraenti è stata effettuata sulla base delle norme e dei regolamenti vigenti, tenendo conto altresì dei requisiti fissati dalla Comunità europea. Ancora, vi ricordo che si tratta di uno studio dei fatti, che non conterrà raccomandazioni; sarà la Commissione stessa a presentare le raccomandazioni. Sono sicuro quindi che il risultato sarà un’opinione equilibrata e ben articolata, che dipenderà ovviamente dai risultati dello studio.</p>
    </intervention>
    <intervention id="1-200" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, abbiamo ascoltato attentamente la risposta del Commissario. Nondimeno, è importante comunicare al Commissario McCreevy il seguente messaggio: non possiamo certo prevedere come il Commissario intenda utilizzare i risultati dello studio, ma la nostra inquietudine deriva dallo studio in sé – prima ancora che ne siano noti i risultati – date le questioni che sono state trattate dagli autori di questo studio.</p>
      <p sl="fr">E’ questo, a mio avviso, il messaggio che occorre trasmettere al Commissario McCreevy.</p>
    </intervention>
    <intervention id="1-201" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevole Berès, sono certo che il Commissario Kyprianou l’ha compresa perfettamente.</p>
      <p sl="unknown">La discussione è chiusa.</p>
    </intervention>
  </section>
  <section id="creitem24" title="24. Numero e composizione numerica delle delegazioni interparlamentari (termine per la presentazione di emendamenti): vedasi processo verbale"/>
  <section id="creitem25" title="25. Ordine del giorno della prossima seduta: vedasi processo verbale"/>
  <section id="creitem26" title="26. Chiusura della seduta"/>
  <section id="creitem27" title="27. Chiusura della sessione annuale">
    <intervention id="1-207" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Dichiaro interrotta la sessione del Parlamento europeo 2006-2007.</p>
    </intervention>
  </section>
</text>
