<?xml version='1.0' encoding='utf-8'?>
<text id="20110622.IT" lang="it" date="2011-06-22" place="Bruxelles" edition="Edizione GU">
  <section id="creitem1" title="1. Ripresa della sessione">
    <intervention id="3-004-000" speaker_id="photo_generic" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta giovedì 9 giugno 2011.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Benvenuto">
    <intervention id="3-007-000" speaker_id="photo_generic" is_mep="True" mode="spoken" role="Presidente">
      <p sl="unknown">È con vivo piacere che vorrei porgere il nostro benvenuto a una delegazione composta da quattro membri della commissione per gli affari esteri del Parlamento delle Seychelles e da due alti funzionari del Parlamento, guidata dal suo presidente on. William. La delegazione si trova al Parlamento europeo questa settimana per partecipare a una visita di studio di quattro giorni organizzata dall’Ufficio per la promozione della democrazia parlamentare. Ci auguriamo che la vostra visita, cari amici, possa essere proficua e sappiamo che seguirete con interesse la relazione dell’on. Cadec sull’accordo di partenariato nel settore della pesca tra l’Unione europea e le Seychelles, che sarà posta in votazione domani. Vi chiediamo per la vostra prossima visita di portare un po’ di sole su Bruxelles.</p>
    </intervention>
  </section>
  <section id="creitem4" title="4. Composizione delle commissioni: vedasi processo verbale"/>
  <section id="creitem5" title="5. Interpretazione del regolamento: vedasi processo verbale"/>
  <section id="creitem6" title="6. Dichiarazioni scritte decadute: vedasi processo verbale"/>
  <section id="creitem7" title="7. Dichiarazione scritta (presentazione): vedasi processo verbale"/>
  <section id="creitem8" title="8. Storni di stanziamenti: vedasi processo verbale"/>
  <section id="creitem9" title="9. Seguito dato alle posizioni e risoluzioni del Parlamento: vedasi processo verbale"/>
  <section id="creitem10" title="10. Presentazione di documenti: vedasi processo verbale"/>
  <section id="creitem11" title="11. Ordine dei lavori">
    <intervention id="3-015-000" speaker_id="photo_generic" is_mep="True" mode="spoken" role="Presidente">
      <p sl="unknown">L’onorevole Oomen-Ruijten ha chiesto la parola.</p>
    </intervention>
    <intervention id="3-016-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE. – Signor Presidente, nell’ultima tornata abbiamo parlato della Russia e in tale occasione abbiamo inviato alcuni messaggi al Presidente della Commissione e al Presidente in carica del Consiglio chiedendo loro di avviare un dibattito sulle elezioni nel paese. Secondo le informazioni in nostro possesso ad un partito russo non è stato consentito di iscriversi e l’OSCE ci ha comunicato di aver ottenuto l'autorizzazione ad inviare osservatori per vigilare sulle elezioni. Vorremmo ricevere il prima possibile una dichiarazione sulla situazione in Russia e credo sarebbe opportuno avviare una discussione in merito.</p>
    </intervention>
    <intervention id="3-017-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D . – Signor Presidente, desidero sostenere questa mozione. Spetterà tuttavia alla Conferenza dei presidenti, come segno di volontà politica, consentirci di rilasciare una breve dichiarazione e di avviare una discussione in merito nella tornata di luglio, quando sarà tra noi anche l’Alto rappresentante.</p>
    </intervention>
    <intervention id="3-018-000" speaker_id="photo_generic" is_mep="True" mode="spoken" role="Presidente">
      <p sl="unknown">Adesso non teniamo un dibattito. Noi prendiamo nota di questa richiesta e la trasferiremo agli organi competenti.</p>
      <p sl="unknown">Passiamo ora all’ordine dei lavori.</p>
      <p sl="unknown">Il progetto definitivo di ordine del giorno, fissato dalla Conferenza dei presidenti, ai sensi degli articoli 137 e 138 del regolamento, nella riunione del 9 giugno 2011, è stato distribuito.</p>
      <p sl="unknown">In seguito a consultazioni con i gruppi politici, desidero sottoporre all’Aula le seguenti proposte di modifica del progetto definitivo di ordine del giorno:</p>
      <p sl="unknown">Giovedì 23 giugno 2011</p>
      <p sl="unknown">1. La votazione sulla relazione dell’on. Kastler sull’Anno europeo dell’invecchiamento attivo 2012 (A7-0061/2011) è rinviata alla tornata di luglio.</p>
      <p sl="unknown">2. La relazione dell’on. Tatarella sui trattori immessi sul mercato in regime di flessibilità (A7-0091/2011) sarà direttamente inclusa nel turno di votazioni.</p>
      <p sl="unknown">Il termine per la presentazione di emendamenti è oggi alle 16.00.</p>
      <p sl="unknown">Vi sono osservazioni?</p>
      <p sl="unknown">Non vi sono osservazioni, quindi queste modifiche sono approvate.</p>
      <p sl="unknown">Inoltre, sono state richieste le seguenti modifiche:</p>
      <p sl="unknown">Oggi, mercoledì 22 giugno 2011, il gruppo Verts/ALE ha chiesto che la discussione sulla governance economica abbia luogo subito dopo la discussione sulla preparazione della riunione del Consiglio europeo e prima della relazione Deβ sulla politica agricola comune.</p>
      <a text="(La modifica è respinta)"/>
      <p sl="unknown">Passiamo ora all’ordine del giorno di giovedì. Il gruppo GUE/NGL ha chiesto di rinviare a una tornata successiva la votazione sulle relazioni incluse nella discussione congiunta sulla governance economica (Ferreira (A7-0183/2011), Feio (A7-0179/2011), Ford (A7-0184/2011), Goulard (A7-0180/2011), Wortmann-Kool (A7-0178/2011) e Haglund (A7-0182/2011)).</p>
      <p sl="unknown">Do la parola all’on. Klute per presentare la richiesta.</p>
    </intervention>
    <intervention id="3-019-000" speaker_id="96769" name="Jürgen KLUTE" is_mep="True" mode="spoken" nationality="Germany" birth_date="13-10-1953" birth_place="Bünde / NRW" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, desideriamo chiedere il rinvio della discussione e della votazione sulla governance economica alla tornata di luglio. La nostra richiesta di basa su ragioni piuttosto semplici: il Consiglio “Ecofin” si è riunito lunedì e ha apportato altre modifiche ai compromessi che erano stati negoziati. Noi eurodeputati non abbiamo avuto il tempo di esaminarli a fondo, senza contare che le traduzioni non sono ancora disponibili. Crediamo che il Consiglio stia esercitando una pressione inaccettabile su di noi e chiediamo quindi ai colleghi deputati di resistere a questa sollecitazione e di votare a favore della mozione di rinvio della discussione e della votazione.</p>
    </intervention>
    <intervention id="3-020-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="en">a nome del gruppo PPE . – Signor Presidente, l’Europa ha urgente bisogno di una base solida per l’euro. Abbiamo discusso di questo pacchetto per molti mesi e adesso c’è un accordo al 98 per cento con il Consiglio. Vorremmo che la votazione si svolgesse domani in modo che il Parlamento possa esprimere il suo parere in plenaria. Al fine di ottenere un accordo definitivo prima dell’estate e avere una solida base per l’euro saranno necessari ulteriori negoziati con il Consiglio.</p>
    </intervention>
    <intervention id="3-021-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL. – Signor Presidente, siamo di fronte a un pacchetto cui il Consiglio “Ecofin” ha apportato all’ultimo momento diverse modifiche che non sono state ancora tradotte nelle diverse lingue comunitarie. Innanzi tutto esiste un’unica versione (o per lo meno io ho potuto accedere solo alla versione inglese) e questo non mi consente di avere un quadro esatto di quanto accaduto. In secondo luogo i fatti in questione sono di vitale importanza e hanno conseguenze molto gravi per i nostri paesi e per i nostri cittadini, non da ultimo se si tiene conto della situazione che stanno vivendo qui, nell’Unione europea, paesi quali la Grecia, l’Irlanda e, come è stato annunciato, il Portogallo. Riteniamo sia quindi necessario adottare un approccio più attento e per questo insistiamo nel chiedere il rinvio a luglio della votazione.</p>
    </intervention>
    <intervention id="3-022-000" speaker_id="photo_generic" is_mep="True" mode="spoken" role="Presidente">
      <p sl="unknown">La richiesta è respinta.</p>
      <p sl="unknown">L’ordine dei lavori è così fissato.</p>
    </intervention>
  </section>
  <section id="creitem12" title="12. Preparazione della riunione del Consiglio europeo (24 giugno 2011) (discussione)">
    <intervention id="3-024-000" speaker_id="photo_generic" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione della riunione del Consiglio europeo del 23 e 24 giugno 2011.</p>
    </intervention>
    <intervention id="3-025-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio . − Signor Presidente, Presidente della Commissione, onorevoli deputati, questa è l’ultima occasione che ho di intervenire al cospetto del Parlamento per conto del Consiglio nel corso di una discussione in plenaria.</p>
      <p sl="en">In gennaio abbiamo promesso che la nostra sarebbe stata una Presidenza disponibile nei confronti del Parlamento. Consapevoli delle conseguenze del trattato di Lisbona, ci siamo resi conto che una stretta collaborazione con il Parlamento europeo e i suoi deputati sarebbe stata essenziale per il successo di qualsiasi Presidenza futura. I cittadini europei giudicano a ragione l’Unione europea in base ai risultati raggiunti, senza preoccuparsi troppo di distinguere tra Parlamento, Commissione e Consiglio. Abbiamo una responsabilità comune e quindi il nostro successo o fallimento è condiviso.</p>
      <p sl="en">Il prossimo Consiglio europeo segna la fine della Presidenza ungherese e questa discussione rappresenta quindi un’occasione d’oro per rendere conto di quanto è stato realizzato in merito una serie di fascicoli, in stretta collaborazione con il Parlamento.</p>
      <p sl="en">Consentitemi di iniziare con la politica economica. Il Consiglio europeo porterà a conclusione il primo semestre europeo che riunisce in un unico ciclo politico le due componenti della ripresa economica: la stabilità finanziaria, che si basa sul risanamento del bilancio e si riflette nei programmi di stabilità e di convergenza, e le riforme strutturali volte ad una crescita intelligente, sostenibile, socialmente inclusiva e in grado di creare occupazione. Grazie all’eccellente collaborazione tra Commissione, Consiglio e Stati membri nella gestione dei programmi di riforma e delle raccomandazioni nazionali, il primo semestre europeo è durato sei mesi e non un giorno di più.</p>
      <p sl="en">Il Consiglio europeo sarà invitato a ratificare le raccomandazioni specifiche per ogni paese approvate dal Consiglio che dovrebbero poi riflettersi nelle decisioni nazionali di tutti gli Stati membri in materia di bilanci e riforme strutturali. Abbiamo incluso un riferimento al semestre europeo anche nei negoziati a tre in modo che il Parlamento possa essere debitamente informato sugli sviluppi.</p>
      <p sl="en">Per quanto riguarda il Patto Euro plus, la maggior parte degli Stati membri partecipanti ha presentato impegni per un totale di oltre un centinaio di misure separate. Tali impegni costituiscono un passo avanti verso il raggiungimento degli obiettivi del Patto, che ora dovrà essere applicato a livello nazionale.</p>
      <p sl="en">Va tuttavia ricordato che il grado di ambizione e precisione di questi impegni iniziali non è uniforme e, nel preparare i prossimi impegni, gli Stati membri dovranno garantire un campo d’applicazione più ampio, un approccio più concreto e una maggiore ambizione.</p>
      <p sl="en">Permettetemi ora di passare alle sei proposte legislative sulla governance economica, definite in gergo comunitario “il pacchetto dei sei”. Non entrerò nei dettagli dato che l’argomento è già incluso nell’ordine dei lavori della plenaria. Desidero solo ricordarvi che la Presidenza ungherese aveva ricevuto mandato dal Consiglio europeo di raggiungere un accordo politico con il Parlamento entro la fine di giugno. In marzo, a seguito dell’adozione di un approccio generale da parte del Consiglio, ci siamo messi subito all’opera avviando intensi negoziati a tre con il Parlamento e la Commissione.</p>
      <p sl="en">Le tre istituzioni hanno svolto un lavoro immenso. La posizione iniziale del Parlamento ha comportato circa 2 000 emendamenti, ma siamo riusciti a ridurre le questioni ancora in sospeso ad un solo punto fondamentale, oltre ad alcuni aspetti tecnici. Sono convinta che il testo ora al vaglio sia più forte e più adatto a prevenire crisi future. Informeremo in tal senso il Presidente del Consiglio europeo presentando una relazione all’istituzione che ci aveva affidato questa missione.</p>
      <p sl="en">Sono stata coinvolta in prima persona in dibattiti appassionanti con molti deputati e colgo l’opportunità per ringraziare sinceramente tutti voi per questa esperienza. Come Presidenza disponibile nei confronti del Parlamento, ci auguriamo che i risultati che ci hanno portato molto vicini ad un accordo non vadano sprecati. I mercati finanziari, le imprese e, soprattutto, i cittadini europei si aspettano da noi una dimostrazione di responsabilità, oltre a decisioni e iniziative contro l’indebitamento, il principale problema delle nostre economie. Sappiamo, infine, che sull’agenda del Consiglio europeo ci sarà anche la questione della Grecia.</p>
      <p sl="en">Passando a giustizia e affari interni, desidero ricordarvi che il Consiglio europeo si occuperà di questioni strategiche in materia di asilo, immigrazione e Schengen sulla scia delle conclusioni adottate dal Consiglio “Giustizia e affari interni” del 9 giugno 2011.</p>
      <p sl="en">Alla luce dei recenti sviluppi, il Consiglio europeo prenderà in esame alcune ipotesi e fornirà maggiore cooperazione e orientamenti politici nello spazio Schengen. Si discuterà anche di alcune idee relative ad un possibile meccanismo di vigilanza. Desidero però sottolineare che il buon funzionamento degli accordi di Schengen impone agli Stati membri di applicare integralmente le norme in modo da rafforzare la fiducia reciproca, oltre a richiedere un sistema di monitoraggio e valutazione efficace e aggiornato.</p>
      <p sl="en">Desidero soffermarmi brevemente sulla libera circolazione dei cittadini che appartiene a un capitolo diverso dell’acquis comunitario rispetto a Schengen, a cui è tuttavia legata indissolubilmente. Questi due aspetti costituiscono il risultato più evidente e riconosciuto dell’integrazione europea. Gli Stati membri ne sono consapevoli e sono fermamente intenzionati a salvaguardarli. La logica alla base di Schengen è rimasta immutata: una gestione sempre più efficace delle frontiere esterne è il presupposto per potersi muovere senza controlli all’interno dell’area Schengen.</p>
      <p sl="en">Come sapete, si sono tenuti intensi negoziati sul regolamento che modifica Frontex. Quest’ultimo rappresenta lo strumento europeo per eccellenza per il controllo delle frontiere esterne europee. La Presidenza accoglie quindi con favore il risultato positivo raggiunto nell’ultimo trilogo. Questo pomeriggio gli Stati membri stanno discutendo dei risultati e confidiamo che si possa giungere ad un accordo in tempi utili per la riunione del Consiglio europeo.</p>
      <p sl="en">Per quanto riguarda la politica europea in materia di asilo, i recenti sviluppi l’hanno messa sotto pressione. Saranno necessarie procedure di asilo sicure ed efficaci per quanti necessitano di protezione e sarà quindi fondamentale completare entro il 2012 il regime d’asilo europeo comune, un sistema basato su alti standard di protezione e su procedure eque ed efficaci, in grado di prevenire abusi e di consentire l’esame in tempi rapidi delle domande di asilo e finalizzato a garantirne la sostenibilità.</p>
      <p sl="en">Il Consiglio europeo passerà in rassegna i progressi raggiunti nella preparazione di piani di sviluppo per la capacità di gestione dei flussi migratori e di quelli di rifugiati. L’obiettivo deve essere di affrontare le cause all’origine dell’immigrazione clandestina. A tal fine verranno sviluppati partenariati con alcuni paesi limitrofi meridionali e il primo passo sarà l’avvio con tali paesi di un dialogo ampio e strutturato in materia di immigrazione, mobilità e sicurezza, per assicurare benefici tangibili sia per quei paesi sia per l’Unione europea.</p>
      <p sl="en">Consentitemi ora di spendere alcune parole sulla Croazia. La conclusione dei negoziati di adesione con il paese è stata una delle massime priorità della nostra Presidenza. A seguito degli enormi sforzi compiuti dalla Croazia, dalla Commissione e dalla Presidenza, con il sostegno determinante di quest’Assemblea che merita quindi un grandissimo riconoscimento, il Consiglio europeo chiederà che i negoziati di adesione con la Croazia si concludano entro la fine di giugno 2011. La firma del trattato di adesione è prevista entro la fine dell’anno.</p>
      <p sl="en">Gli sviluppi raggiunti portano nuovo slancio alla prospettiva europea nei Balcani occidentali. Il Consiglio europeo ritornerà sulla questione nella riunione di dicembre 2011 e si prevede che in quel contesto esprimerà soddisfazione per l’arresto del generale Mladic e il suo trasferimento all’Aia. La Serbia ha così compiuto un enorme passo avanti verso l’adesione all’Unione europea.</p>
      <p sl="en">Quanto ai paesi del confine meridionale, il Consiglio europeo dovrebbe approvare il nuovo approccio in materia di relazioni con i paesi limitrofi dell’Unione, come concordato nel Consiglio “Affari esteri” di lunedì. A seguito dei gravi fatti verificatisi in alcuni paesi situati a sud dell’Unione, il Consiglio europeo dovrebbe rilasciare una dichiarazione sui recenti avvenimenti nella regione.</p>
      <p sl="en">Consentitemi peraltro di informarvi che il Consiglio europeo prevede di nominare Mario Draghi come prossimo governatore della Banca centrale europea, decisione sulla quale l’Aula sarà successivamente chiamata a votare.</p>
      <p sl="en">Vi ricordo da ultimo, ma non in termini di importanza, che il Consiglio europeo dovrebbe riuscire a ratificare la strategia dell’UE per la regione del Danubio e il Quadro comunitario per le strategie nazionali di integrazione dei rom, realizzando così altre due priorità della Presidenza ungherese.</p>
      <p sl="en">La strategia del Danubio è finalizzata a fornire maggiori opportunità in tutta la regione che abbraccia diversi Stati membri e paesi terzi dei Balcani occidentali con le loro nazioni, popoli e comunità. Con il Quadro comunitario per le strategie nazionali di integrazione dei rom affronteremo per la prima volta a livello europeo la difficile situazione del popolo rom, trasformandola in un’opportunità per tutti noi.</p>
      <p sl="en">Ringrazio in modo particolare l’Assemblea per questa eccellente relazione (la relazione Járóka) e per la decisione, che hanno gettato solide basi per il nostro lavoro in seno al Consiglio. L’Europa dimostrerà, per dirla con le parole del Primo ministro Orbán, “di avere un cuore e non solo un cervello”.</p>
      <p sl="en">Signor Presidente, Presidente della Commissione, onorevoli deputati, la Presidenza ungherese ha scelto come motto “un’Europa forte”. Mi auguro che sarete d’accordo con il giudizio del Presidente Buzek, il quale ha recentemente affermato che “dopo la Presidenza ungherese l’Europa sarà più forte e migliore”.</p>
      <p sl="en">Grazie ancora, dal profondo del cuore, per la vostra collaborazione nel corso degli ultimi sei mesi.</p>
    </intervention>
    <intervention id="3-026-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, questa settimana il Consiglio europeo ha un’agenda molto importante. Il ministro Győri ha presentato l’agenda a nome della Presidenza del Consiglio ungherese e in questa occasione desidero ringraziarla per l’impegno profuso nel corso di questi sei mesi.</p>
      <p sl="en">Consentitemi di soffermarmi su alcuni aspetti specifici. Ho scritto una lettera ai membri del Consiglio europeo in cui ho descritto la posizione della Commissione su quelli che credo siano i punti più importanti all’ordine del giorno e desidero condividere con voi le nostre posizioni. In conclusione farò qualche considerazione anche sulla Grecia.</p>
      <p sl="en">Il Consiglio europeo adotterà misure molto importanti per garantire che le politiche dell’Unione europea siano formulate in modo più coerente ed efficace.</p>
      <p sl="en">In primo luogo disponiamo ora di un pacchetto sulla governance economica e a questo proposito ringrazio sentitamente il Parlamento per il lavoro estremamente impegnativo svolto e per l’impegno profuso nel mantenere un elevato livello di ambizione su questo aspetto. Più tardi, nel pomeriggio, il Commissario Rehn descriverà in dettaglio, a nome della Commissione, le nostre posizioni su questi temi fondamentali. Mi aspetto ora che il Parlamento e gli Stati membri raggiungano un accordo, perché l’adozione del pacchetto sulla governance è fondamentale per dare una risposta globale alla crisi.</p>
      <p sl="en">Raggiungere un accordo su questo pacchetto è di importanza vitale. Sarebbe estremamente difficile spiegare ai nostri cittadini come mai, nel cercare di rispondere a sfide della portata di quella attuale, non siamo in grado di accordarci sui pilastri fondamentali per reagire alla crisi. Credo che l’accordo su questo pacchetto rafforzerà i nostri meccanismi di vigilanza economica a livello europeo e darà maggiori possibilità all’Unione di prevenire lo sviluppo di un debito pubblico e di un disavanzo insostenibili nonché la comparsa di squilibri macroeconomici pericolosi. Sebbene prevenire sia meglio che curare, grazie all’accordo l’Unione europea potrà anche avviare iniziative volte ad apportare correzioni qualora emergano situazioni di crisi.</p>
      <p sl="en">In secondo luogo mi aspetto che i capi di Stato e di governo approvino le raccomandazioni specifiche per ogni paese che la Commissione ha presentato il 7 giugno. Come sapete questa è la prima volta che stiamo portando avanti un simile esercizio collettivo a livello europeo.</p>
      <p sl="en">Le raccomandazioni si basano su un’analisi approfondita, da parte della Commissione, dei programmi in materia di crescita sostenibile e di creazione di posti di lavoro negli Stati membri in presenza di finanze pubbliche sane e sono mirate, misurabili e specifiche per le sfide più urgenti di ciascuno Stato membro. Naturalmente i dibattiti tra la Commissione e gli Stati membri su tali raccomandazioni sono stati a volte molto accesi, ma sono lieto che nel complesso si sia riusciti a mantenere un livello molto ambizioso.</p>
      <p sl="en">Non possiamo da un lato sfruttare i benefici del mercato unico, ignorando, dall’altro, certe politiche economiche azzardate. Non ha senso siglare un nuovo pacchetto sulla governance economica se, nel corso della stessa settimana, gli Stati membri mettono in dubbio la metodologia e le raccomandazioni indipendenti della Commissione nell’esercizio che riguarda ciascun paese. Questo nuovo modo di formulare le politiche fa appello alla responsabilità collettiva perché lo spazio economico dell’Unione europea è più ampio rispetto alla somma delle nostre singole economie.</p>
      <p sl="en">In terzo luogo, il Consiglio europeo dovrà approvare la modifica del trattato necessaria ad avviare l’istituzione, nel 2013, del meccanismo europeo di stabilità, che consentirà di aiutare gli Stati membri dell’area euro che versano in difficoltà finanziarie, naturalmente sulla base di condizioni rigorose.</p>
      <p sl="en">Il meccanismo europeo di stabilità, combinato all’aumento della capacità effettiva di prestito del Fondo europeo di stabilità finanziaria, è una chiara dimostrazione del nostro impegno volto a salvaguardare la stabilità dell’area euro sulla base di finanze pubbliche sane e sostenibili.</p>
      <p sl="en">Forse ricorderete che uno dei temi centrali dell’indagine annuale sulla crescita presentata dalla Commissione in gennaio riguardava la necessità di rafforzare l’effettiva capacità di prestito del Fondo europeo di stabilità finanziaria. Allora ci siamo attirati molte critiche, ma ora i governi europei hanno deciso all’unanimità di aumentare la capacità effettiva di prestito e mi chiedo quindi come mai non sia stato possibile approvare la misura già alcuni mesi fa.</p>
      <p sl="en">Il pacchetto sulla governance economica, le raccomandazioni specifiche per paese e i meccanismi di stabilità: ecco come l’Europa dovrebbe trarre insegnamento dalla crisi e agire di conseguenza. La Commissione farà tutto il possibile per mantenere costante il livello di determinazione in tutte le questioni da discutere.</p>
      <p sl="en">Per rispondere alla crisi economica è necessario che tutti i settori economici, e in modo particolare quello finanziario, forniscano un contributo. Ho promesso al Parlamento che la Commissione avrebbe presentato una proposta legislativa formale su un’imposta finanziaria.</p>
      <p sl="en">La proposta avrà tre obiettivi. Primo: evitare la frammentazione del mercato interno dei servizi finanziari in considerazione del fatto che i vari paesi stanno introducendo un numero crescente di misure fiscali nazionali non coordinate tra loro. Secondo: l’imposta finanziaria dovrebbe contribuire a disincentivare operazioni eccessivamente rischiose o puramente speculative. Terzo: fare in modo che le istituzioni finanziarie diano un contributo equo e sostanziale alla condivisione dei costi della recente crisi e affrontare le preoccupazioni circa i profitti eccessivi.</p>
      <p sl="en">Gli elevatissimi bonus che vengono ancor oggi pagati ai banchieri (banchieri che a volte sono stati salvati grazie a enormi quantità di denaro versato dai contribuenti europei) dimostrano che il settore bancario ha profitti eccessivi e che dovrebbe anch’esso contribuire al bene comune.</p>
      <a text="(Applausi)"/>
      <p sl="en">La seconda questione importante che il Consiglio europeo si trova ad affrontare è l’immigrazione. Si tratta di un problema divenuto attuale negli ultimi mesi, in particolare sotto la pressione dei recenti eventi nel Mediterraneo meridionale.</p>
      <p sl="en">In maggio sono intervenuto qui in Aula per parlare del pacchetto immigrazione della Commissione volto ad istituire iniziative politiche attuali e future in un quadro che consenta all’UE e agli Stati membri di gestire l’asilo politico, l’immigrazione e la mobilità dei cittadini di paesi terzi in un ambiente sicuro.</p>
      <p sl="en">Bisogna ammettere che l’impatto emotivo dell’immigrazione è molto forte. D’altra parte dobbiamo ammettere esplicitamente che la Commissione non accetterà alcun tentativo di minare i principi di Schengen. Credo anzi che accadrà esattamente il contrario e la strategia europea per l’immigrazione e la libera circolazione verrà rafforzata.</p>
      <p sl="en">La Commissione ha proposto di rafforzare la governance dello spazio Schengen in modo che gli Stati membri nutrano maggiore fiducia nella possibilità di gestire in modo efficace le frontiere esterne.</p>
      <p sl="en">Questo avverrà sia attraverso il potenziamento dell’Agenzia per il controllo delle frontiere Frontex, sia grazie a un meccanismo di valutazione che vedrà le agenzie nazionali di vigilanza delle frontiere lavorare congiuntamente ad una valutazione dei rischi. Stiamo anche considerando la possibilità di introdurre un sistema di salvaguardia che consenta l’adozione di decisioni a livello europeo per affrontare eventuali situazioni difficili qualora le nostre frontiere esterne comuni siano soggette a pressioni eccezionali o gli Stati membri non riescano ad adempiere i propri obblighi di sorveglianza dei confini nazionali. Le decisioni sul modo migliore di gestire situazioni simili devono essere adottate a livello comunitario, evitando azioni unilaterali da parte degli Stati membri. Come ultima risorsa, e sempre che la criticità della situazione lo giustifichi, si potrebbe prevedere la reintroduzione temporanea dei controlli alle frontiere interne, ma sempre nell’ambito di un quadro comunitario.</p>
      <p sl="en">Non si tratta di mettere in discussione l’abolizione delle frontiere interne, ma di rafforzare la dimensione europea del sistema in modo tale che i singoli Stati membri non si sentano spinti ad agire unilateralmente. Chiederò al Consiglio europeo di sostenere questo approccio affinché le proposte specifiche della Commissione possano essere perfezionate e costituiscano una soluzione efficace.</p>
      <p sl="en">Il pacchetto immigrazione è corredato da alcune proposte relative all’introduzione di un sistema comune di asilo efficiente, che tuteli i richiedenti asilo e che garantisca loro un trattamento paritario in tutta l’Unione europea. Sono certo che il Parlamento e il Consiglio approveranno le proposte contenute nel recente documento della Commissione che modifica le norme minime sull’accoglienza dei richiedenti asilo e sullo status dei rifugiati. Solleciterò il sostegno del Consiglio europeo affinché tutto il pacchetto sull’asilo possa essere completato il più rapidamente possibile ed entro la scadenza concordata.</p>
      <p sl="en">Il Consiglio europeo ha inoltre discusso della situazione dei paesi limitrofi dell’Unione e in particolare dell’attuazione di un partenariato per la democrazia e la prosperità condivisa con il Mediterraneo meridionale. Tale accordo è estremamente importante per i nostri partner arabi che chiedono il sostegno dell’Unione europea alla transizione democratica nel Mediterraneo meridionale. Non dobbiamo deluderli.</p>
      <p sl="en">Un altro punto all’ordine del giorno del prossimo Consiglio europeo è la raccomandazione della Commissione che la Croazia diventi il ventottesimo Stato membro dell’Unione europea, auspicabilmente entro il primo luglio 2013. C’è ancora parecchio lavoro da svolgere, ma spero che entro fine mese saremo in grado di portare a conclusione i restanti capitoli in occasione della conferenza sull’adesione.</p>
      <p sl="en">Desidero infine avanzare alcune osservazioni in merito alla Grecia. Spero che gli Stati membri abbiano l’occasione di avviare una discussione sulla situazione ai massimi livelli dato che si tratta di un problema importante non per un solo Stato membro della nostra Unione ma, credo, anche per la stabilità della zona euro e dell’Unione europea nel suo insieme. La situazione della Grecia solleva questioni molto importanti non solo in termini di stabilità finanziaria ma anche di impegno sociale e di volontà politica da parte dell’Unione europea.</p>
      <p sl="en">La votazione avvenuta ieri sera al Parlamento greco permette al governo di raccogliere consensi a sostegno del pacchetto di riforme concordate con l’Unione europea e con il Fondo monetario internazionale sulle misure fiscali, le privatizzazioni e le riforme necessarie a consentire al paese di tornare alla crescita. Va detto a chiare lettere che non c’è alternativa a questo piano: occorre agire.</p>
      <p sl="en">So che molti cittadini greci stanno attraversando un periodo di grande difficoltà e incertezza e voglio dire loro che, se il governo greco agirà, l’Europa farà fede ai propri impegni. Se la Grecia riuscirà a dimostrare che si sta impegnando per applicare il pacchetto di riforme concordato con l’Unione Europea e con il Fondo monetario internazionale, noi aiuteremo il paese a ritornare alla crescita. È assolutamente necessario risanare il bilancio, ma il vero l’obiettivo è la crescita.</p>
      <p sl="en">Non dobbiamo mai dimenticare che ogni euro speso a copertura dei tassi di interesse per ripagare il debito è un euro che non può andare ai cittadini greci, per cui è fondamentale ridurre il debito e controllare il disavanzo in modo da ristabilire fiducia nell’economia greca, promuovendo in tal modo la crescita.</p>
      <p sl="en">È inoltre estremamente importante che il popolo greco capisca che, a fronte di tali difficili circostanze, è indispensabile ottenere un consenso nazionale, un consenso nazionale e non una politica miope e di parte. Occorre ottenere un consenso in Grecia in modo che il paese possa conquistare la fiducia dei partner e dei mercati in relazione alle importantissime riforme di cui necessita.</p>
      <a text="(Applausi)"/>
      <p sl="en">Lunedì sera ho incontrato con il Primo ministro Papandreou e abbiamo discusso su come utilizzare in modo più strategico i Fondi strutturali europei. La Grecia ha il potenziale per accedere a un gran numero di fondi europei nel quadro della politica di coesione. Credo che dovremmo aumentare la loro capacità di assorbimento e accelerare l’introduzione di tali fondi, con l’obiettivo di accrescere sensibilmente la competitività e l’occupazione.</p>
      <p sl="en">A tal fine utilizzeremo i fondi esistenti. Occorrerà un programma completo di assistenza tecnica incentrato sulla crescita e l’occupazione ma con un carattere di emergenza perché, ripeto, la Grecia sta vivendo in una situazione di emergenza.</p>
      <p sl="en">Discuterò questi argomenti con il Consiglio europeo per decidere sul da farsi assieme alla Grecia. La Commissione prenderà alcune decisioni a livello bilaterale assieme al governo greco, ma credo che quanti possono contribuire devono fare del loro meglio, e mi riferisco all’assistenza tecnica che diversi Stati membri potrebbero fornire.</p>
      <p sl="en">Il governo greco è pronto ad impegnarsi con noi in questo senso e credo che noi dovremmo essere pronti a reagire molto positivamente, sempre che il paese osservi rigide condizioni per quanto concerne le riforme necessarie.</p>
      <p sl="en">L’attuazione dei piani di riforma richiederà un impegno eccezionale da parte della popolazione greca e la Commissione sta ora proponendo una risposta eccezionale per dimostrare al popolo greco che c’è speranza. I cittadini stanno facendo sacrifici, lo sappiamo, ma alla fine del tunnel c’è speranza ed esistono soluzioni possibili. La Grecia sta effettuando tagli importanti, ma questi tagli sono necessari per la crescita. La crescita è l’unica soluzione possibile e noi lavoreremo con le autorità e il popolo greco per conseguire tale obiettivo.</p>
    </intervention>
    <intervention id="3-027-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, Presidente della Commissione, Presidente in carica del Consiglio, Ministro Győri, vorrei innanzi tutto ringraziarla di tutto il lavoro svolto, specialmente per la metodicità e le ore dedicate a questo compito anche assieme al Parlamento. Penso valga la pena ricordarlo e la ringrazio quindi ancora una volta.</p>
      <a text="(Applausi)"/>
      <p sl="fr">Vedo che applaudite il ministro e non potrebbe essere altrimenti: l’abbiamo formata bene all’interno del nostro gruppo e quindi conosce bene il Parlamento.</p>
      <p sl="fr">Raramente una riunione del Consiglio europeo avviene in un contesto così difficile e teso e raramente i cittadini dei nostri paesi hanno avuto tante aspettative. Si attendono ora decisioni coraggiose e unanimi da parte dei loro leader sul tema scottante dell’euro e della crisi del debito, nonché sulla governance economica. In diversi paesi, e specialmente in Grecia, i nostri cittadini sono confusi, preoccupati e profondamente allarmati per il futuro proprio e dei loro figli. Desidero cogliere l’occasione per inviare tre messaggi ai nostri amici greci.</p>
      <p sl="fr">Primo: l’Europa è solidale con loro e noi europei stiamo facendo tutto quando in nostro potere per farli uscire da una situazione estremamente difficile in uno spirito di solidarietà e responsabilità, e insisto sulla responsabilità.</p>
      <p sl="fr">Secondo: va detto che la situazione che la Grecia e, in realtà, anche altri paesi europei stanno vivendo è il risultato di molti anni vissuti al di sopra delle proprie capacità. Invito quindi tutti gli europei a guardare in faccia la realtà.</p>
      <p sl="fr">Il terzo messaggio deriva dagli altri due: l’Europa può aiutare la Grecia o qualsiasi altro paese in difficoltà solamente se verrà fatto tutto il possibile per risanare la situazione economica e finanziaria di tale paese sul lungo periodo. Questo comporterà sacrifici, ma si tradurrà alla fine in cambiamenti positivi per il paese. Anche questo va detto e non posso fare a meno di pensare alla Lettonia che qualche anno fa era sull’orlo della bancarotta e ora, grazie ad una coraggiosa politica di risanamento guidata dal Primo ministro Valdis Dombrovskis, eletto per due legislature successive, ha ritrovato una situazione di equilibrio.</p>
      <p sl="fr">Si potrebbero adottare due atteggiamenti diversi nei confronti della situazione attuale: si può decidere di scendere in piazza e scioperare (comportamenti che fanno parte del movimento sindacale e io stesso sono stato un sindacalista) oppure, dopo aver espresso la propria preoccupazione, si può cercare di risanare la situazione adottando una politica appropriata.</p>
      <p sl="fr">Il mio gruppo, onorevoli deputati, chiede di fare un grosso sforzo: chiede a tutti i nostri paesi di prendere atto della necessità di introdurre cambiamenti. Non usciremo dalla crisi cercando un capro espiatorio (l’Europa, il Fondo monetario internazionale o altri), ma rimboccandoci le maniche; mi riferisco ovviamente alla classe politica ma anche ai 500 milioni di cittadini europei.</p>
      <p sl="fr">Questo mi riporta al Consiglio europeo, dal quale attendiamo conferma della solidarietà europea. Al di là della crisi attuale, se vogliamo ottenere una ripresa sostenibile, dobbiamo anche attenderci una profonda riforma della governance economica perché, pur avendo realizzato con l’introduzione dell’euro l’aspetto monetario dell’unione economica e monetaria, esiste ancora un lato economico inadeguato del quale oggi stiamo pagando gli alti costi. Il gruppo del Partito popolare europeo (Democratico cristiano) chiede di utilizzare il metodo comunitario per negoziare un pacchetto legislativo, in modo da evitare che, come è successo in precedenza, i nostri Stati membri possano sottrarsi troppo facilmente ai propri obblighi. Quando il Consiglio, assieme al Parlamento, adotta un regolamento economico i 27 Stati membri sono tenuti a rispettarlo e quel regolamento non deve essere violato alla prima occasione. Vogliamo semplicemente avere la garanzia che i regolamenti saranno rispettati. Se la crisi che stiamo attraversando ha un merito è che ci obbliga a trarre lezioni dal passato e invito tutti in quest’Aula a riconoscerlo.</p>
      <p sl="fr">Concludo con una nota positiva, rallegrandomi della decisione del Consiglio sulla prossima adesione della Croazia, destinata a diventare il ventottesimo Stato membro dell’Unione europea tra pochi mesi. Questa decisione premia gli enormi sforzi fatti dai cittadini croati e dal loro governo che voglio elogiare per il coraggio e senso del bene pubblico. L’adesione della Croazia è un segnale importante e positivo per gli europei, al momento attanagliati dai dubbi. I valori che l’Europa incarna (solidarietà, tolleranza, apertura verso gli altri, rispetto delle minoranze, rispetto dei diritti umani e della dignità umana) devono essere sostenuti ora più che mai in questi tempi di globalizzazione, quando troppo spesso i rapporti di forza hanno la precedenza su tutto il resto. Sono certo che, se i cittadini europei lo desiderano e se l’Unione supererà la divisione e il populismo, usciremo più forti dal difficile periodo che stiamo attraversando. Spero che i capi di Stato o di governo facciano prevalere questa visione su tutte le altre considerazioni.</p>
    </intervention>
    <intervention id="3-028-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, onorevoli colleghi, raramente il Parlamento si è preparato ad una riunione del Consiglio europeo durante una crisi peggiore. illusioni Non dobbiamo però illuderci: la prossima riunione del Consiglio europeo sarà storica perché deciderà il futuro dell’Unione.</p>
      <p sl="de">Questa settimana ho letto un articolo interessante su un giornale tedesco, secondo cui i mercati non hanno fiducia nell’Unione europea perché non credono che essa possa trovare soluzioni ai problemi. I cittadini e i popoli europei non hanno fiducia nell’Unione europea perché non credono che i governi possano trovare soluzioni ai loro problemi. Stiamo attraversando una grave crisi, una crisi di fiducia nel progetto europeo e ciascuno ha la crisi che si è meritato. I nostri problemi sono noti già da tempo e ora si tratta di capire se intendiamo affrontarli coraggiosamente o perderci d’animo, se avremo il coraggio di agire o se verremo piegati dalla codardia.</p>
      <p sl="de">Vi dirò una cosa, e forse questo è uno dei messaggi più impopolari che si potrebbe lanciare in Europa in questo momento. Lo dirò comunque perché sono fermamente convinto che sia giusto farlo. Il nostro bisogno dell’Europa non sta diminuendo ma crescendo. Occorre maggiore coraggio per superare la crisi utilizzando le risorse europee.</p>
      <a text="(Applausi)"/>
      <p sl="de">Perché il nostro bisogno dell’Europa sta crescendo? La prossima riunione del Consiglio esaminerà principalmente due aspetti. In primo luogo, i capi di Stato e di governo devono riconquistare la governance perché non sono gli unici prendere decisioni. Nel mondo attuale esistono 43 aziende con un bilancio complessivo superiore al bilancio nazionale di uno Stato membro di medie dimensioni come la Polonia. Esistono quindi 43 capi d’azienda che sono almeno tanto potenti quanto il Primo ministro polacco e queste persone decidono del destino dei cittadini di questo continente. Un altro problema è che non si è mai discusso del fatto che puntualmente, prima di una riunione del Consiglio “Ecofin” o di un Consiglio europeo una, due o tre agenzie di rating valutano inadeguata la soluzione al vaglio in quel momento. Chi sono in realtà queste persone che hanno pieno potere sullo sviluppo economico europeo? Chi c’è dietro di loro?</p>
      <p sl="de">Chi paga realmente le agenzie di rating per le loro valutazioni? Sicuramente non stanno lavorando solo per essere ricompensati in paradiso, ma naturalmente ricevono denaro per le loro proposte da parte di soggetti interessati. I capi di Stato e di governo devono avere il coraggio di recuperare la sovranità del loro potere nazionale e democratico ed agire. Questo sarà possibile solo se si uniranno.</p>
      <a text="(Applausi)"/>
      <p sl="de">Non riusciranno a farlo se si dividono. L’Unione europea rappresenta attualmente il 7,8 per cento della popolazione mondiale con i suoi 27 Stati membri e, in base ad alcune statistiche demografiche, nel 2050 solo il 4 per cento della popolazione mondiale vivrà nel nostro continente; il restante 96 per cento non vorrà più guardare solo all’Europa. Le potenze e le economie emergenti di questo pianeta non sono in attesa di vedere se l’Europa si dividerà in varie parti, alcune grandi come la Germania e altre molto piccole come Malta, convinte che ogni singola parte sarà in grado di sopravvivere da sola: questa è la retorica sulla rinazionalizzazione che molti politici stanno propinando ai loro cittadini. Riusciremo a sopravvivere nella competizione intercontinentale (ambientale, economica, finanziaria e monetaria) solo se rimarremo uniti. Se esiste la volontà comune di diventare l’economia più forte del mondo (perché l’Europa rappresenta questo, se unita), dobbiamo restare insieme ed essere solidali tra noi. Solidarietà significa condivisione, significa unione tra Stati più forti e Stati più deboli. Per inciso, questo non comporta l’introduzione di una tassa finanziaria ma di una tassa sulle transazioni finanziarie. Se vado al supermercato a comprare un cartone di latte, pago l’imposta sul valore aggiunto, mentre se vendo un prodotto finanziario, non pago alcuna tassa. Questo non è giusto ed è quindi necessario introdurre una tassa sulle transazioni finanziarie.</p>
      <a text="(Applausi)"/>
      <p sl="de">Tutti questi aspetti sono stati illustrati e sono attualmente al vaglio. Se non riusciremo a tenere insieme l’Europa evitando che una nazione giochi si esprima contro le altre, il progetto di integrazione europea sarà veramente in pericolo. Se l’Unione europea dovesse fallire come progetto transnazionale volto a garantire pace e prosperità e finisse per dividersi, sarà più di una semplice unione politica a rompersi. Riapparirebbero allora i demoni del XX secolo che hanno gettato nella miseria questo continente. Difendere l’Europa non è solo il tema di un vertice europeo, ma significa salvaguardare una grande idea.</p>
      <a text="(Applausi)"/>
    </intervention>
  </section>
  <section id="creitem13" title="13. Benvenuto">
    <intervention id="3-030-000" speaker_id="photo_generic" is_mep="True" mode="spoken" role="Presidente">
      <p sl="unknown">Vorrei dare il nostro saluto alla delegazione proveniente dal Messico, composta da membri della Camera e del Senato del Messico, presente in tribuna d'onore.</p>
    </intervention>
  </section>
  <section id="creitem14" title="14. Preparazione della riunione del Consiglio europeo (24 giugno 2011) (seguito della discussione)">
    <intervention id="3-032-000" speaker_id="photo_generic" is_mep="True" mode="spoken" role="Presidente">
      <p sl="unknown">L'ordine del giorno reca il proseguimento della discussione concernente le dichiarazioni del Consiglio e della Commissione sulla preparazione della riunione del Consiglio europeo del 23 e 24 giugno 2011.</p>
    </intervention>
    <intervention id="3-033-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, innanzi tutto la domanda fondamentale dell’odierno dibattito verte su ciò che possiamo aspettarci dal Consiglio europeo di giovedì e venerdì. Quello che spero e spera pure il mio gruppo, così come credo speri anche la maggioranza di questo Parlamento, è che si possa concludere il vertice con un approccio più risoluto, globale e audace nei confronti dell’attuale crisi. Siamo onesti: non stiamo affrontando la crisi con un approccio globale a tutto spettro. Un siffatto approccio oggi non è sul tavolo né del Consiglio né del Parlamento.</p>
      <p sl="en">All’onorevole Schulz direi che anch’io mi interrogo sulle agenzie di rating e il ruolo che stanno svolgendo nell’attuale crisi, ma cerchiamo di individuare errori e origini della crisi all’interno delle nostre stesse fila, non sempre al di fuori dell’Unione europea e delle sue istituzioni.</p>
      <p sl="en">Siamo altresì onesti in merito a un’altra questione: la crisi non è superata. Ha torto chi pensa che dando altro denaro alla Grecia la crisi, per la Grecia e l’euro, finisca. La crisi non è affatto superata e continuerà se, in primo luogo, non troviamo una soluzione strutturale per la Grecia e, in secondo luogo, non creiamo una vera unione economica e politica in Europa, misure che dovrebbero porre fine alla crisi per la Grecia e l’euro.</p>
      <p sl="en">Ribadisco la domanda: è possibile avere una sola valuta e 17 governi, 17 strategie economiche e 17 mercati obbligazionari come abbiamo oggi, una situazione che non esiste altrove nel mondo? Soltanto noi in Europa pensiamo di poter avere un’unione monetaria e 17 politiche diverse, 17 governi differenti, 17 mercati obbligazionari diversi.</p>
      <p sl="en">Non siamo soltanto noi, i federalisti del Parlamento europeo, a dirlo. Ieri Lipsky, attuale amministratore delegato del Fondo monetario internazionale (FMI), ha affermato che l’Europa dovrebbe creare un’unione politica ed economica per affrontare la crisi. Sempre ieri, Geithner, ministro delle Finanze statunitense, ha asserito che forse potremmo fermarci a dialogare per creare un’unione economica e politica. Se sull’altra sponda dell’Atlantico sanno ciò che dobbiamo fare, perché non abbiamo il coraggio di compiere questo enorme passo verso un’unione economica e politica? Questa è la domanda fondamentale per il Consiglio di domani.</p>
      <p sl="en">Quanto alla mia seconda osservazione, dobbiamo aiutare la Grecia, e non soltanto in maniera difensiva. Ci occorre un programma di austerity audace ed è ciò che attualmente si sta discutendo con il governo greco. Forse vi è l’intenzione di spingersi oltre quanto vi è ora sul tavolo. In tal caso, è necessario un piano positivo.</p>
      <p sl="en">La Grecia non può riemergere dalla crisi unicamente con l’austerity. Servono crescita e investimenti, elementi che all’interno dell’Unione europea possiamo incoraggiare. Concediamo, per esempio, garanzie per l’investimento privato, un tipo di investimento che in Grecia non esiste più. Concediamo prestiti alla Grecia attraverso la Banca europea per gli investimenti. Perché non usare parte del programma di privatizzazione non per il consolidamento fiscale, bensì per creare nuovi investimenti e crescita in Grecia?</p>
      <p sl="en">Ora ho una richiesta per l’onorevole Daul e proseguirò quindi in francese.</p>
      <p sl="fr">Come dicevo, ora intendo rivolgermi al Parlamento in francese. Il gruppo dell’onorevole Daul include membri del partito Nea Dimokratia. Dobbiamo essere estremamente chiari al riguardo. Inoltre, se vogliamo che tutti gli altri paesi diano denaro alla Grecia, è anche necessario che in Grecia si giunga a un consenso politico. Penso che possiamo rivolgerci all’onorevole Daul, il quale ha avuto ragione nell’esprimersi come ha fatto, affinché persuada i suoi amici politici a pervenire a tale consenso in modo che si giunga a una siffatta politica per la Grecia.</p>
      <a text="(Applausi)"/>
      <p sl="fr">Questo ci serve. Sono perfettamente consapevole del fatto che le stiamo affidando un compito arduo, onorevole Daul, ma so che lei è all’altezza della sfida. È vero che un paese in una siffatta situazione non può non aspirare all’unità politica e non è certo con i giochetti politici, come quelli cui stiamo assistendo ora in Grecia, che si risolverà la situazione. Per nove anni ho vissuto questa esperienza in Belgio, onorevole Lange.</p>
      <p sl="en">Signor Presidente, siamo molto onesti. Ci serve un pacchetto sulla governance economica molto più audace di quello oggi sul tavolo.</p>
      <p sl="en">Vorrei porre al Presidente Barroso una domanda diretta: ieri il portavoce della Commissione europea ha detto in conferenza stampa che per il pacchetto sulla governance economica non occorreva un maggiore utilizzo del voto a maggioranza qualificata inversa. Vorrei pregarla, Presidente Barroso, di rettificare tale affermazione. Chiederei alla Commissione, assieme al Parlamento europeo, di utilizzare di più il metodo comunitario per il pacchetto sulla governance economica.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149, paragrafo 8, del regolamento)"/>
    </intervention>
    <intervention id="3-036-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">(Signor Presidente, alla presidenza del gruppo ALDE vorrei dire quanto segue: sono certo che quando lui, con i suoi governi liberali, riuscirà a stabilire la piena solidarietà per tutti i diversi paesi, il mio gruppo e io lo avremo già battuto per quanto concerne la Grecia e glielo ricorderò qui, in Aula.</p>
    </intervention>
    <intervention id="3-037-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="fr">(Signor Presidente, nella maggior parte dei paesi ai quali l’onorevole Daul ha fatto riferimento siamo in una coalizione con i democristiani, il che sicuramente deve avere un suo effetto. Tuttavia, non ritengo appropriato questo pomeriggio, prima di un’importante riunione del Consiglio, giocare la carta politica dei partiti contrapponendo un governo a un altro. La esorto, onorevole Daul, a non aizzare i liberali contro il gruppo PPE né contro i socialisti. Ciò che le chiedevo era di esercitare un’opera di persuasione sui suoi amici della Nea Dimokratia, partito di cui per inciso molti membri sono anche nostri amici, avendo anche optato in alcuni casi per il mio gruppo, e che ha un’unica finalità, unire il popolo greco in modo che possa riemergere dalla crisi che sta attraversando. Lei può svolgere un ruolo importante in tal senso. Conto su di lei.</p>
      <a text="(L’oratore accetta di rispondere a due interrogazioni presentate con la procedura del cartellino blu dagli onorevoli Koumoutsakos e Ransdorf, ai sensi dell’articolo 149, paragrafo 8 del regolamento)"/>
    </intervention>
    <intervention id="3-038-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">(Signor Presidente, sono stato lieto di sentire l’onorevole Verhofstadt affermare che tutti ora si rendono conto del fatto che il problema della Grecia è un problema europeo. Qual è il dovere della Grecia? La Grecia ha il dovere di procedere con radicali riforme strutturali e importanti privatizzazioni.</p>
      <p sl="el">Vorrei pertanto suggerire all’onorevole Verhofstadt, perché è stato ovviamente male informato su questi due aspetti che costituiscono le pietre miliari delle riforme, che il partito Nea Dimokratia non soltanto si è dichiarato favorevole, ma è stato quello che ha formulato le proposte. Si tratta di proposte del partito Nea Dimokratia che da 18 mesi il governo non è in grado di attuare. Questa è la verità.</p>
    </intervention>
    <intervention id="3-039-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">(Signor Presidente, ho ascoltato attentamente l’onorevole Verhofstadt, presidente del gruppo ALDE, e vorrei chiedergli se ho ragione a pensare che il suo motto sia che Grecia è ovunque, poiché la Grecia non è soltanto uno Stato membro dell’Unione europea, ma è in realtà una mentalità, e pertanto Grecia è ovunque.</p>
    </intervention>
    <intervention id="3-040-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">(Signor Presidente, è evidente che se non risolviamo il problema greco avremo difficoltà enormi in tutta la zona euro. Oggi abbiamo già problemi in Portogallo e Irlanda. La differenza di spread oggi tra Portogallo e Germania, tra Irlanda e Germania, corrisponde a più di 800 punti base.</p>
      <p sl="en">Ciò che stiamo pertanto facendo attraverso la solidarietà che fin dall’inizio della crisi ci occorreva, ma mancava, non riguarda soltanto la Grecia, bensì tutti gli Stati membri della zona euro. Proprio per questa mancanza di solidarietà nel dicembre 2009 abbiamo creato un problema decisamente più grande, il problema con cui oggi ci stiamo confrontando.</p>
    </intervention>
    <intervention id="3-041-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="en">a nome del gruppo ECR. – Signor Presidente, la discussione oggi in Aula è estremamente interessante.</p>
      <p sl="en">Vi sono ancora molti di noi, permettetemi di ricordarlo, che hanno vissuto l’esperienza del comunismo e da allora hanno compiuto progressi rapidi ed enormi per prepararsi ad aderire all’Unione europea.</p>
      <p sl="en">Abbiamo giustamente dovuto dare prova di noi, dimostrare che soddisfacevamo i criteri di Copenaghen, dimostrare che avevamo economie di mercato perfettamente funzionanti, eccetera, ma purtroppo questo livello di controllo non è stato applicato ad alcuni paesi europei quando sono entrati nella zona euro. Perché? Semplicemente perché lo si è interpretato come un progetto politico e non economico, ragion per cui i criteri sono stati ignorati e le cifre sono state alterate per far accedere paesi che non erano ancora pronti. Questo è il succo del problema; ora ne subiamo le conseguenze e siamo a una svolta.</p>
      <p sl="en">Credetemi, nonostante la maggior parte dei membri del mio gruppo provenga da paesi membri non appartenenti alla zona euro, non vogliamo che l’euro fallisca. Nel contempo, però, non può essere difeso a tutti i costi.</p>
      <p sl="en">Siamo sicuramente alle pagine finali del capitolo “salvataggio”. Questo Consiglio europeo dovrebbe trasmettere un segnale chiaro che se la posizione di un paese non è sostenibile nella zona euro, a meno che non operi cambiamenti radicali, la zona euro non dovrebbe esitare a ipotizzare l’eventualità che ristrutturi il suo debito o persino lasci il club, per quanto crudele possa sembrare.</p>
      <p sl="en">Presidente Barroso, se lei non dovesse farlo, le dirò che cosa accadrà dopo: i suoi oppositori, o piuttosto gli oppositori del suo successore, non saranno euroscettici gentili ed educati come me, ma antieuropeisti veramente sgradevoli. Perché? Perché saranno eletti da contribuenti tedeschi arrabbiati e imprenditori privati francesi e olandesi disperati, stanchi di pagare i debiti degli altri, e so che né lei né io vogliamo che ciò accada. Agiamo dunque di conseguenza.</p>
      <p sl="en">Nello stesso modo, le chiederei di smettere di usare o abusare di ogni crisi come opportunità per promuovere ulteriormente l’agenda sovranazionalistica perseguendo idee come un’unione fiscale o un’unione tributaria perché un percorso del genere non ci porta ad alcun risultato.</p>
      <p sl="en">Questa non è una crisi dell’Europa. È soltanto una crisi di un concetto sbagliato e superato di integrazione europea, null’altro.</p>
    </intervention>
    <intervention id="3-043-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, signora Presidente in carica del Consiglio, onorevoli colleghi, sono stupita di quanto rauco sia diventato il dibattito sulla crisi più profonda che l’Unione europea abbia vissuto da lungo tempo. Considerato che ora stiamo difendendo Schengen, mentre durante questa Presidenza del Consiglio non siamo stati capaci di difendere la libertà di stampa in Ungheria, e ci è servito tantissimo tempo addirittura per iniziare a trovare una lingua europea comune per Libia ed Egitto, è chiaro che, di fronte alla situazione in Grecia, tutto ciò che possiamo dire è che, anche se ora abbiamo molti leader in Europa, non abbiamo una leadership.</p>
      <p sl="de">Penso che questo sia uno dei problemi principali che non è stato debitamente affrontato. In questa crisi, durata molto di più di quella greca, siamo anche in una situazione in cui tutte le soluzioni che il Consiglio propone giungono troppo tardi e hanno una portata troppo limitata. L’idea che l’Unione europea possa proseguire nel modo in cui vogliamo che prosegua, assicurando peraltro una vita migliore a tutti gli europei, soltanto se salviamo la Grecia e stabilizziamo il sud è un’idea che sinora non è stata affatto comunicata e credo che un’istituzione ne sia di fatto responsabile, il Consiglio. Aggiungerei però che neppure il Parlamento brilla sempre per la sua condotta. Per esempio, si è rifiutato di riunirsi per tempo prima di questa riunione storica del Consiglio per adottare una risoluzione che affrontasse i problemi riguardanti proprio tale crisi epocale. Ho trovato particolarmente deplorevole il fatto che anche i membri della sinistra che siedono qui alla mia destra non siano stati capaci di riunirsi al momento opportuno per formulare una dichiarazione a nome del Parlamento sulla Grecia.</p>
      <p sl="de">Vorrei nuovamente sollevare la questione di ciò che è sbagliato in Grecia, perché penso che l’onorevole Daul abbia una responsabilità nei confronti del partito Nea Dimokratia. Tuttavia, per quel che riguarda la giustizia, il gruppo S&amp;D ha anch’esso una responsabilità nei confronti di Papandreou e del suo governo. Per quanto sia lieta del voto di fiducia espresso ieri nei suoi confronti, anche il governo greco parteciperà alla decisione sui programmi di equità nella crisi. Il fatto che l’onere sia distribuito in maniera così disomogenea da gravare unicamente sulle fasce più basse della società, unitamente al fatto che in Grecia non è prevista alcuna tassazione sul capitale e l’evasione fiscale è un fenomeno anch’esso generalizzato, crea nel paese una situazione iniqua. La solidarietà nazionale rammentata poc’anzi deve anche portare l’élite greca, che in fin dei conti anche oggi sta approfittando della crisi, ad assumersi la propria parte di responsabilità.</p>
      <a text="(Applausi)"/>
      <p sl="de">Teniamo fede a tutto ciò che abbiamo già detto a più riprese sulla Grecia. Tempi più lunghi, finanziamenti più favorevoli e, a nostro avviso, anche una ristrutturazione graduale, sistematica e sicura del debito. Considero un’espressione dell’incompetenza della leadership politica dell’Unione il fatto che, per timore delle agenzie di rating del credito, non si attui ciò che abbiamo riconosciuto essere giusto, ovverosia il fatto che anche i creditori privati debbano condividere l’onere. Il problema che ci ha portati alla crisi continua pertanto a essere il fattore dominante e sinora non abbiamo potuto contare su alcuna leadership politica per affrontarlo. Questo, a mio parere, è il tema principale da discutere alla riunione del Consiglio europeo dei prossimi giorni.</p>
      <p sl="de">Presidente Barroso, le auguro buona fortuna per il suo piano su una tassazione più equa come soluzione per superare la crisi. Non so se lei stia ancora perseguendo l’idea della tassa sulle transazioni finanziarie. Noi siamo ancora favorevoli. Il nostro Parlamento si è espresso molte volte a suo favore. Ritengo inoltre, però, che evasione fiscale, bonus iniqui e tutti i fattori che hanno contribuito a causare il crollo finanziario non siano stati ancora affrontati, e questa è anche una vostra responsabilità. Grazie per l’attenzione.</p>
    </intervention>
    <intervention id="3-044-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, analizzando l’attuale situazione della Grecia possiamo trarre qualche insegnamento. Le richieste di austerity, così come l’esortazione a svendere quello che resta dell’argento di proprietà dello Stato, non salveranno la Grecia. Tutto però continua come prima. Prima di richiedere impegni, si esigono ulteriori misure di austerity e privatizzazioni. Nel contempo, si tenta ancora, attraverso il semestre europeo, di proporre questa esperienza fallimentare come modello per gli Stati membri.</p>
      <p sl="de">L’intera situazione si è spinta talmente oltre da indurci a prendere in esame la creazione di un’agenzia di privatizzazione sul modello della tedesca Treuhand. Onorevole Lange, l’agenzia Treuhand tedesca ha fatto diverse cose positive. Ha però portato anche a una massiccia deindustrializzazione e uno sperpero dei beni di Stato, le cui conseguenze sono ancora palpabili. Non intendo ovviamente affermare con arroganza che si tratta di errori di altri.</p>
      <p sl="de">Miliardi di aiuti aggiuntivi per la Grecia senza un chiaro cambiamento di rotta sono soltanto una rete di sicurezza per le banche. Al riguardo, possiamo anche fare a meno della partecipazione volontaria del settore privato, così ci viene detto. In tal caso, replicherei che è una bella spanciata politica.</p>
      <p sl="de">Le cose non faranno che andare avanti come prima. L’unica alternativa, a mio parere, è un cambiamento radicale della nostra politica economica e finanziaria, ma ci manca il coraggio di farlo. Le cause della crisi non vengono affrontate. Qui sta il problema. Ci manca il coraggio per instaurare più democrazia e trasparenza e condurre meno attività politica a porte chiuse. Ciò mette a repentaglio l’idea europea e permette al miope nazionalismo di guadagnare terreno.</p>
      <p sl="de">Chiederei che il vertice trasmetta segnali chiari, ma il segnale non deve essere “andiamo avanti come prima”.</p>
    </intervention>
    <intervention id="3-045-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Signor Presidente, ogni volta che chiedo al Presidente Barroso qual è il suo piano B, risponde che non serve un piano B.</p>
      <p sl="en">Presidente Barroso, ogni volta che anticipo che un paese è sull’orlo di una crisi che ne imporrà il salvataggio, lei risponde “no, non esiste alcun problema”. Ed eccoci qui, sull’orlo del secondo salvataggio greco, e lei dice “non c’è alternativa”. Dobbiamo continuare a percorrere questa via. Dobbiamo ignorare il fatto che il mercato obbligazionario spagnolo ci sta segnalando che sarà il prossimo. In che situazione complicata ci avete messi. Avete sbagliato ogni previsione sull’euro e oggi ci dite che questo pacchetto porterà la Grecia sulla giusta via della crescita, anche se così non è. La porterà invece sulla via di un terzo salvataggio che dovremo discutere nell’arco di qualche mese.</p>
      <p sl="en">Non posso negare che mi addolora profondamente vedere il paese che di fatto ha inventato la democrazia tiranneggiato da voi e dal Fondo monetario internazionale, sempre più disgustoso. Mi addolora profondamente vedere il suo popolo costretto ad accettare questo pacchetto di austerity. Deve accettare che la sua economia venga tagliata al punto tale da sprofondare in una depressione economica totale. Al popolo viene detto che non esistono alternative; è una forma di sado-monetarismo che lo sta esasperando. La gente manifesta per le strade, scoppia la violenza e francamente credo che la situazione possa soltanto peggiorare. L’avete privata non solo del denaro, bensì anche della democrazia.</p>
      <p sl="en">Ciò che degli europei bravi, veramente bravi, farebbero sarebbe fornire un’alternativa per aiutare i greci a risanare la propria moneta, consentire loro di svalutarla e permettere loro di rinegoziare i propri debiti, visto che il loro rapporto debito-PIL ha superato il punto di non ritorno. Allora, e soltanto allora, veri pacchetti di austerity potranno realmente funzionare. Soltanto allora il popolo greco accetterà di dover subire i tagli proposti. Se dovessimo continuare a perseguire le attuali scelte, sarebbe la via per il disastro sociale ed economico.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149, paragrafo 8, del regolamento)"/>
    </intervention>
    <intervention id="3-046-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">(Signor Presidente, vorrei chiedere all’onorevole Farage se sa a quanto ammonta il debito estero del Regno Unito e se crede che il Regno Unito, come isola, possa gestirsi autonomamente.</p>
    </intervention>
    <intervention id="3-047-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">(Signor Presidente, il Regno Unito ha vissuto questa esperienza esattamente vent’anni fa. Facevamo parte del meccanismo dei tassi di cambio. Eravamo intrappolati nel tentativo di stabilizzarci rispetto al marco tedesco con tassi di interessi doppi rispetto a quelli che avrebbero dovuto essere.</p>
      <p sl="en">Ciò è costato inutilmente la perdita del posto di lavoro per un milione di britannici. Per fortuna, siamo usciti dal meccanismo dei tassi di cambio, i tassi di interesse sono scesi e negli anni Novanta abbiamo vissuto un momento favorevole.</p>
      <p sl="en">Non è possibile fondere economie diverse con tassi di crescita differenti e diversi modelli di scambio nel mondo. Abbiamo tratto i nostri insegnamenti. Grazie a Dio, non abbiamo aderito all’euro. Chi lo ha fatto temo che al momento sia intrappolato in una prigione economica.</p>
    </intervention>
    <intervention id="3-048-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, lo scorso martedì il Presidente Barroso ha detto che la Grecia poteva contare sul sostegno europeo. “L’Europa ci sarà”, ha detto.</p>
      <p sl="nl">Su che cosa basa in realtà tale potere il Presidente Barroso? Non è forse vero che gli aiuti finanziari alla Grecia sono espressamente vietati dal trattato di Lisbona? Non è forse vero che i parlamenti nazionali devono approvare singolarmente tali aiuti? Non è forse vero che hanno anche la facoltà di dire “no”?</p>
      <p sl="nl">Il potere della Commissione si espande sempre più. È tempo di arginarlo. La Commissione si considera il governatore di tutti i paesi europei, il decisore ultimo sotto la leadership del Presidente Barroso. Il Presidente Barroso non è stato eletto democraticamente. Nessun cittadino europeo ha votato per quest’uomo. Ho soltanto un termine per definire un governo che esercita il proprio potere in modo non democratico e questo termine è “dittatura”. Una dittatura burocratica che vuole soggiogare i greci ed esercitare la propria autorità anche nei Paesi Bassi. È inaccettabile che il Presidente Barroso decida se i Paesi Bassi devono concedere aiuti. Esiste un solo organismo che può decidere se i Paesi Bassi devono aiutare la Grecia ed è il parlamento olandese.</p>
      <p sl="nl">La concessione di aiuti alla Grecia è inutile. Danneggia l’economia olandese e i cittadini olandesi. Al riguardo, il Presidente Barroso aveva effettivamente ragione. Dopo tutto, martedì egli stesso ha affermato che, anche se il debito greco scomparisse per magia, il problema non sarebbe risolto.</p>
      <p sl="nl">Il vertice europeo non può giungere di fatto ad altre conclusioni. L’unica soluzione a lungo termine del problema consiste nel reintrodurre la dracma in Grecia, valuta che potrebbe essere poi svalutata in maniera indipendente. In questo modo, gli altri Stati membri non dovrebbero pagare il conto.</p>
    </intervention>
    <intervention id="3-049-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Signor Presidente, vorrei soltanto rispondere a due domande concrete che mi sono state poste.</p>
      <p sl="unknown">Non mi addentrerò in questa discussione ideologica contro l’Europa in cui, consentitemi di dirlo, è interessante vedere l’estrema destra e l’estrema sinistra unite contro l’euro e il progetto europeo. Per questo voglio rivolgermi ancora una volta a tutte le forze democratiche in Europa, in questo Parlamento, in Grecia, affinché si uniscano in un consenso per fare tutto il possibile al fine di assicurare crescita e prosperità in Europa.</p>
      <p sl="unknown">Le due domande concrete riguardavano la tassa finanziaria e la nostra posizione sulla maggioranza qualificata inversa.</p>
      <p sl="unknown">In merito alla tassa finanziaria, desidero confermare che la proposta che la Commissione formulerà probabilmente in ottobre riguarderà una tassa sulle transazioni finanziarie. Abbiamo svolto una valutazione di impatto. Riteniamo che vi siano due possibilità: una tassa sulle transazioni finanziarie e una tassa sulle attività finanziarie. Ora abbiamo deciso di avanzare una proposta per una tassa sulle transazioni finanziarie e un motivo che spiega tale decisione è il fatto che non esiste un equivalente dell’IVA per le transazioni finanziarie. Presenteremo dunque la proposta entro ottobre.</p>
      <a text="(Applausi)"/>
      <p sl="unknown">La seconda questione è stata sollevata dall’onorevole Verhofstadt. Desidero chiarire che la Commissione appoggia il Parlamento in merito alla votazione a maggioranza qualificata inversa. Abbiamo sostenuto la vostra posizione ambiziosa. Nel contempo, e il collega Rehn avrà l’opportunità di parlarvene nel corso del pomeriggio, rivolgeremo un veemente appello a Parlamento e Consiglio per vedere se è possibile pervenire a un accordo definitivo in quanto riteniamo anche che, grazie alle posizioni del Parlamento, si siano compiuti grandi progressi per quel che riguarda il pacchetto attualmente all’esame.</p>
      <p sl="unknown">Intendo complimentarmi con voi parlamentari, coloro che si sono maggiormente dedicati alla questione, nonché con la Presidenza ungherese del Consiglio perché anche il suo operato è stato importantissimo. Alla fine, desidero dire a voi tutti che in termini di responsabilità, vista l’attuale situazione, il costo della mancanza di un accordo al riguardo sarà estremamente elevato.</p>
      <p sl="unknown">La Commissione sostiene l’approccio comunitario e appoggia la massima ambizione possibile, orientamento che mi pare voi stessi stiate stabilendo.</p>
      <p sl="unknown">Queste sono le risposte concrete alle domande altrettanto concrete che mi sono state rivolte.</p>
    </intervention>
    <intervention id="3-050-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, signora Presidente in carica del Consiglio, signor Presidente della Commissione, onorevoli colleghi, molto è stato già detto per quel che riguarda la Grecia. Vorrei soltanto aggiungere due riflessioni al riguardo.</p>
      <p sl="de">La prima è che, nonostante tutta la preoccupazione e il timore della gente, non dobbiamo perdere di vista i principi. I due principi che definiscono l’Europa sono la solidarietà, principio che vogliamo sia rispettato, e il senso di responsabilità individuale, il che significa che i greci e tutti coloro che ricevono atti di solidarietà devono assumersi essi stessi le proprie responsabilità.</p>
      <p sl="de">La seconda è che si è parlato del grande banco di prova per l’Europa e della preoccupazione che il progetto possa eventualmente fallire e i vecchi fantasmi, che pensavamo di aver scacciato, possano ritornare nell’Unione europea. Vorrei ribaltare tutto questo e guardarlo sotto una luce positiva. Non dovremmo parlare soltanto dei problemi, bensì anche dei successi. Dovremmo dire, per esempio, che alcuni Stati baltici sono riusciti a superare la crisi e, grazie al sostegno europeo, il prossimo anno l’Irlanda riuscirà a tornare sui mercati obbligazionari. Questa potrebbe anche essere una grande opportunità per dimostrare alla gente che siamo più forti insieme che da soli.</p>
      <p sl="de">In tale contesto, è alquanto difficile affrontare il secondo problema importante per la riunione del Consiglio, vale a dire quello della migrazione. Vi è tuttavia un interessante punto di unione che collega le due questioni perché in relazione al tema della migrazione, in particolare Schengen, vediamo operare lo stesso principio, ossia quello che uno dei più importanti successi dell’Europa ora viene rimesso in discussione a causa dell’egoismo nazionale. Sono certo che abbiamo tutti visto i dati che indicano come in Italia siano giunti 18 000 profughi. Tutti sappiamo però che per l’Italia 18 000 profughi non rappresentano un onere particolarmente gravoso, visto che il doppio di profughi è stato accolto lo scorso anno dal solo Belgio. Non è dunque stato giusto che l’Italia abbia reagito come ha fatto. Si è trattato di un’azione politica interna del ministro delle Riforme italiano, Umberto Bossi. Per poche centinaia di persone, la Francia ha risposto reintroducendo controlli alle frontiere e anche questo è accaduto per ragioni politiche interne. Pure in Danimarca le ragioni sono state di natura politica interna.</p>
      <p sl="de">Vorrei dunque che dalla riunione del Consiglio venissero trasmessi segnali chiari. Quando si discute la questione della migrazione e di Schengen, i capi di Stato e di governo dell’Unione europea devono rispondere con il messaggio chiaro che non vogliamo egoismi nazionali, specialmente in tale ambito. Vogliamo invece difendere il grande successo che un’Europa libera rappresenta. Presidente Barroso, per questo lei avrà sicuramente il sostegno del Parlamento.</p>
    </intervention>
    <intervention id="3-051-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">(Signor Presidente, signora Presidente in carica del Consiglio, signor Presidente della Commissione, vorrei in primo luogo dire qualche parola su un tema che mi sta a cuore, che è ovviamente quello della Croazia. Spero che riusciremo a prendere la decisione di permettere ora alla Croazia di essere realmente accettata nell’Unione europea. La Commissione ha svolto il proprio ruolo in tale ambito, e mi riferisco al Commissario Füle e allo stesso Presidente della Commissione, così come lo ha svolto la Presidenza ungherese. Sarebbe un segnale positivo e importante per una regione problematica come i Balcani se il paese che ha portato perfettamente a compimento la propria missione fosse il prossimo ad aderire, e quando dico “portato a compimento la sua missione” non intendo che tutti i problemi siano stati risolti. Abbiamo da poco assistito ad alcune situazioni inaccettabili a Spalato in relazione alla marcia gay. È tuttavia importante che il governo si erga a difesa delle libertà fondamentali e dei diritti fondamentali.</p>
      <p sl="de">Permettetemi di aggiungere qualche parola sulla Grecia. Presidente Barroso, lei ha detto che sarà difficile dare una spiegazione ai cittadini se non dovessimo proporre una soluzione, per esempio in riferimento al pacchetto sulla governance economica. Nondimeno, Presidente Barroso, sarà anche difficile dare una spiegazione ai cittadini se dovessimo concentrarci soltanto sull’austerity. Lei ha parlato di crescita dicendo che occorre qualcosa per promuoverla, ma che cosa esattamente, Presidente Barroso? Non posso credere che l’austerity da sola porterà alla crescita se nel contempo non offriamo alternative. L’onorevole Verhofstadt ha citato alcuni problemi. Non sono soltanto gli economisti di sinistra. Per esempio, ieri, Le Monde , che non è un quotidiano di sinistra, nella sua rubrica economica lo ha affermato chiaramente: austerity da un lato – indubbiamente abbiamo bisogno di una serie di restrizioni – ma dall’altro anche crescita e investimenti.</p>
      <p sl="de">Quando si parla di privatizzazioni, signor Presidente della Commissione, ora lei sa esattamente come costringere la Grecia a operare una serie di rapide privatizzazioni. L’onorevole Bisky lo ha sottolineato: in Grecia si sta svendendo. Dobbiamo però dare alla Grecia il tempo di privatizzare ciò che è saggio privatizzare ricevendo una somma di denaro commisurata alla privatizzazione.</p>
      <p sl="de">In secondo luogo, va anche detto che parte del denaro va investita. Se affermate di voler svincolare risorse e fondi regionali nel quadro dei fondi strutturali, è necessario abbandonare l’obbligo di cofinanziamento perché altrimenti la Grecia non sarà in grado di utilizzare tali risorse. Sono tutte proposte che attendiamo dalla Commissione, Presidente Barroso. Siamo favorevoli a una politica frugale e al risparmio laddove necessari, così come siamo favorevoli a restrizioni e misure di ristrutturazione. Ma tutto questo non funzionerà senza crescita.</p>
      <p sl="de">Alla fine, se andiamo avanti come adesso, non salveremo la Grecia né le nostre banche, così come non salveremo i nostri contribuenti; finiremo invece nel caos.</p>
      <p sl="de">Pertanto, signor Presidente della Commissione, e questo vale anche, ovviamente, per il Consiglio, oltre alle misure strutturali serve anche la crescita. Proposte in tema di crescita e occupazione sono fondamentali per il futuro della Grecia e anche per quello dell’Europa.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149, paragrafo 8, del regolamento)"/>
    </intervention>
    <intervention id="3-052-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">(Signor Presidente, vorrei chiedere all’onorevole Swoboda se concorda con l’idea che la crisi viene usata in alcuni Stati membri come strumento per privare di nascosto i cittadini dei loro beni. La vede anche lei in questo modo?</p>
    </intervention>
    <intervention id="3-053-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">(Signor Presidente, in tutti i paesi che vivono una crisi esistono problemi reali. Non ha alcun senso negarlo. La situazione può essere usata impropriamente da due lati. Può essere sfruttata, come stanno facendo per esempio alcune agenzie di rating del credito dando consigli che portano i paesi alla rovina; ma può anche essere usata impropriamente rilasciando dichiarazioni politiche secondo cui nulla andrebbe modificato. Se alcuni dimostranti, in Grecia come altrove, ritengono che nulla debba essere modificato e si possa andare avanti come prima si sbagliano. Siamo pertanto favorevoli a dare il nostro pieno sostegno alle misure proposte dal governo Papandreou, misure che sono un passo nella giusta direzione, per cui vanno sostenute, ed è ciò che alcuni sindacalisti in Grecia devono anch’essi riconoscere. L’unico modo per superare la situazione consiste nel perseguire contestualmente insieme una politica di crescita. Volevamo che questo fosse assolutamente chiaro. Evitiamo dunque abusi da ogni parte. È molto importante.</p>
    </intervention>
    <intervention id="3-054-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">(Signor Presidente, dopo il voto di fiducia ieri ad Atene con il risultato a tutti noto, il quotidiano tedesco Bild è uscito con il titolo “Il leader greco è sopravvissuto: l’Europa può tirare un sospiro di sollievo”. Devo dire che sono stato anch’io lieto dell’esito del voto, ma penso che sia decisamente prematuro tirare un sospiro di sollievo.</p>
      <p sl="de">Lo dico perché ora dobbiamo introdurre il sostanziale pacchetto di austerity entro la prossima settimana. Questo è il prossimo importante banco di prova. E anche allora saremo lontani dal poter tirare un sospiro di sollievo. Occorreranno ancora altri passi e misure prima che la crisi sia superata. Credo che quanto è stato detto in questa sede sia corretto. I greci hanno bisogno di vedere una luce alla fine del tunnel. Vorrei però anche aggiungere con estrema chiarezza che i cittadini dei paesi dai quali proviene la maggior parte degli aiuti hanno anch’essi bisogno di vedere quella stessa luce perché hanno l’impressione di dare, dare e dare senza fine. In Grecia, la gente ha l’impressione di risparmiare, risparmiare e risparmiare senza fine.</p>
      <p sl="de">Ecco perché una strategia di crescita è così importante. Ecco perché le privatizzazioni sono essenziali per l’apertura e la liberalizzazione di questa economia incancrenita. Ecco perché è giusto che promuoviamo e sosteniamo risolutamente la riduzione del debito pubblico in Grecia. La democrazia deve avallarlo. Ciò che sta accadendo a Samaras è assolutamente irresponsabile. È giusto però che si diano garanzie per gli investimenti, per esempio, così come è giusto svincolare i fondi comunitari inutilizzati, Presidente Barroso, e metterli a disposizione della Grecia perché in fin dei conti non sarà soltanto la Grecia a beneficiare di una maggiore crescita, bensì l’intera Unione.</p>
      <p sl="de">Se guardiamo un po’ più al futuro, un aspetto è anche importante: è necessario rafforzare il Patto di stabilità e crescita. Dobbiamo evitare future crisi ed è qui che interviene la questione della maggioranza qualificata inversa. Nessun cittadino della strada comprenderà che cosa realmente significhi. Per dirla in parole semplici, due sono i casi: o il Patto di stabilità e crescita conterrà questo strano elemento tecnico che ho appena menzionato, per cui avrà mordente, o non lo conterrà, nel quale caso non potremo appoggiare il pacchetto. La votazione a maggioranza qualificata inversa nella fase preventiva del Patto di stabilità e crescita è assolutamente essenziale per noi.</p>
      <p sl="de">Presidente Barroso, sono estremamente lieto di sentirla spiegare ancora una volta che la Commissione è esattamente della stessa idea. Vorrei che la Camera sostenesse fortemente il progetto.</p>
    </intervention>
    <intervention id="3-055-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">(Signor Presidente, la ringrazio onorevole Lambsdorff. Sono del parere che la Grecia abbia urgentemente bisogno di unità politica. Tutto parte però, come è ovvio, dalle proposte che saranno formulate nel paese, proposte che dovranno essere corrette. Vi sarà unità nel paese soltanto se vi sarà rinnovata fiducia nella sua élite politica ed economica. Affinché ciò sia possibile, le proposte formulate devono creare unità. La questione che vorrei tuttavia porre riguarda la coerenza, che desidererei vedere anche nel suo gruppo. Si chiedono euroobbligazioni, ma in Germania si è dichiarato che le euroobbligazioni sono una sorta di blasfemia. Dal suo gruppo nel parlamento tedesco è venuta la più grande opposizione a strumenti europei comuni …</p>
      <a text="(Il Presidente inter rompe l’oratore)"/>
    </intervention>
    <intervention id="3-056-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Onorevole Giegold, non può usare la procedura del cartellino blu se non intende porre una domanda. L’onorevole Graf Lambsdorff non è dunque tenuto a risponderle.</p>
    </intervention>
    <intervention id="3-057-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">(Signor Presidente, come greco vorrei ringraziare la Commissione europea, il Consiglio e il Parlamento europeo per il sostegno dato alla Grecia sino a ora. In particolare, vorrei ringraziare tutti coloro all’interno della Commissione che lavorano duramente da 18 mesi per risolvere la crisi greca.</p>
      <p sl="el">Oggi abbiamo parlato molto in Parlamento dell’Europa. Vorrei formulare soltanto un commento patriottico in quest’Aula multinazionale. Noi greci abbiamo dato all’Europa il suo nome e un apporto decisivo a ciò che definiamo “civiltà europea” e “valori europei”. Che cosa chiedono i politici greci e il popolo greco? Vi chiediamo rispetto e solidarietà. Che cosa possiamo promettere? Possiamo promettere che lavoreremo con grande impegno per rimettere in sesto il paese che abbiamo trascinato nell’odierna situazione. Questo è innanzi tutto un nostro problema e ne siamo noi i responsabili.</p>
      <p sl="el">Permettetemi di articolare tre proposte: …</p>
      <a text="(Il Presidente inter rompe l’oratore)"/>
    </intervention>
    <intervention id="3-058-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">(Signor Presidente, la presenza di un numero elevato di richiedenti asilo provenienti da Libia e Tunisia sarà all’ordine del giorno. La Tunisia è un paese che ha ribaltato il suo dittatore, per cui da che cosa fuggono i tunisini? Democrazia? Forse dovremmo aspettarci di vedere Ben Ali, dittatore da poco a riposo, in testa alla fila.</p>
      <p sl="en">La Libia è una zona di guerra. La gente però non diventa richiedente asilo soltanto perché vive in un paese pericoloso. Vi deve essere qualcosa in relazione alla persona specifica che la metta in pericolo. Il discorso sembra vertere sull’opportunità o meno che l’Italia o Malta li accolgano perché sono il primo paese che hanno raggiunto o la possibilità che siano accolti da altri Stati membri. La mia risposta è che non dovrebbero essere accolti né dagli uni né dagli altri e prima o poi debbano essere rimpatriati in Africa settentrionale.</p>
      <p sl="en">Se le norme comunitarie in materia di asilo stabiliscono che il solo fatto di affermare di essere un richiedente asilo basti per creare l’obbligo di accoglierli, tali norme vanno modificate. Le norme sono fatte dall’uomo e dall’uomo possono essere disfatte. Se ciò dovesse obbligare gli Stati membri e, di fatto, la stessa Unione europea a ripudiare altri accordi internazionali, che così sia. Gli Stati membri sono stati modificati fino a diventare irriconoscibili dalla migrazione. È giunto il momento di fermare questo flusso e incoraggiare un’inversione di tendenza.</p>
      <p sl="en">Anche l’adesione della Croazia è all’ordine del giorno. Quali passi saranno intrapresi dall’Unione per garantire che il referendum si tenga in maniera corretta, ambedue le parti vengano ascoltate e siano spese somme di denaro identiche? Sospetto che non sia previsto un referendum libero e regolare. Il paese annegherà nella propaganda comunitaria e quanti argomentano contro l’adesione della Croazia saranno esclusi dal dibattito.</p>
    </intervention>
    <intervention id="3-059-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">(Signor Presidente, la prossima riunione del Consiglio europeo riguarderà anche la fiducia. Siamo giunti a un momento storico. È storico perché identificheremo le sfide che l’Unione europea deve affrontare e alle quali oggi possiamo dare soltanto risposte responsabili, risposte che però sono strettamente intercorrelate.</p>
      <p sl="hu">A ogni modo, vorrei in primo luogo complimentarmi con la Presidenza ungherese per il grande lavoro svolto, lavoro per il quale la ringrazio. Vorrei in particolare ringraziare il ministro di Stato Győri, sempre e ovunque presente, per il suo operato. Ha fissato un calendario serrato che la Presidenza nel suo complesso è riuscita a rispettare, pur mantenendo un atteggiamento rispettoso del Parlamento, cosa per la quale ringrazio nuovamente la Presidenza.</p>
      <p sl="hu">Questo semestre è stato una vera e propria sfida perché non soltanto ha rappresentato un nuovo incarico per la Presidenza ungherese, ma nuovi erano anche gli stessi compiti. Pensiamo soltanto all’iniziazione e all’istituzionalizzazione del semestre europeo, e al “pacchetto dei sei” sulla governance economica, creato nell’ambito della procedura di codecisione, che comporterà un approccio economico radicalmente nuovo.</p>
      <p sl="hu">Vi sono grandi aspettative rispetto all’imminente riunione del Consiglio e ai problemi del pacchetto che devono ancora essere risolti attraverso un compromesso. Nel contempo, Consiglio e Parlamento hanno una responsabilità notevole nei confronti dell’accordo perché devono decidere se vogliono seguire le pratiche improprie che hanno portato all’indebolimento del Patto di stabilità e crescita e, indirettamente, anche alla crisi, oppure porre fine alla politica dei baratti e degli accordi a livello di Stati membri, dando finalmente spazio a un nuovo approccio in termini di politica economica che offra soluzioni europee comuni, sia costruito su norme stabilite insieme e completi infine l’aspetto integrazione della politica economica con un’Europa forte al centro. Cittadini, parlamenti nazionali e mercati si aspettano tutti che l’Unione europea forgi l’economia europea in maniera omogenea, seguendo norme universalmente accettate, per garantire la stabilità della moneta comune e tutelare efficacemente gli europei dalla crisi.</p>
    </intervention>
    <intervention id="3-060-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">(Signor Presidente, i membri del Parlamento europeo comprendono pienamente che la discussione sul Consiglio europeo prevista per il 23 e 24 giugno continui a concentrarsi sulla crisi perdurante e i problemi con i quali l’euro deve confrontarsi, oltre che sulla Grecia. Vorrei tuttavia unirmi a quanti hanno sottolineato che l’agenda non finisce qui. Abbiamo anche il dovere di discutere gli interrogativi sollevati in merito ad elementi fondamentali per lo spazio di libertà, giustizia e sicurezza, specialmente Schengen, che è probabilmente il bene più prezioso per la libera circolazione delle persone.</p>
      <p sl="es">Non possiamo permettere che al grido per la democrazia dilagato in tutta l’Africa settentrionale si risponda diversamente che con una risposta chiara e categorica. Tale risposta, inoltre, non potrà essere una riforma del trattato di Schengen. Dovrebbe invece corrispondere a un suo rafforzamento. Esistono precedenti che indicano chiaramente come, di fronte a pressioni migratorie brusche e inaspettate – si pensi per esempio alle Canarie, in Spagna, tra il 2004 e il 2006 – la risposta non possa consistere soltanto in più Europa, un’Europa migliore, ma debba anche comportare un contributo a sostegno della richiesta di maggiore democrazia nei paesi limitrofi.</p>
      <p sl="es">Sappiamo che Malta, Italia e Francia sono state bersaglio di queste pressioni, ma dobbiamo essere molto chiari quanto al fatto che il Consiglio deve fare la sua parte completando il pacchetto riguardante l’asilo, concludendo quello riguardante l’immigrazione, ultimando la riforma del regolamento Frontex e, non da ultimo, aggiornando la clausola di solidarietà contenuta nell’articolo 80 del trattato sul funzionamento dell’Unione europea, il che significa aggiornare la direttiva 2001/55/CE.</p>
      <p sl="es">Vorrei infine esprimere preoccupazione circa il messaggio trasmesso, volto a istituire un meccanismo di risposta che consenta la reintroduzione delle frontiere esterne dell’Unione in determinate circostanze straordinarie. Dobbiamo essere estremamente chiari in relazione a ciò di cui stiamo parlando e quale sarà la dimensione europea, in stretto riferimento con le istituzioni comunitarie, in maniera da non ritrovarci in una situazione pericolosa, se non addirittura controproducente.</p>
    </intervention>
    <intervention id="3-061-000" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">(Signor Presidente, dopo un’era di apertura, tolleranza ed entusiasmo per l’Europa, negli ultimi anni abbiamo assistito a un deterioramento della nostra unità e una divisione tra gli europei, anche in Aula, su temi come libera circolazione, immigrazione, interesse nazionale e, soprattutto, denaro.</p>
      <p sl="en">Purtroppo, questa crisi economica globale mette il luce il peggio delle nostre posizioni nazionaliste e populiste. Il caos delle dichiarazioni quotidiane sulla Grecia da parte di parti interessate e politici nazionali non fa che accrescere la confusione e creare ulteriore speculazione sui mercati. Il rischio di contaminazione di ogni Stato membro è un rischio concreto.</p>
      <p sl="en">Sebbene la Grecia abbia la sua parte di responsabilità nella crisi, anche i nostri leader europei hanno la propria. Se un anno fa l’Unione europea avesse dato prova di un impegno unificato e totale per aiutare la Grecia, ora non salteremmo da un piano di salvataggio a un altro.</p>
      <p sl="en">Non abbiamo bisogno di ulteriori soluzioni tecniche. Abbiamo bisogno di coesione, determinazione e unità perché stiamo conducendo una guerra psicologica e il mercato sta mettendo alla prova l’unità europea, non il piano di austerity greco.</p>
      <p sl="en">È fondamentale trasmettere un messaggio di sostegno e incoraggiamento univoco affermando che l’Europa supporta la Grecia.</p>
      <p sl="en">Dovremmo inoltre abbassare il tasso di interesse e dimostrare maggiore flessibilità nell’accesso ai fondi europei. La Grecia, dal canto suo, deve essere pronta anch’essa ad appropriarsi del suo destino. Benché riforme e misure di austerity siano indispensabili, dovremmo anche ricordare che a lungo termine non sono sufficienti per una ripresa. Dobbiamo ritornare ai principi di base, incoraggiare gli investimenti e promuovere la crescita.</p>
      <p sl="en">Spero che domani nessun leader manchi alla richiesta di solidarietà perché la Grecia è soltanto una pagina di un libro che è l’Europa, per cui se siamo al fianco della Grecia, siamo al fianco dell’Europa.</p>
    </intervention>
    <intervention id="3-062-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, sulla Grecia direi che basta sentire quello che si è discusso per capire a che punto sia la governance europea. In realtà è una navigazione a vista, senza obiettivi precisi. Non ci è stato detto niente su cui se io fossi un cittadino greco – magari un lavoratore greco o un piccolo imprenditore greco in rovina – farei tutti gli scongiuri possibili.</p>
      <p sl="it">Per quanto riguarda l'immigrazione, ho sentito rimproverare l'Italia che non vorrebbe accogliere. Ma la signora Malmström, poche ore fa, ha fatto una dichiarazione pubblica e ha detto che quando è iniziata la tragedia dell'esodo dalla Libia si sono impegnati tutti ad accogliere almeno ottocento profughi per paese. In realtà nessuno li accoglie e ha indicato il caso positivo della Norvegia. Sbarcano a Lampedusa, qualcuno a Malta, e ce li prendiamo solo noi. L'Italia li ha accolti, l'Italia. Parlavano del ministro Bossi e c'è anche il ministro dell'Interno Maroni, ministri di questa Lega razzista che li ha accolti. Fino a prova contraria questa è la verità.</p>
      <p sl="it">Infine il capitolo Croazia. È molto importante l'entrata della Croazia, ma è importante anche ricordare che il Papa ha ammonito i croati a stare attenti a una costruzione burocratica e centralista.</p>
    </intervention>
    <intervention id="3-063-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, è proprio la complessità, e se vogliamo la drammaticità, dell'ordine del giorno del Consiglio del 24 giugno che ci mette di fronte alla manchevolezza degli strumenti che abbiamo a disposizione.</p>
      <p sl="it">E cosa abbiamo a disposizione? Abbiamo a disposizione l'Unione europea. L'Unione europea, cioè una costruzione in progress , non compiuta, a cui tante volte la nostra fragilità e la nostra paura hanno impedito per l'appunto di compiersi. Abbiamo a disposizione l'Unione europea e non abbiamo a disposizione gli Stati Uniti d'Europa. Non abbiamo cioè a disposizione uno strumento che, in presenza della titubanza da parte dei governi nazionali, legata a logiche interne, si attiva per realizzare quella che può essere la soluzione dei problemi. Perché noi riusciamo ad avere finalmente a disposizione gli Stati Uniti d'Europa, occorre una leadership che sia anche dei governi nazionali, ma che sia soprattutto delle Istituzioni europee.</p>
      <p sl="it">Io credo – non c'è più il Presidente Barroso – che la sua prudenza gli abbia meritato la seconda elezione. Vorrei tanto votarlo per la terza volta, ma questa volta per il suo coraggio. Cioè, se una volta è stato rieletto per la sua prudenza, la terza volta vorrei rieleggerlo per il suo coraggio. Mi attendo quindi che, a fronte del drammatico ordine del giorno che dovrà affrontare il Consiglio il 24 giugno, sia la leadership della Commissione e delle Istituzioni europee a convincere i governi nazionali ad anteporre i nostri ideali a quelli che sono i nostri interessi.</p>
      <p sl="it">Credo che questa sia l'unica strada praticabile. Altrimenti, continueremo a fare discussioni in cui ci lagneremo del fatto che per ragioni interne magari il governo francese ha preso un'iniziativa su Schengen, o il governo italiano si è rifiutato di accogliere chicchessia, o il governo greco è ancora troppo fragile per poter veramente assumersi la responsabilità delle proprie scelte. Ma il problema è un altro: senza un chiarimento della natura politica del progetto europeo saremo incapaci di far fronte ai nostri problemi.</p>
    </intervention>
    <intervention id="3-064-000" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">(Signor Presidente, vorrei esordire aggiungendo i miei ringraziamenti a quelli espressi dall’onorevole Tzavela a parlamenti e cittadini europei per il sostegno che hanno dato e continuano a dare al mio paese, ringraziando a mia volta la collega per questa sua espressione.</p>
      <p sl="el">Come hanno dimostrato gli sviluppi degli ultimi giorni, la Grecia è determinata a proseguire nei suoi sforzi di ristrutturazione delle proprie finanze e promozione della riforma strutturale, sforzi che saranno coronati da successo. Tuttavia, affinché ciò accada, è necessario che due condizioni siano soddisfatte. La prima condizione è che dobbiamo essere capaci di dare alla gente non soltanto austerity, ma anche prospettive positive, prospettive di crescita, prospettive di occupazione e prospettive di nuova occupazione. La seconda condizione è che abbiamo bisogno di un clima di sicurezza e sostegno da parte dell’Unione europea, un clima di coesione politica perché, per tutta la crisi e, in particolare, nelle ultime settimane, abbiamo assistito a un dialogo pubblico informale tra capitali europee, Commissione europea e Banca centrale europea, con le agenzie di rating del credito nel ruolo di una sorta di strano arbitro, in merito al tanto discusso coinvolgimento del settore privato nel nuovo salvataggio greco.</p>
      <p sl="el">Questa strana sorta di arbitraggio non rende merito né all’Unione europea né all’unione politica. Dobbiamo mettere a tacere questa cacofonia perché soltanto in un clima di coesione politica possiamo sperare che si creino le giuste condizioni che permetteranno agli enormi sforzi profusi dal popolo greco di essere coronati da successo.</p>
    </intervention>
    <intervention id="3-065-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">(Signor Presidente, il grande interrogativo con il quale domani i leader dell’Unione dovranno confrontarsi è se sono all’altezza del compito di salvare i conseguimenti europei in termini di moneta comune e spazio di libera circolazione. “Più Europa” non è la risposta a tutto, ma su temi importanti come questi abbiamo bisogno di una capacità decisionale europea rafforzata. Accolgo con favore l’odierna dichiarazione del Presidente Barroso, molto più risoluta di quella rilasciata in occasione della nostra discussione su Schengen e l’immigrazione in maggio. Avrebbe dovuto poi leggere l’atto di rivolta a Italia e Francia come il collega Weber del gruppo PPE ha fatto precedentemente nel corso del dibattito.</p>
      <p sl="en">In un articolo eccellente apparso ieri sul Financial Times , Mario Monti ha deplorato sia l’eccessiva deferenza nei confronti dei grandi Stati membri sia la “cultura della cortesia” in Consiglio, il che significa che gli Stati membri si sono rifiutati di imputarsi reciprocamente responsabilità. Più crudamente io direi: “Ti gratto la schiena se tu gratti la mia”, il che è stato disastroso rispetto alla questione delle statistiche fraudolente della Grecia. Sui temi importanti ci occorre un potere di decisione e azione comunitario, ma abbiamo anche bisogno di onestà, senza la quale la reciproca fiducia è impossibile.</p>
    </intervention>
    <intervention id="3-066-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, per quanto riguarda l'immigrazione abbiamo visto che nessun paese può far fronte da solo a questa emergenza. È indispensabile che una politica di governo dei grandi flussi migratori si affianchi alla cooperazione allo sviluppo e preveda accordi multilaterali e bilaterali con i paesi di origine e di transito dei migranti.</p>
      <p sl="it">Purtroppo, come l'Italia sta sperimentando, i nuovi strumenti dell'azione europea esterna non sono stati utilizzati secondo lo spirito e l'ambizione dei trattati. Gli Stati membri in prima linea, infatti, hanno dovuto affrontare l'emergenza profughi con iniziative unilaterali, senza poter contare sulla solidarietà europea. Chiedo pertanto alla Commissione europea di definire in quali casi si possa parlare di "afflusso massiccio di sfollati" ai sensi della direttiva 2001/55/CE sulla protezione temporanea, stabilendo criteri precisi e misurabili che si possano tenere fermi. Questo chiarimento è importante per promuovere un'effettiva politica comune in materia migratoria e garantire il burden sharing .</p>
    </intervention>
    <intervention id="3-067-000" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">(Signor Presidente, anch’io vorrei complimentarmi sentitamente con il ministro Győri, Presidente in carica del Consiglio, per la sua Presidenza, come anche vorrei porgere il mio benvenuto al Vicepresidente della Commissione europea formulando due osservazioni.</p>
      <p sl="fr">La prima riguarda la Grecia. Penso che sia necessario consolidare la situazione finanziaria ed elaborare misure per promuovere la crescita. Per quel che riguarda il consolidamento finanziario, è chiaro che affrontare il passato pianificando il futuro è estremamente difficile. Propongo la creazione di una sorta di mediatore del credito, che potrebbe accogliere il debito inesigibile della Grecia in un’idonea struttura finanziaria o di scorporo. Poiché il consenso politico che abbiamo raggiunto non deve consentire perdite di capitale, perché non ripartire il debito della Grecia e permettere al suo governo di gestire il futuro mentre questo mediatore risolve essenzialmente il passato attraverso una ristrutturazione?</p>
      <p sl="fr">Quanto ai tassi di interesse, è necessario un contributo delle banche, che hanno ottenuto ingenti utili acquistando crediti al 16 per cento, per poi raddoppiare il capitale quando sono scesi all’8 per cento. Propongo altresì che si conduca un’indagine sulle transazioni finanziarie riguardanti il debito sovrano, indagine della quale potrebbe essere incaricata l’Autorità europea degli strumenti finanziari e dei mercati. Gli istituti di credito hanno in qualche misura fornito ciò che nel diritto francese definiamo una forma di assistenza sleale a una struttura eccessivamente indebitata. Si sono dunque rese colpevoli di condotta illecita arrecando danno, cosa della quale devono fare ammenda.</p>
      <p sl="fr">Per quel che riguarda la crescita, dobbiamo appoggiare il piano da un miliardo di euro proposto dal Presidente Barroso e dobbiamo attuare un piano di sviluppo adeguato per la Grecia. Sono favorevole all’idea formulata dall’onorevole Cohn-Bendit: perché non concentrarsi sulla spesa militare, che rappresenta il 4 per cento del PIL? Inoltre, se l’Unione europea potesse intervenire come arbitro tra Turchia e Cipro, penso che risparmieremmo alla Grecia il 2 per cento del suo PIL.</p>
      <p sl="fr">Queste sono le misure che contribuirebbero a introdurre un piano di sviluppo per la Grecia.</p>
    </intervention>
    <intervention id="3-068-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">(Signor Presidente, le mie aspettative rispetto all’imminente Consiglio sono piuttosto contenute perché la divisione regna sovrana nell’Unione europea: anziché decisionismo vi è esitazione, anziché solidarietà egoismo. Così funziona l’Europa adesso.</p>
      <p sl="pt">Analizziamo il caso della Grecia. Non intendo parlare del mio paese, il Portogallo, perché il nuovo governo è appena salito al potere. Tutto ciò che posso fare, pertanto, è augurargli il successo che merita per il bene dei portoghesi e dell’Europa. Parliamo dunque della Grecia. La Grecia non è come tutti gli altri paesi. È membro dell’Unione europea da decenni e appartiene al gruppo dell’euro. È importante ricordare che la Grecia è stata la culla della democrazia. Queste constatazioni dovrebbero bastare per trattare la Grecia con maggiore rispetto nell’Unione europea. I greci sono responsabili della tragica situazione che stanno vivendo, ma lo sono anche le istituzioni europee.</p>
      <p sl="pt">Il Primo ministro Papandreou ha fatto tutto quanto in suo potere per affrancarsi da questa difficile situazione. Con enorme coraggio e dignità ha adottato le misure di austerity, siano esse attuabili o meno. Ciò che sta accadendo in Grecia potrebbe accadere un giorno in Irlanda, Portogallo, Spagna, Belgio, Italia o Francia. Ho una domanda per le istituzioni europee: come possono i paesi in difficoltà sostenere gli scandalosi tassi di interesse imposti loro e nel contempo ridurre il disavanzo di bilancio e il debito pubblico promuovendo la crescita economica e creando occupazione? Non pensate che con questo genere di trattamento tali paesi corrano il rischio di morire non già della malattia, bensì della cura?</p>
      <p sl="pt">Questa non è la strada giusta. Occorre un piano concertato per difendere la moneta unica, combattere la speculazione sui debiti sovrani e denunciare le agenzie di rating, che sono le prime colpevoli della crisi che stiamo attraversando.</p>
    </intervention>
    <intervention id="3-069-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">(Signor Presidente, la prima precauzione da adottare se vogliamo evitare un incendio su vasta scala è smettere di giocare con il fuoco. Concordo con il Presidente Barroso quando afferma che il governo greco deve adoperarsi al meglio per rimettere a posto le cose in modo che l’Unione europea possa, a sua volta, agire. In altre parole, la Grecia deve riconquistarsi la propria credibilità.</p>
      <p sl="fr">La stessa esortazione a un comportamento responsabile non andrebbe rivolta a tutti i governi dell’Unione? I leader politici sono tutti consapevoli dell’impatto delle dichiarazioni rilasciate sulla Grecia negli ultimi 18 mesi? È giunto il momento che il Consiglio europeo domani ponga fine alla discordia tra i suoi membri.</p>
      <p sl="fr">Quattro elementi sono indispensabili per evitare che la crisi greca scateni il tanto temuto effetto domino nell’intera zona euro: in primo luogo, una Grecia unita con un piano di risanamento economico e di bilancio; in secondo luogo, un’Unione europea e un gruppo dell’euro uniti dallo stesso obiettivo; in terzo luogo, un po’ più di tempo di quanto inizialmente previsto per le privatizzazioni; in quarto luogo, una solidarietà correttamente interpretata, che comprenda non soltanto nuovi prestiti, ma anche, e soprattutto, l’assistenza tecnica di tutti i partner e, specialmente, della Commissione.</p>
    </intervention>
    <intervention id="3-070-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">(Signor Presidente, innanzi tutto devo dire che mi aspetto una decisione estremamente responsabile da parte di questo Consiglio europeo, soprattutto alla luce del clima economico che abbiamo vissuto nelle ultime settimane. È necessario che sia più responsabile dell’ultimo Consiglio, che ha cercato di rinviare un problema per tre mesi soltanto in ossequio al calendario elettorale. Ciò che mi aspetto da tale processo decisionale responsabile è essenzialmente che la gente si renda conto che i problemi economici e finanziari sono fondamentali e decisivi per l’Europa, ma sono asserviti allo scopo primario dell’Unione, che è quello di mantenere la pace.</p>
      <p sl="pt">Se assumiamo nei confronti dei problemi un approccio che induce soltanto gli Stati membri a iniziare ad avere sfiducia l’uno nell’altro, seminare sfiducia tra i vari Stati, creare ed esacerbare le differenze e le rivalità tra Stati settentrionali e meridionali, Stati centrali e periferici, il risultato finale sarà il declino dell’Unione europea.</p>
      <p sl="pt">Credo che la posta in gioco in questo Consiglio europeo, prescindendo dalle soluzioni tecniche o dai disaccordi politici, sia capire se vogliamo o meno che il progetto europeo continui a essere un modello valido per una strategia di pace in Europa. Penso che questa sia la posta in gioco.</p>
      <p sl="pt">Ciò che noto negli interventi di molti leader, siano essi provenienti da paesi in difficoltà o da paesi che pagano e sono contributori netti, è un parlare irresponsabile che spesso si richiama anche ad alcune caratteristiche estremamente negative delle loro nazionalità. Per questo e soltanto per questo, mi appello al senso di responsabilità dei leader di governo europei affinché formulino soluzioni che permettano all’Europa di affrancarsi da tale situazione risolvendola.</p>
    </intervention>
    <intervention id="3-071-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, paura e diffidenza reciproca – come diceva qualche attimo fa il collega Mauro – sono i sentimenti che stanno guidando le scelte dei governi europei sulla crisi.</p>
      <p sl="it">L'Europa mi sembra quella squadra di calcio che sta perdendo 2-0 e i cui giocatori pensano di poter recuperare senza passarsi più il pallone e cercando di fare i gol da soli. Ma da soli non si vince nessuna partita. Nemmeno se ci fossero Maradona e Pelé vincerebbero da soli la partita della crisi. La crisi greca in principio era arginabile. Siamo invece andati avanti e siamo ad un punto difficilissimo, che va affrontato mettendo una volta per tutte da parte dannose gelosie e ricette economiche fallimentari.</p>
      <p sl="it">Diciamo la verità, ammettiamo che molti degli attuali governanti nazionali si stanno dimostrando dei leader di serie B. Non riescono a capire che la colpa della crisi non è certo della Grecia, né tantomeno della situazione dei debiti sovrani, ma di mercati finanziari fino all'altro giorno non regolati. E allora i governi ci ripropongono la solita polpetta avvelenata: risaniamo i conti pubblici e poi vediamo chi rimane vivo. Ma non rimarrà vivo nessuno! E soprattutto non rimane viva la parte vitale della società europea! È necessario invece puntare alla crescita, puntando e concentrando le risorse sulla ricerca, sulla formazione e sulle grandi reti e innescando un meccanismo virtuoso.</p>
      <p sl="it">Infine, sull'immigrazione noi diciamo delle cose con chiarezza: Schengen non si tocca, al più può essere rafforzato, ma non si tocca perché è una conquista irrinunciabile che tiene in piedi l'Unione europea. Dobbiamo governare da Bruxelles i flussi migratori secondo una logica che premia l'inclusione, la solidarietà e la sicurezza.</p>
    </intervention>
    <intervention id="3-072-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">(Signor Presidente, il Consiglio porrà fine alla Presidenza ungherese. L’impegno profuso da tale Presidenza va elogiato per aver chiuso importanti dossier, tra cui alcuni molto controversi.</p>
      <p sl="ro">Questa è una riunione molto importante perché si vedrà se il semestre europeo sarà attuato. Gli Stati membri dovranno porre in essere le raccomandazioni per evitare che la stabilità sia messa a repentaglio. È giunto il momento per gli Stati membri di dimostrare il proprio impegno responsabile per rispettare il nuovo meccanismo.</p>
      <p sl="ro">Occorrono programmi di stabilità o convergenza e programmi di riforma nazionali, ma non sono sufficienti. È necessario giungere a un accordo sul significato di governance economica. Il Parlamento è pervenuto a un compromesso con grande sforzo, compromesso che spero sarà sostenuto dal voto di domani. Ora tocca al Consiglio adottare questo pacchetto di importanza fondamentale per l’Unione.</p>
      <p sl="ro">Lo spazio Schengen è stato di recente oggetto di molte discussioni. Ovviamente il meccanismo di valutazione deve essere rivisitato. Reintrodurre unilateralmente le frontiere non è una soluzione. Se uno Stato membro non è in grado di assolvere le proprie responsabilità rispetto alle frontiere esterne, occorrono misure di sostegno e il coinvolgimento di Frontex.</p>
      <p sl="ro">Se la situazione non si risolve, il Consiglio, su suggerimento della Commissione, può decidere a maggioranza qualificata di reintrodurre i controlli alle frontiere per un lasso di tempo limitato. Credo che reintrodurre unilateralmente le frontiere, come sta accadendo adesso, non sia una soluzione.</p>
      <p sl="ro">L’adozione della relazione della Presidenza sugli strumenti per promuovere l’inclusione dei rom nell’Unione europea e delle conclusioni riguardanti il lancio della strategia comunitaria per la regione danubiana può rappresentare un passo importante nell’attuazione di queste politiche fondamentali per l’Unione.</p>
    </intervention>
    <intervention id="3-073-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">(Signor Presidente, la debolezza del Patto di stabilità è stata uno dei fattori di questa crisi economica, sempre più grave, trasformatasi in crisi di credibilità.</p>
      <p sl="en">Nessuno è esente da colpe al riguardo. Ora siamo arrivati a una situazione di emergenza in cui solidarietà e responsabilità sono tutto ciò che conta, ma solidarietà non significa soltanto tutti per uno. Significa anche, per converso, uno per tutti. Ogni Stato membro deve assumersi la responsabilità della proprietà della nostra Unione e iniziare ad agire per il bene comune dell’Europa.</p>
      <p sl="en">Abbiamo bisogno di più Europa e più Europa significa più disciplina, comprese misure concrete contro quanti continuano a violare le norme.</p>
      <p sl="en">Per ristabilire la credibilità della zona euro, il ruolo della Commissione deve diventare sia più forte sia più indipendente nell’esercizio della governance economica e nella conduzione della sorveglianza. La Commissione ha bisogno di un mandato per valutare la situazione economica degli Stati membri in maniera da poter formulare per tempo raccomandazioni e avvertimenti.</p>
      <p sl="en">La questione fondamentale sarà tuttavia la volontà politica abbinata alla capacità di comminare sanzioni. La loro applicazione dovrebbe diventare la regola, non oggetto di contrattazione politica. Il ruolo del Consiglio dovrebbe essere debitamente limitato nelle procedure che portano a potenziali sanzioni. La credibilità dell’Unione può essere ristabilita migliorando la qualità delle statistiche, escludendo in futuro qualunque manipolazione e falsificazione dei dati fiscali.</p>
      <p sl="en">Il mio paese, l’Estonia, si è confrontato con una profonda crisi economica tre anni fa. Abbiamo tuttavia agito, riequilibrato il bilancio e aderito alla zona euro. Anche la Lettonia ha agito ed è evidentemente di nuovo in carreggiata.</p>
      <p sl="en">Tutti per uno, uno per tutti. Noi tutti dobbiamo agire nella riforma delle nostre società. Tagliare le spese è doloroso, ma resta l’unico modo per tornare alla crescita e alla stabilità.</p>
    </intervention>
    <intervention id="3-074-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">(Signor Presidente, oggi abbiamo molto sentito parlare di dare, dare e dare, tagliare, tagliare e tagliare. A questo mix vorrei aggiungere un’altra dimensione, ossia “prendere, prendere e prendere”. Mi riferisco in particolare al tasso di interesse addebitato dalla BCE al mio paese, l’Irlanda. Stiamo combattendo accanitamente per raggiungere i nostri obiettivi rispetto al salvataggio. Ma questo non ci aiuta.</p>
      <p sl="en">Per fortuna, il Parlamento europeo e la Commissione si rendono conto che siamo trattati in maniera ingiusta e iniqua. Imputare un tasso di interesse come quello che ci viene addebitato è come legare una pietra al collo di una persona che sta annegando mentre si manda una scialuppa a salvarla.</p>
      <p sl="en">Vorrei chiedere, in particolare domani, che il Consiglio riduca il tasso di interesse applicato all’Irlanda. Se dovesse farlo, torneremo alla crescita, assolveremo i nostri impegni e saremo una grande nazione, nuovamente parte dell’Europa.</p>
    </intervention>
    <intervention id="3-075-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">(Signor Presidente, il Consiglio europeo auspicabilmente avallerà i tre obiettivi riusciti della Presidenza ungherese: strategia per il Danubio, strategia per i rom e conclusione dei negoziati di adesione con la Croazia. Il principale obiettivo, tuttavia, sarebbe l’adozione del “pacchetto dei sei”, il pacchetto legislativo sulla governance economica. Esperti e diplomatici ungheresi meritano il massimo elogio per il grande lavoro svolto perché sono riusciti a ridurre notevolmente i problemi tra Consiglio e Parlamento europeo. Per sbloccare i negoziati, ora a un punto morto, il governo ungherese deve raggiungere compromessi ai massimi livelli possibili. Se il governo di Viktor Orbán abbia abbastanza capitale politico per farlo è però ancora in dubbio. Il ministro dell’Economia nazionale Matolcsy, che prima ha attaccato duramente e apertamente il semestre europeo, è in grado di argomentare credibilmente a favore del rafforzamento della governance economica? Spero che in Consiglio si riesca veramente a rovesciare la situazione. L’Europa ha bisogno che la governance economica venga introdotta quanto prima.</p>
    </intervention>
    <intervention id="3-076-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">(Signor Presidente, ciò che la grave situazione economica e sociale che coinvolge diversi Stati membri dell’Unione merita dall’imminente Consiglio europeo di giugno è una valutazione estremamente attenta, una profonda riflessione sulle cause e un’accettazione della responsabilità per le politiche sempre più neoliberali dell’Unione, come le privatizzazioni e la svalutazione del lavoro, che stanno causando più disparità sociali, maggiore divergenza economica e più disoccupazione, povertà ed esclusione sociale. I membri del Consiglio sono indifferenti alla lotta dei lavoratori e dei normali cittadini e, purtroppo, ciò che stanno proponendo consiste nel rendere permanenti le politiche neoliberali che hanno già portato a gravi crisi in Grecia e Irlanda e stanno minacciando Portogallo e altri Stati membri.</p>
      <p sl="pt">Alla fine, ciò che stanno cercando di fare è rendere più semplice l’ottenimento di maggiori profitti dal capitale e da una speculazione finanziaria più spinta sempre a spese degli stessi gruppi: lavoratori, piccole e medie imprese, agricoltori e cittadini colpiti dai tagli degli investimenti e dalle politiche di austerity.</p>
    </intervention>
    <intervention id="3-077-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">(Signor Presidente, l’attuale politica migratoria dell’Unione ha fallito. Un esempio ci è dato dai piani della Commissione per i cosiddetti partenariati di mobilità volti a dare una parvenza di legalità all’afflusso di masse di persone dall’Africa settentrionale. La signora Commissario Malmström ha dichiarato molte volte che l’Europa è chiaramente dipendente dall’immigrazione dall’Africa settentrionale. Tuttavia, il fatto che molti Stati membri debbano confrontarsi con livelli elevati di disoccupazione, specialmente tra i giovani, viene deliberatamente ignorato. In Libia, la popolazione si è raddoppiata negli ultimi 20 anni. Pertanto, se si aprissero i cancelli dell’Africa settentrionale, la pressione sul mercato del lavoro europeo aumenterebbe ulteriormente. Non abbiamo quindi bisogno di più immigrazione dall’Africa settentrionale, bensì piuttosto di un duro colpo di freno all’immigrazione. In tale contesto, i nostri cittadini non vogliono partenariati di mobilità; vogliono partenariati di rimpatrio. I nostri concittadini non vogliono frontiere aperte; vogliono la reintroduzione dei controlli e il rafforzamento di Frontex. Anche questo dovrà essere considerato in occasione dell’imminente riunione del Consiglio quando si discuterà di “progressi” a livello di politica di immigrazione.</p>
    </intervention>
    <intervention id="3-078-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">(Signor Presidente, abbiamo dedicato quasi tutto il tempo alla discussione sulla crisi della Grecia, e giustamente così è stato perché il problema è enorme. Eppure, durante il dibattito di ieri, il Presidente Barroso ci ha anche chiesto appoggio sulla questione di Schengen. Il fatto che il Presidente Barroso ci abbia chiesto in Parlamento il nostro sostegno significa che prevede una situazione estremamente difficile e negoziati complessi con i capi dei vari governi. Vorrei dire che lo spazio Schengen con la libertà di movimento in Europa che ci offre è stato un simbolo di libertà e dell’Unione europea, nonché uno dei beni più preziosi e dei maggiori meriti dell’Unione europea per me personalmente, come polacco, così come per tutto il popolo del mio paese. Non possiamo permettere che questa libertà sia limitata né che lo spazio Schengen sia smantellato perché sono proprio decisioni e politiche di questo genere che determinano il modo in cui l’Unione viene percepita. Chiederei dunque non soltanto che il sistema Schengen sia difeso, ma anche che Romania e Bulgaria vi vengano inserite, o meglio coinvolte, quanto prima.</p>
    </intervention>
    <intervention id="3-079-000" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">(Signor Presidente, è stato per me motivo di grande soddisfazione durante l’odierno dibattito osservare i due campi emersi rispetto alle ragioni che si celano dietro questa situazione e le raccomandazioni, ossia i neoliberali da un lato, la sinistra dall’altro. È evidente che dopo tanti mesi di dibattiti sulla situazione in Europa, siamo giunti alla conclusione, in primo luogo, che la minaccia è notevole e, in secondo luogo, che è indispensabile collaborare. In relazione a ciò, sono stato lieto di sentire il Presidente Barroso affermare oggi che sarà presentata una proposta concernente una tassa sulle transazioni finanziarie. Mi compiaccio per tale decisione. È un peccato che non stiamo già lavorando su un progetto definitivo, ma il fatto che tale progetto esista non può non essere accolto con estremo favore. Se mi è consentito, vorrei sottolineare un ulteriore aspetto: al momento ci stiamo concentrando sulla zona euro, ma abbiamo anche una “zona non euro” nell’Unione europea e dovremmo fare in modo che neanche tale zona abbia problemi.</p>
    </intervention>
    <intervention id="3-080-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">(Signor Presidente, per quanto concerne l’immigrazione ci aspettiamo tre cose domani. In primo luogo, ci aspettiamo che lo spazio Schengen sia difeso perché rappresenta la libertà per i nostri cittadini e costituisce uno degli elementi più visibili per i cittadini comunitari. In secondo luogo, ci aspettiamo una responsabilità condivisa anche in tema di frontiere esterne, non solo di frontiere interne. Ciò richiederà un Frontex più forte, come anche maggiore solidarietà e ripartizione equa e giusta delle responsabilità, ma richiederà anche una maggiore cooperazione con i paesi del Mediterraneo meridionale che hanno vissuto una vera e propria rivoluzione. Soprattutto, però, ciò che domani ci occorre è una volontà politica concreta. Se mancherà, non riusciremo mai a mettere in pratica ciò che predichiamo.</p>
    </intervention>
    <intervention id="3-081-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, l’odierno dibattito, animato e vivace, è una chiara dimostrazione del fatto che l’agenda del Consiglio europeo è estremamente rilevante e fondamentalmente importante per il futuro dell’Europa.</p>
      <p sl="en">La Grecia è stata molto presente nella maggior parte dei nostri interventi. Sappiamo che la situazione nel paese è estremamente difficile e non esistono soluzioni facili. Concordo con tutti coloro che hanno detto che è molto importante dimostrare al popolo greco che non si tratta soltanto di tagli e austerity, ma si profila anche una luce alla fine del tunnel e possiamo effettivamente aiutare la Grecia a ritornare sulla via della crescita.</p>
      <p sl="en">L’austerity deve dunque accompagnarsi a misure e politiche favorevoli alla crescita. Sono assolutamente certo che l’Unione europea e la Commissione possano farlo. Possiamo aiutare la Grecia a potenziare la propria capacità amministrativa. Possiamo aiutare la Grecia ad assorbire meglio i fondi strutturali e utilizzarli per i settori strategici favorevoli alla crescita. Possiamo aiutare le autorità greche a migliorare la qualità dell’esazione delle tasse.</p>
      <p sl="en">Sappiamo come aiutare i paesi a migliorare i loro sistemi di istruzione. Penso che tutto questo possa essere fatto adesso e la Commissione è pronta a procedere in tal senso. Siamo disposti a affiancarvi programmi di assistenza tecnica che accompagnino le difficili misure di austerity che le autorità greche sono chiamate ad attuare. Così facendo, vorremmo dimostrare chiaramente che l’Europa si preoccupa, l’Europa è solidarietà e l’Europa può aiutare quando un paese versa in una condizione di estrema difficoltà.</p>
      <p sl="en">Lo stesso messaggio deve però provenire dall’establishment politico greco. Noi possiamo adoperarci al meglio, ma è necessario che le autorità greche manifestino chiaramente unità e determinazione ad affrontare i difficili problemi che affliggono il paese. Questo sarebbe il mio personale appello e l’appello della Commissione ai rappresentanti politici greci: collaborate, dimostrateci unità, dateci prova di un approccio unito nei confronti di questa situazione estremamente complessa. È giunto il tempo e sarebbe un gesto di grande responsabilità.</p>
      <p sl="en">Non molti di voi si sono soffermati su un elemento estremamente importante che è la conclusione del semestre europeo. Lo citerò invece in questa sede perché ci serve l’aiuto dei membri del Parlamento europeo affinché tornino nelle loro circoscrizioni e spieghino che il semestre europeo è concluso e inizieranno i semestri nazionali. Penso che sappiamo che cosa fare; abbiamo raccomandazioni specifiche per paese che sono molto eque, oneste e dettagliate per ogni Stato membro, ma ora occorre la cooperazione delle autorità nazionali e dei governi nazionali per giungere effettivamente a risultati e attuare le riforme negli Stati membri. Soltanto così cambieremo per il meglio la qualità e la competitività dell’economia europea ponendola su un nuovo binario.</p>
      <p sl="en">Vorrei nuovamente confermare che la Commissione europea proporrà una tassa sulle transazioni finanziarie. Avevamo bisogno di svolgere una valutazione di impatto molto approfondita che sta per concludersi. Questa sarà una delle nostre proposte, uno dei nostri apporti alla discussione globale su tali temi estremamente importanti. Anche in questo caso, l’Europa sarà leader in tale ambito e speriamo che i nostri partner nel mondo ci seguano.</p>
      <p sl="en">Diversi di voi hanno fatto riferimento allo spazio Schengen e all’importanza di avere in essere politiche di alta qualità in materia di immigrazione. Vorrei assicurarvi che siamo assolutamente consapevoli del fatto che la libertà e il diritto dei cittadini alla libera circolazione in Europa sono uno dei conseguimenti più importanti che andrebbe capitalizzato. La Commissione agirà da custode dei trattati e sarebbe pronta ad agire se le fondamenta di tali progetti dovessero essere rimesse in discussione.</p>
      <p sl="en">Dopo i recenti sviluppi, dobbiamo altresì riconoscere che abbiamo bisogno di una soluzione complessa che tenga conto di tutti gli aspetti della migrazione, così come dobbiamo consolidare la fiducia nel sistema. La Commissione è quindi persuasa che soltanto un processo coordinato comunitario possa essere contrapposto alle iniziative unilaterali assunte dagli Stati membri per reintrodurre i controlli alle frontiere interne.</p>
      <p sl="en">Ci occorre inoltre un sistema di asilo europeo comune più efficiente e protettivo. Faremo del nostro meglio per garantire che il sistema sia perfettamente funzionante entro il 2012. Questo è l’approccio della Commissione, che spero sia sostenuto dal Parlamento europeo e dagli Stati membri.</p>
      <p sl="en">Consentitemi di dire qualche parola sulla governance economica e il “pacchetto dei sei”. Avete già udito la posizione del Presidente della Commissione e avrete modo di discutere la questione più dettagliatamente con il collega Rehn. Vorrei sottolineare soltanto un elemento, ossia l’importanza di poter contare quanto prima su un accordo perché il tempo stringe e abbiamo bisogno di nuovi strumenti per governare, in futuro, le economie europee in maniera migliore e più affidabile.</p>
      <p sl="en">Un’ultima osservazione sulla Croazia. Penso che sia il momento di complimentarsi con la Croazia e tali complimenti siano meritati perché un momento storico si sta avvicinando e credo che ciò debba dare un segnale estremamente positivo, non soltanto per tutti i croati, bensì per tutti i popoli dei Balcani occidentali.</p>
      <p sl="en">Vorrei altresì complimentarmi con il Parlamento europeo e il suo relatore, onorevole Swoboda, come anche con la Presidenza ungherese, che ha svolto un ottimo lavoro promuovendo questa causa in maniera esemplare, il che ora ci ha permesso di giungere a questi eccellenti risultati.</p>
      <p sl="en">Le ultime parole di ringraziamento vanno al ministro Győri. La signora ministro ha affermato molte volte di volere una Presidenza rispettosa del Parlamento. Penso che con la sua frequente presenza in Aula l’abbia dimostrato. Vorrei inoltre ringraziarla per la sua eccellente cooperazione con la Commissione.</p>
    </intervention>
    <intervention id="3-082-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli parlamentari, per questa mia ultima partecipazione alla plenaria consentitemi di esprimermi nella mia lingua. In primo luogo, vorrei ringraziarvi tutti per il riconoscimento manifestato al nostro lavoro, visto che abbiamo udito molti membri del Parlamento di vari gruppi concludere che la Presidenza ungherese ha svolto un buon lavoro. Personalmente credo che sia veramente costruttivo guidare una Presidenza rispettosa del Parlamento nell’Unione europea.</p>
      <p sl="hu">Il Presidente Barroso ha alluso al “pacchetto dei sei” e il Vicepresidente Šefčovič ha menzionato i negoziati con la Croazia e i diversi dossier. L’esistenza della procedura di codecisione nell’Unione europea offre al Consiglio e alla Presidenza modo di intessere relazioni personali con molti parlamentari e sensibilizzarsi reciprocamente nelle due istituzioni ai problemi dell’altra, il che ritengo rappresenti una grande opportunità per tutti noi.</p>
      <p sl="hu">Grazie per aver organizzato oggi questo dibattito. Penso che concordiamo sui principi fondamentali e i valori basilari, in merito ai quali molto si è detto in questa sede nel corso della giornata, parlando peraltro anche delle filosofie europee di integrazione, e devo dire che la maggior parte degli interventi degli eurodeputati hanno rispecchiato il consenso esistente tra noi. Concordiamo altresì con l’idea che il Consiglio europeo debba affrontare oggi problemi estremamente complessi. Sarei più prudente nell’usare la parola “storico” perché penso che ne svalutiamo il concetto se la utilizziamo troppo spesso.</p>
      <p sl="hu">Concordo pienamente con il principio che paura e sfiducia sono cattive consigliere e i leader dell’Unione non dovrebbero farsi guidare da queste emozioni durante le riunioni di domani e dopodomani. Sono convinta, come lo è la Presidenza ungherese, che dobbiamo basare tutti i nostri passi sulla fiducia, direi addirittura sulla fiducia reciproca, sull’assunzione di responsabilità e sulla solidarietà, proprio come ci avete esortato a fare. Che si tratti di politica economica, riforme di Schengen, asilo o allargamento, questo dobbiamo consolidare. La soluzione proposta dalla grande maggioranza è più Europa, un’Europa più forte; la Presidenza ungherese ha lavorato negli ultimi sei mesi con questo obiettivo in mente. È infatti nostra ferma convinzione che una maggiore integrazione sia la soluzione ai nostri problemi comuni.</p>
      <p sl="hu">Vorrei infine riferirvi in merito alle questioni affidate alla Presidenza ungherese come compiti dai precedenti Consigli europei, e più specificamente ai risultati e ai conseguimenti che saranno presentati al vertice il cui inizio è previsto domani perché, dopo tutto, abbiamo dovuto negoziare con voi in merito a specifici dossier e giungere a un accordo anche su altri temi.</p>
      <p sl="hu">Inizierei con le questioni economiche. Abbiamo già parlato del semestre europeo e vorrei ringraziare il Vicepresidente Šefčovič perché vale veramente la pena informare il pubblico in merito al significato del semestre. Si tratta di assicurare la trasparenza necessaria per sapere come si gestiscono gli Stati membri in maniera da poter trasmettere loro per tempo segnali di avvertimento. Apprezzo il fatto che il Parlamento europeo abbia seguito tale pratica con grande attenzione; in questo semestre europeo incoraggiamo gli Stati membri a mantenere una gestione di bilancio più rigorosa e, nel contempo, gettiamo le basi per un esercizio di ricerca della crescita nel duro lavoro e nella creatività.</p>
      <p sl="hu">Per quel che riguarda il “pacchetto dei sei”, presto vi sarà un dibattito approfondito in Aula al riguardo. Consentitemi di esporvi due motivi per i quali preferirei l’adozione dell’attuale accordo. In primo luogo, perché il pacchetto è valido, è migliore della proposta iniziale del Consiglio e il Parlamento ha ottenuto concessioni dal Consiglio su ogni voce all’ordine del giorno. Abbiamo ottenuto concessioni persino sulla votazione a maggioranza qualificata inversa. Devo dunque dichiararmi in disaccordo con il parere dell’onorevole Lambsdorff secondo cui l’intero pacchetto ha un solo mordente, la votazione a maggioranza qualificata inversa. Il vantaggio di questo pacchetto sta proprio nel fatto che crea diversi controlli ed equilibri nel sistema attraverso i quali crisi come quella del 2008 in futuro potranno essere evitate.</p>
      <p sl="hu">Per quanto concerne la libera circolazione delle persone, vorrei dirvi che in occasione del Consiglio “Giustizia e affari interni” del 9 giugno la Presidenza ungherese ha unanimemente adottato una conclusione in cui si dichiara che la libera circolazione va preservata, dobbiamo rivedere le misure già a nostra disposizione e soltanto dopo averle utilizzate appieno e se dovessero effettivamente insorgere nuovi problemi che impongano un adeguamento del nostro acquis attuale potremmo adottare misure straordinarie in situazioni eccezionali, le cui modalità dovrebbero essere elaborate nel momento in cui esiste una proposta legislativa concreta, il che, per quanto ne so, accadrà questo autunno.</p>
      <p sl="hu">Ho appena appreso che, parallelamente a questa plenaria, il Consiglio ha trovato un accordo sull’unica questione aperta riguardante Frontex, per cui i negoziati sul rafforzamento dell’agenzia si sono conclusi con successo. Ringrazio il Parlamento per la sua collaborazione.</p>
      <p sl="hu">L’altro compito affidato al Consiglio europeo consisteva nell’aumentare la capacità di prestito della Banca europea per gli investimenti e al riguardo siamo riusciti a giungere a un accordo con il Parlamento, che è un altro successo da noi conseguito, e ritengo che ciò rappresenti un passo importante verso la riconciliazione della situazione dei paesi nell’Africa settentrionale.</p>
      <p sl="hu">Succintamente risponderei inoltre alle parole dell’onorevole Tabajdi. Devo respingere le sue osservazioni riguardanti i membri del governo ungherese che penso si basino su motivi di politica interna. Innanzi tutto, le chiederei di informarsi presso i suoi colleghi della commissione per gli affari economici e monetari circa il lavoro svolto dal ministro dell’Economia nazionale Matolcsy, perché l’atmosfera nell’audizione di ieri è stata leggermente diversa da quella da lei descritta oggi in questa sede. Le consiglierei inoltre di leggere le risposte degli Stati membri alle proposte della Commissione in merito al semestre europeo. Chiunque è libero di reagire e criticarne il contenuto perché tutti nasce da dibattiti e scambi di opinione nell’Unione europea, ed è vero che molti Stati membri lo hanno già criticato. In secondo luogo, vorrei sottolinearle uno dei tratti positivi della Presidenza ungherese, la chiave del nostro successo nel giungere ad accordi con le istituzioni europee su così tanti temi, segnatamente il rispetto dei trattati e della competenza delle istituzioni. Sottoponiamo il “pacchetto dei sei” al Consiglio consapevoli del fatto che la Presidenza ungherese ha fatto tutto quanto in suo potere per pervenire a un accordo, come confermato dagli elogi del Presidente Barroso e dei suoi colleghi in occasione delle riunioni di commissione. Presentiamo dunque ora il pacchetto al Consiglio europeo, il cui Presidente è Van Rompuy, il quale deciderà come procedere.</p>
      <p sl="hu">Da ultimo, ma non meno importante, vorrei parlare dell’adesione della Croazia. Come ho detto inizialmente, uso la parola “storico” con prudenza. Tuttavia, nel caso della Croazia credo che veramente siamo giunti a un momento storico perché stiamo trasmettendo un messaggio importantissimo al Balcani occidentali, ossia che hanno un futuro nell’Unione europea. Sinceramente spero che i capi di Stato e di governo dell’Unione europea domani e dopodomani prendano la decisione politica sull’adesione della Croazia e i negoziati possano essere conclusi nelle ultime ore della Presidenza ungherese, vale a dire entro e non oltre il 30 giugno. La Commissione europea ha lavorato incessantemente per pubblicare una relazione positiva il 10 giugno. Posso assicurarvi che sia i croati sia la Presidenza ungherese hanno lavorato giorno e notte affinché ciò accadesse. Abbiamo avuto riunioni del gruppo di lavoro del Consiglio ogni giorno per portare a compimento questo progetto.</p>
      <p sl="hu">In conclusione, vorrei ringraziare non soltanto la Camera, cosa che ho già fatto poc’anzi, ma anche i nostri partner della triade, Spagna e Belgio, per l’eccellente collaborazione e il fatto che siamo riusciti a completare il nostro programma comune di 18 mesi. Auguro alla Polonia ogni successo e una Presidenza rispettosa del Parlamento.</p>
    </intervention>
    <intervention id="3-083-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-084-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">L’imminente Consiglio europeo riveste particolare importanza perché saranno al centro dei dibattiti le due grandi facce dell’integrazione europea. La prima è l’integrazione economica sotto forma di pacchetto sulla governance economica, che dovrebbe consentire di trovare le migliori soluzioni per affrancarsi dalla crisi economica e finanziaria, nonché misure concrete per i paesi che versano in situazioni economiche particolarmente difficili; a tal fine, il Consiglio dovrebbe trasmettere un messaggio chiaro di responsabilità e solidarietà. In secondo luogo, il periodo di sommovimenti e grandi pressioni migratorie che stiamo vivendo non può fungere da pretesto per indebolire il grande successo di Schengen, sinonimo di libera circolazione. Non possiamo fare un’inversione a U rispetto a questo grande conseguimento; dobbiamo invece proteggerlo, rafforzarlo e svilupparlo. Spero che questo Consiglio trasmetta un messaggio forte e chiaro in tal senso sottolineando che gli Stati membri devono rispettare e applicare le norme di Schengen in maniera corretta ed efficace. Non posso non richiamare l’attenzione sulla necessità di migliorare la solidarietà e la condivisione di responsabilità tra gli Stati membri aumentando poteri e risorse di Frontex, così come non si può non sottolineare anche l’esigenza di introdurre un reale meccanismo di valutazione per Schengen che verifichi il rispetto delle norme e i controlli di frontiera, identificare i problemi, contribuire a risolverli e, come ultima risorsa, penalizzare gli Stati membri se continuano a non attenersi alle regole.</p>
    </intervention>
    <intervention id="3-084-500" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">Gli effetti grammatici delle cosiddette misure di austerity sono palesemente visibili. Come molti hanno segnalato un anno fa, il programma Fondo monetario internazionale-Unione europea (FMI-UE) per la Grecia non solo ha causato un disastro economico e una devastazione sociale, ma si è anche dimostrato incapace di conseguire proprio gli obiettivi che in teoria lo giustificavano: gli obiettivi di riduzione del disavanzo non sono stati raggiunti, il debito pubblico del paese ora deve essere attorno al 170 per cento e i tassi di interesse che i mercati impongono al debito pubblico sono aumentati spropositatamente. Nondimeno, il Consiglio europeo sta preparando un nuovo assalto. Oltre ai programmi FMI-UE, assolutamente identici, che intende attuare in Irlanda e ora in Portogallo, si sta preparando a rafforzare l’attacco alla Grecia spremendo ulteriormente i suoi cittadini.</p>
      <p sl="it">Sono gli ultimi passi di questo processo di interferenza ed estorsione di natura manifestamente colonialista. Il Consiglio intende avvalersi della governance economica per istituzionalizzare e rendere permanenti le politiche e le misure interventiste associate agli attuali esempi in atto di ingerenza del programma FMI-UE. Il Consiglio vuole che la cosiddetta “condizionalità incrociata” diventi permanente, come anche il controllo esterno su conti e politiche nazionali, sotto la stretta supervisione delle principali potenze dell’Unione. La violazione (o persino la semplice possibilità di violazione) dei suoi diktat comporterebbe pesanti sanzioni. Sono sviluppi inaccettabili che dimostrano quanto retrograda, reazionaria e antidemocratica sia in realtà questa Unione europea.</p>
    </intervention>
    <intervention id="3-085-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">Siamo in un momento cruciale in cui il futuro economico dell’Europa è deciso sotto forma di pacchetto sulla governance economica. Inoltre, nell’arco di qualche giorno l’Unione deciderà in merito alla prossima tranche di aiuti economici alla Grecia. A mio parere, se vogliamo superare la crisi, abbiamo bisogno di una maggiore integrazione economica in Europa, non si ulteriori sanzioni o restrizioni. L’odierna Unione europea comprende sia la zona euro sia i paesi restanti e, se la zona euro in sé innegabilmente condivide una moneta, è però anche costituita da 17 mercati obbligazionari e 17 strategie di sviluppo nazionali.</p>
      <p sl="it">Il mio gruppo politico, il gruppo S&amp;D, è pertanto favorevole all’adozione di soluzioni positive come una maggiore integrazione economica. Riteniamo altresì che l’onere debba ricadere sui responsabili della crisi economica, da cui l’idea di una tassa sulle transazioni finanziarie, e non vittime, per esempio i cittadini della Grecia.</p>
      <p sl="it">Questa riunione del Consiglio europeo è anche l’ultima durante la Presidenza ungherese, la quale non è stata elogiata come avrebbe dovuto perché una serie di progetti concreti all’ordine del giorno dell’Unione su cui gli ungheresi hanno lavorato, tra cui quelli riguardanti la governance economica, sono stati messi in ombra da questioni politiche come la legge sui mezzi di comunicazione o la costituzione ungherese. Spero che la Polonia, prossimo paese che assumerà la Presidenza, non seguirà l’esempio dei nostri vicini e la campagna elettorale per il Sejm non ne oscuri i successi.</p>
    </intervention>
    <intervention id="3-086-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="it">Mi chiedo quale sarà l’esito di questo Consiglio. Ci si aspetta che sia un’occasione per discutere i progressi compiuti nell’applicazione delle politiche in materia di asilo e immigrazione, nonché le conseguenze delle rivoluzioni arabe, alle frontiere europee. Se abbiamo scelto di cogliere questa opportunità per rafforzare i controlli alle frontiere esterne, dovremmo concludere immediatamente che abbiamo di nuovo scelto l’obiettivo sbagliato. Non basta soltanto perseguire una politica repressiva che sappiamo essere inefficace e arrecare grande sofferenza umana. Ricordiamoci che vi sono persone bisognose di protezione alle porte dell’Europa, porte che resteranno loro chiuse con il fallace pretesto del costo e dell’abuso. Dopo la recente Giornata mondiale del profugo, insistiamo soprattutto sulle nostre responsabilità in quanto europei, responsabilità che gli Stati membri, sbagliando, temono di assumersi, altrimenti il termine del 2012, che gli stessi Stati membri si sono impegnati a osservare, potrebbe benissimo non essere rispettato.</p>
    </intervention>
    <intervention id="3-087-000" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="it">Ci stiamo preparando a una riunione del Consiglio europeo densa di impegni che, a mio parere, rivestirà un’importanza storica. La Presidenza ungherese ha inanellato una serie di importanti vittorie: la strategia per il Danubio e l’adozione della strategia per i rom. Spero tuttavia che dopo il lavoro di alta qualità svolto a livello professionale, l’agilità e il peso politico siano tali da permettere di raggiungere importanti obiettivi in altri ambiti, come l’adesione della Croazia, la migrazione e la questione estremamente pressante della governance economica. È necessario lavorare duramente per giungere a un intesa tra 27 Stati membri rispecchiando l’unità dell’Europa e la volontà di superare la crisi preservando l’essenza dell’integrazione europea. Mi impressiona il fatto che il mio paese assuma per la prima volta la Presidenza dell’Unione in un periodo così impegnativo e spero che il Consiglio europeo di questa settimane risponda alle aspettative.</p>
    </intervention>
    <intervention id="3-088-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Mentre il campione del mondo dell’immigrazione, il Canada, richiama migranti più altamente qualificati di qualunque altra regione al mondo, e in proposito chi non riesce a sopravvivere, ben presto lascia il paese, l’Europa persegue una politica di “migrazione compassionevole per chi non ha qualifiche”. Il fatto è che la maggior parte degli africani che arriva in Europa non è rappresentata da profughi, bensì da migranti economici. Questo commercio umano propostoci con la falsa etichetta di “profughi”, come anche la richiesta umanitaria di asilo, stanno causando danni irreparabili al sistema dell’asilo.</p>
      <p sl="it">Una politica europea in materia di asilo è destinata a fallire a causa degli effetti collaterali indesiderati di precedenti proposte: il regolamento di Dublino era volto ad evitare il “turismo dell’asilo”. Ora i paesi con frontiere esterne facilmente accessibili sono sommersi, ma la maggior parte dei richiedenti asilo finisce nondimeno nei paesi con i sistemi previdenziali più generosi. Era più che prevedibile che la concessione ai richiedenti asilo della parità rispetto ai residenti locali in termini di accesso al mercato del lavoro e al sistema previdenziale avrebbe incoraggiato la migrazione economica.</p>
      <p sl="it">I maggiori diritti degli immigranti illegali rendono il rimpatrio pressoché impossibile. Una legge uniforme in materia di asilo sarebbe auspicabile soltanto se fosse basata sulla legge nazionali più rigida esistente in materia, come quella per esempio della Danimarca, e se vi fossero conseguenze in caso di violazione della legge, come i visti turistici per gli immigranti illegali.</p>
      <p sl="it">Un sistema europeo di asilo basato sui principi centrali dell’umanitarismo e del “vivere alla meno peggio” va fermamente respinto. Deve esistere finalmente una chiara distinzione tra profughi con diritto di asilo e migranti economici. È inoltre necessario sviluppare ulteriormente Frontex e gli accordi di riammissione e gli immigranti illegali devono essere sistematicamente rimpatriati.</p>
    </intervention>
    <intervention id="3-089-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="it">In vista della riunione del Consiglio europeo del 23 e 24 giugno, vorrei porre la questione dell’adesione della Croazia. In primo luogo, vorrei dire quanto sono lieto che la mia posizione, sostenuta da un emendamento alla risoluzione sulla relazione sui progressi compiuti dalla Croazia del 2010, presentata assieme al collega Posselt, stia diventando realtà. Per questo accolgo con favore l’accordo raggiunto in sede di Consiglio “Affari generali” sulla conclusione dei negoziati con la Croazia entro la fine del mese. Spero che il Consiglio europeo formalizzi la questione. Dopo sei anni di negoziati, è giunto il momento che l’impegno profuso dalla Croazia per soddisfare i criteri di adesione sia riconosciuto. Spero che nel 2013 potremo dare il benvenuto alla Croazia come ventottesimo Stato membro. La decisione del Consiglio trasmetterà un segnale estremamente forte ai Balcani occidentali nel loro complesso incoraggiando i governi della regione a proseguire le riforme. È un lungo processo che richiede sacrifici. Tuttavia, gli sforzi di integrazione alla fine sono ricompensati. Nel contempo, accolgo con favore l’atteggiamento positivo dimostrato dalle autorità croate rispetto all’uso del meccanismo di monitoraggio fino al momento dell’effettiva adesione come ulteriore incentivo. Non vi dovrebbe però essere alcuna possibilità di prorogarne l’uso dopo tale data.</p>
    </intervention>
    <intervention id="3-090-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">Lo spazio Schengen sarà uno dei temi discussi in occasione dell’imminente riunione del Consiglio. In tale contesto, vorrei richiamare l’attenzione della Camera sul numero crescente di persone che parlano della reintroduzione dei controlli alle frontiere. La Danimarca stava pensando di prendere una decisione in tal senso. Le motivazioni addotte, segnatamente la lotta alla criminalità transfrontaliera e l’aumento dell’immigrazione illegale, sono problemi gravissimi, ma non possono essere risolti chiudendo le frontiere. Un’azione del genere contrasta con i regolamenti comunitari in materia di libera circolazione di prodotti e servizi e porterà anche a un aumento della xenofobia, oltre a una maggiore influenza dei partiti che proclamano slogan populisti e nazionalisti.</p>
      <p sl="it">Ciò che più ci occorre sono soluzioni comuni e più efficaci per salvaguardare le frontiere esterne dell’Unione e standard uniformi per tutti gli Stati membri per quanto concerne la politica di immigrazione. In tale ambito, esorterei la Commissione europea a confermare la sua risoluta opposizione a una reintroduzione dei controlli alle frontiere o stabilire nome, criteri e meccanismi comuni, uniformi e ragionevoli per un’eventuale reintroduzione.</p>
    </intervention>
    <intervention id="3-091-000" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Innanzi tutto, condivido i sentimenti dei colleghi che affermano la necessità di dimostrare solidarietà alla Grecia. L’Unione europea deve assumere una posizione ferma e unita su tale decisione.</p>
      <p sl="it">In secondo luogo, lo spazio Schengen è uno dei maggiori conseguimenti dell’Unione e i suoi principi devono essere osservati e difesi. In tale contesto, penso che ripristinare i controlli alle frontiere nello spazio Schengen non sia accettabile, come non lo è l’introduzione di ulteriori criteri per gli Stati membri che vorrebbero aderire a tale spazio e soddisfarne gli specifici criteri tecnici.</p>
      <p sl="it">In terzo luogo, accolgo con favore l’adozione della strategia comunitaria per la regione danubiana da parte del Consiglio europeo. Vi è una lunga storia di cooperazione nella regione del Danubio. Una delle prime istituzioni europee, la Commissione europea del Danubio, è stata fondata nel 1856 con sede a Galaţi, in Romania, per garantire la libera navigazione sul Danubio. Mi rivolgo agli Stati membri interessati affinché attribuiscano la priorità all’attuazione di tale strategia, garantendo in tal modo sviluppo economico e sociale a più di 120 milioni di cittadini che vivono in questa macroregione.</p>
      <p sl="it">Esorto infine il Consiglio europeo e gli Stati membri ad abolire le attuali barriere che impediscono la libera circolazione di lavoratori rumeni e bulgari. La loro abolizione significa rispetto dei principi fondamentali dell’Unione come la libera circolazione delle persone e la solidarietà.</p>
    </intervention>
    <intervention id="3-091-500" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="it">Il Consiglio europeo ha poche voci all’ordine del giorno della sua riunione. Per quel che riguarda la crisi greca, va finalmente detto con chiarezza che l’Unione europea non significa soltanto “dare” o “prendere”, poiché funziona sul principio del “dare e prendere”. Questo tuttavia significa anche che se un paese riceve aiuto, tale paese deve anche seguire le misure che sono poste in essere allo scopo. Il miglioramento del Patto di stabilità e crescita va accolto con estremo favore, non foss’altro per evitare che altri Stati membri subiscano ulteriori disastri finanziari. Per quanto concerne la prevista adesione della Croazia, il fatto che il paese soddisfi i criteri di adesione va apprezzato. Occorre nondimeno domandarsi come sarà concretamente finanziato lo stanziamento pari a circa 500 milioni di euro al quale la Croazia ha diritto.</p>
    </intervention>
  </section>
  <section id="creitem15" title="15. La PAC verso il 2020: rispondere alle future sfide dell'alimentazione, delle risorse naturali e del territorio (discussione)">
    <intervention id="3-093-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione (A7-0202/2011), presentata dall’onorevole Dess a nome della commissione per l’agricoltura e lo sviluppo rurale, sulla PAC verso il 2020: rispondere alle future sfide dell’alimentazione, delle risorse naturali e del territorio [2011/2051(INI) ].</p>
    </intervention>
    <intervention id="3-094-000" speaker_id="28228" name="Albert DESS" is_mep="True" mode="spoken" role="relatore" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, 50 anni fa, nel 1961, ho intrapreso la mia formazione di agricoltore. Da allora sono stato guidato dalla politica agricola comune europea, che è diventata un pilastro importante del processo di unificazione dell’Europa.</p>
      <p sl="de">Sin dagli esordi, i compiti della PAC sono profondamente cambiati. La prima missione consisteva nell’aumentare la produzione alimentare per renderci meno dipendenti dalle importazioni di cibo. Successivamente, l’Europa si è trovata a dover far fronte ad eccedenze alimentari. Mutando costantemente la situazione, vi sono state anche continue riforme.</p>
      <p sl="de">Oggi stiamo discutendo la prossima riforma, il nuovo approccio della PAC dopo il 2013. Come relatore della riforma della PAC verso il 2020, sono lieto che si sia potuti giungere a un compromesso tra i gruppi. Anche se in un compromesso non è stato possibile tener conto di tutti gli interessi individuali, la relazione è stata adottata a grande maggioranza in sede di commissione per l’agricoltura e lo sviluppo rurale. Il voto chiaro è stato un segnale inequivocabile alla Commissione della forma che secondo la commissione per l’agricoltura e lo sviluppo rurale la PAC sta assumendo verso il 2020. Sono certo, signor Commissario, che il nuovo approccio della politica agricola comune dopo il 2013 recherà anche il sigillo del Parlamento europeo. Il trattato di Lisbona ci offre questa possibilità.</p>
      <p sl="de">Oggi i miei ringraziamenti vanno ai colleghi che hanno partecipato offrendo il proprio sostegno, nonché al presidente della commissione, onorevole De Castro, e ai coordinatori e ai relatori ombra per la loro eccellente collaborazione e disponibilità al compromesso. Ringrazierei altresì il personale del segretariato della commissione, i gruppi politici e il mio ufficio privato per la loro splendida cooperazione.</p>
      <p sl="de">Passando ora alla relazione, la sicurezza alimentare e la sicurezza dell’approvvigionamento per mezzo miliardo di persone restano i principali obiettivi della politica agricola comune, non soltanto nell’Unione europea, ma anche nel mondo. La PAC intende essere sostenibile e competitiva, fornire ai consumatori alimenti sicuri di alta qualità e anche promuovere forme di energia rinnovabili. La struttura a due pilastri della PAC deve rimanere immutata in modo da dare la certezza della pianificazione ai nostri agricoltori per il prossimo periodo.</p>
      <p sl="de">La relazione afferma chiaramente, e in tal senso sosteniamo il Commissario, che il bilancio agricolo deve restare all’attuale livello nel prossimo periodo finanziario. Non comprendo la dichiarazione del Presidente Barroso secondo cui vanno operati tagli nel secondo pilastro. Penso che vi sarà opposizione da parte di tutti gruppi al riguardo.</p>
      <p sl="de">La semplificazione della politica agricola comune è tuttora un compito importante ed è una richiesta fondamentale contenuta nel nostro compromesso, così come si chiede un’equa distribuzione tra gli Stati membri, che è necessaria anche per creare parità in termini di concorrenza. Stiamo cercando di allontanarci dai riferimenti storici e individuali per orientarci verso premi per superficie. Il ruolo dei piccoli agricoltori va riconosciuto e, sulla base della sussidiarietà, gli Stati membri stessi devono decidere come sostenere i piccoli coltivatori. Si parla dell’importanza dei giovani. Dal mio punto di vista, era importante evitare di introdurre un nuovo sistema di pagamenti aggiuntivi che avrebbe portato a ulteriori sistemi di controllo e sanzionamento per l’ecologizzazione.</p>
      <p sl="de">Nel complesso, siamo giunti a un compromesso che molti membri potranno appoggiare domani in maniera da poter trasmettere un segnale chiaro per quel che riguarda il nuovo approccio della politica agricola. Un’ampia maggioranza del gruppo PPE voterà a favore della relazione.</p>
    </intervention>
    <intervention id="3-095-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signor Presidente, onorevole Dess, onorevoli parlamentari, l’odierna relazione è giunta in un momento fondamentale, proprio mentre la Commissione sta predisponendo dettagliate proposte legislative che intende presentare a Parlamento e Consiglio in ottobre.</p>
      <p sl="fr">Vorrei ringraziare il relatore, onorevole Dess, per il suo lavoro negli ultimi mesi e settimane, così come vorrei ringraziare i membri della commissione per l’agricoltura e lo sviluppo rurale per il grande impegno profuso e le fruttuose discussioni avute sin da quando ho intrapreso il compito di preparare la riforma della politica agricola comune.</p>
      <p sl="fr">Molti elementi della relazione sono in linea con la visione della Commissione esposta nella comunicazione sulla riforma della politica agricola comune, presentata alla fine del 2010 e volta ad alimentare il dibattito.</p>
      <p sl="fr">Penso in particolare alla questione della sicurezza alimentare, uno degli obiettivi di fondo dell’agricoltura, ma penso anche all’importanza di mantenere i due pilastri della politica agricola comune, come ha detto poc’anzi l’onorevole Dess, riconoscendo nel contempo l’esigenza di rendere più ecologica tale politica e concentrarsi maggiormente sull’integrazione della corretta gestione delle risorse naturali. Mi riferisco anche a una distribuzione più giusta del denaro della PAC tra gli agricoltori europei e alla necessità di un bilancio che possa permettere di affrontare le questioni alimentari e regionali, ma anche la gestione delle risorse naturali nell’Unione europea.</p>
      <p sl="fr">Rilevo altresì che è stata inclusa una proposta concernente massimali superiori per i pagamenti diretti. In questa fase, consentitemi di sottolineare il notevole contributo all’occupazione rurale dato da molte grandi aziende agricole. Criteri come l’occupazione saranno dunque tenuti presenti quando definiremo i massimali per l’aiuto al reddito agricolo.</p>
      <p sl="fr">Aggiungere una componente “verde” al primo pilastro unitamente a una politica di sviluppo rurale più forte è un altro obiettivo fondamentale che contribuirà ad affrontare le questioni ambientali e il cambiamento climatico, ma concorrerà anche a realizzare la strategia Europa 2020.</p>
      <p sl="fr">Sono lieto di vedere che la relazione sottolinea l’importanza di legami più stretti tra i pagamenti diretti e la conservazione delle risorse naturali. Intendo istituire uno strumento paneuropeo efficace che consegua l’obiettivo di semplificare il sistema dei pagamenti diretti. Sono un forte sostenitore del disaccoppiamento dei pagamenti diretti, mezzo che si è dimostrato utile per aiutare i coltivatori ad adeguarsi meglio alle condizioni di mercato. Condivido tuttavia l’idea espressa nella vostra relazione, ovverosia che abbiamo bisogno di essere pragmatici e realisti. In alcune situazioni, come in alcuni segmenti e settori specifici economicamente, ecologicamente e socialmente sensibili, penso che debba essere disponibile anche un aiuto accoppiato opzionale.</p>
      <p sl="fr">I pagamenti diretti continueranno a svolgere un ruolo importante per il mantenimento della vitalità regionale. La sfida è particolarmente impegnativa nelle zone con notevoli limitazioni naturali. Per questo la comunicazione della Commissione ha sottolineato l’importanza di fornire aiuto al reddito in aggiunta ai pagamenti del secondo pilastro per le zone con vincoli naturali, che continueranno a essere concessi.</p>
      <p sl="fr">Esamineremo le preoccupazioni manifestate nella vostra relazione, in cui si suggerisce che tale componente non debba essere inserita nel primo pilastro. Nella comunicazione sul futuro della politica agricola comune ho proposto di creare uno specifico regime di sostegno per i piccoli coltivatori che li aiuterebbe a ridurre al minimo la burocrazia associata agli aiuti diretti. Nell’ambito del secondo pilastro, i piccoli agricoltori potrebbero anche ricevere un notevole sostegno per operare ristrutturazioni o consentire loro di contribuire maggiormente a livello territoriale, ma anche in termini economici, diventando redditizi e competitivi.</p>
      <p sl="fr">Limitare i pagamenti diretti ai coltivatori attivi è un altro elemento sul quale le vostre aspettative e la mia visione della futura politica agricola comune coincidono. Anche in questo caso, vogliamo elaborare una definizione europea che possa anche tener conto delle specifiche condizioni degli Stati membri.</p>
      <p sl="fr">Ho inoltre prestato grande attenzione alle vostre proposte sulle misure di mercato. Il rafforzamento della capacità gestionale e il potere contrattuale di produttori e organizzazioni di produttori, la definizione trasparente dei prezzi e altre misure per la gestione del rischio sono tutti temi che intendo esaminare dettagliatamente nel quadro della valutazione di impatto. Desidero sviluppare proposte legislative specifiche su tali aspetti.</p>
      <p sl="fr">Concordo con i vostri commenti in merito al miglioramento e al potenziamento delle misure di sviluppo rurale, così come concordo con l’idea che ci occorrano misure che ci permettano di rispondere più efficacemente alle sfide derivanti dal riscaldamento globale, dalla biodiversità e dalla gestione sostenibile delle risorse umane.</p>
      <p sl="fr">Il secondo pilastro della futura politica agricola comune dovrà raccogliere tutte queste sfide e anche valutare come sarà possibile utilizzare le conoscenze tecniche per costruire un futuro che abbini competitività e preoccupazioni ambientali. Posso dirvi che l’intera Commissione, l’intero collegio di Commissari, compreso il Presidente Barroso, è favorevole a un secondo pilastro forte nella futura PAC.</p>
      <p sl="fr">Mi interessava leggere le vostre proposte in merito ai giovani agricoltori. La politica di sviluppo rurale deve offrire una serie di misure di sostegno che rispondano alle loro esigenze. Vorrei inoltre analizzare ciò che si potrebbe fare nel quadro del primo pilastro della PAC per i giovani coltivatori. Per il futuro desidererei che gli Stati membri potessero definire sottoprogrammi tematici: pacchetti di misure specificamente rivolte ai giovani agricoltori che riconoscano la priorità di tale gruppo nello Stato membro. Penso a misure in tema di creazione di aziende, formazione professionale, servizi di formazione, investimento nell’ammodernamento e la ristrutturazione delle aziende.</p>
      <p sl="fr">Come si sottolinea nella relazione, la nostra politica avrà bisogno di fondi adeguati se vogliamo che affronti le future sfide. Attualmente attendiamo la comunicazione della Commissione sul prossimo quadro finanziario pluriennale, che sarà pubblicata entro la fine di luglio, comunicazione sulla quale ci baseremo quando presenteremo la nostra valutazione di impatto e le proposte legislative in autunno, come ho detto poc’anzi.</p>
      <p sl="fr">Vi ringrazio nuovamente per la relazione. Sarò lieto di rispondere a qualunque domanda. Spero che la discussione sia molto fruttuosa.</p>
    </intervention>
    <intervention id="3-096-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">relatore per parere della commissione per lo sviluppo. – Signor Presidente, signor Commissario, oggi discutiamo in merito alla politica agricola comune. Molti la criticano perché ritengono che abbia causato danni ambientali e in passato come adesso continui a mettere a repentaglio i paesi in via di sviluppo sotto numerosi profili, specialmente a livello di agricoltura e sviluppo.</p>
      <p sl="el">Chi muove critiche ha ragione, ma chi chiede una riduzione dei fondi a disposizione della politica comune ha torto. La politica agricola comune non è soltanto una politica per l’agricoltura; è uno strumento per ridistribuire risorse dai centri urbani europei alle campagne. Sono i cittadini europei delle campagne che si prendono cura delle nostre foreste, dei nostri fiumi, dei nostri laghi e che ci danno cibo, aria pulita e aria.</p>
      <p sl="el">Abbiamo bisogno di fornire loro incentivi per apportare cambiamenti laddove tali cambiamenti sono necessari. Tuttavia, se vogliamo applicare la politica agricola in modo serio, dobbiamo aumentare i fondi a sua disposizione per giungere a una PAC più giusta, efficace e sostenibile.</p>
    </intervention>
    <intervention id="3-097-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">relatore per parere della commissione per l’ambiente, la sanità pubblica e la sicurezza alimentare. – Signor Presidente, signor Commissario, onorevoli colleghi, se chiedessimo ai cittadini europei che cosa si aspettano dalla politica europea, risponderebbero qualità della vita usando termini come salute e ambiente. Con la politica agricola comune stiamo assolvendo proprio il compito di soddisfare le aspettative che i cittadini europei ripongono in noi come politici, ma anche nella politica in generale.</p>
      <p sl="de">Il contributo della commissione per l’ambiente, la sanità pubblica e la sicurezza alimentare è importante in tale contesto perché vogliamo esattamente ciò che vogliono i cittadini europei. Vogliamo cibo sano prodotto in un sistema diverso, e per diverso intendo diversità biologica, ma anche diversità in termini di produzione.</p>
      <p sl="de">Dobbiamo permettere che l’ambiente in cui viviamo venga preservato. Dobbiamo prenderci cura delle nostre acque, dell’aria e del suolo. Dobbiamo garantire che l’habitat rurale continui a svilupparsi e non diventi l’ospizio dell’Europa. Dobbiamo perseguire una politica agricola che comporti lo sviluppo di tutte le regioni. Per questo abbiamo bisogno di denaro e tale denaro deve essere distribuito in modo corretto ed equo.</p>
    </intervention>
    <intervention id="3-098-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione per lo sviluppo regionale. – Signor Presidente, porgo le mie scuse! La prego di iniziare a calcolare il tempo da ora. Intendo esporre una serie di commenti contenuti nel parere della commissione per lo sviluppo regionale. È un peccato che non siano stati interamente incorporati nella relazione della commissione per l’agricoltura. Ecco le osservazioni. La sicurezza alimentare a livello comunitario e mondiale e la globalizzazione richiedono una politica agricola comune nuova e forte, che innanzi tutto migliori la nostra competitività sul mercato internazionale, in secondo luogo garantisca un reddito equo agli agricoltori, in terzo luogo assicuri che i consumatori possano acquistare prodotti di alta qualità a prezzi giusti, in quarto luogo assicuri lo sviluppo sostenibile delle zone rurali e in quinto luogo contribuisca a migliorare lo stato dell’ambiente.</p>
      <p sl="pl">Per assolvere tali compiti, è necessario introdurre criteri oggettivi, trasparenti e semplificati che garantiscano un uguale sostegno agli agricoltori in tutti gli Stati membri nel quadro del regime dei pagamenti diretti. È tempo di abbandonare l’uso dei pagamenti storici. La PAC dovrebbe contenere misure per regolamentare il mercato agricolo e intervenirvi, oltre che un meccanismo di gestione del rischio. Infine, la PAC dovrebbe prestare maggiore attenzione alle piccole aziende agricole a conduzione familiare, vista la necessità di diversificare per …</p>
      <a text="(Il Presidente interrompe l’oratore)"/>
    </intervention>
    <intervention id="3-099-000" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, signor Commissario, onorevoli colleghi, vorrei esordire complimentandomi con il nostro relatore, onorevole Dess, i relatori ombra e tutti coloro che hanno contribuito per il lavoro svolto al fine di predisporre l’odierno testo, un testo che, a mio parere, è al tempo stesso equilibrato e ambizioso. Voteremo sulla relazione domani.</p>
      <p sl="fr">A distanza di quasi sei mesi dalla relazione elaborata dall’onorevole Lyon concernente le posizioni del Parlamento europeo in merito alla politica agricola comune (PAC) dopo il 2013, la Commissione europea ha deciso di attingere dalla relazione molte idee che sono state inserite nella comunicazione pubblicata il 18 novembre 2010. La nuova relazione, adottata pressoché all’unanimità dalla commissione per l’agricoltura e lo sviluppo rurale, afferma il nuovo orientamento che vorremmo far assumere alla politica agricola comune nei prossimi anni. I nostri agricoltori non producono semplici merci, prodotti di mercato. Producono essenzialmente cibo per 500 milioni di cittadini europei, contribuendo peraltro a sfamare anche il resto del mondo. Parlare in questi termini non è un mero esercizio semantico: stiamo operando una scelta filosofica.</p>
      <p sl="fr">La relazione dell’onorevole Dess avalla un approccio positivo al contributo ambientale ed ecologico dell’agricoltura e, pertanto, chiede una riduzione delle procedure amministrative, spesso onerose, generate dalla legislazione europea e nazionale. Argomentando a favore dei pagamenti diretti degressivi e di una revisione degli strumenti normativi, la relazione fornisce anche una nuova prospettiva della percezione sociale della PAC e degli scambi globali.</p>
      <p sl="fr">Mentre parliamo, il G20 a Parigi sta aprendo le discussioni sulla regolamentazione dei mercati mondiali delle commodity , con particolare riferimento ai prodotti agricoli. L’approccio del Parlamento, allora, non è stato definito in una situazione totalmente avulsa dal mondo. È invece parte delle più ampie deliberazioni sulle modalità per fornire una risposta globale a una sfida globale.</p>
      <p sl="fr">Come nel caso della relazione Lyon un anno fa e della relazione Garriga Polledo sulle prospettive finanziarie il mese scorso, domani voteremo a favore del mantenimento del bilancio agricolo per il periodo di programmazione 2014-2020. Indubbiamente la questione dovrebbe essere ormai assodata, ma comunque dovremmo assumere una posizione e operare scelte perché non avremo denaro per tutto …</p>
      <a text="(Il Presidente interrompe l’oratore)"/>
    </intervention>
    <intervention id="3-100-000" speaker_id="28162" name="Stéphane LE FOLL" is_mep="True" mode="spoken" nationality="France" birth_date="09-02-1960" birth_place="Le Mans" p_group="Group of the Progressive Alliance of Socialists and Democrats in the European Parliament - Vice" m_state="FR">
      <p sl="fr">a nome del gruppo S&amp;D. – Signor Presidente, signor Commissario, onorevole Dess, l’onorevole Dantin è stato interrotto, ma avrebbe spiegato che la sfida globale del cibo è importante e di fatto lo è. Come è stato già detto, l’odierna relazione, unitamente alle precedenti e alla comunicazione della Commissione, cerca di dimostrare che l’obiettivo dell’Europa è quello di avere una politica agricola comune che garantisca sicurezza alimentare in Europa e contribuisca alla sicurezza alimentare globale. Ciò comporta impegni politici in termini di regolamentazione dei mercati, che è l’oggetto dell’odierna discussione. Anche noi dovremo incoraggiare la discussione al riguardo a livello di Unione. In un momento in cui si intenderebbe eliminare il programma di sicurezza alimentare dell’Europa, dobbiamo ricordare che la sicurezza alimentare è ancora e sempre una qualità di solidarietà ed è ancora e sempre di grande attualità in Europa: circa 30 milioni di europei sono attualmente malnutriti. Non perdiamo di vista questo dato di fatto.</p>
      <p sl="fr">Essenzialmente la relazione indica i grandi orientamenti: l’ecologizzazione della politica agricola. Come è ovvio, l’agricoltura deve assumere un approccio positivo nei confronti delle questioni ambientali, concentrandosi in particolare sull’elemento europeo e garantendo che venga tenuto presente incorporando i temi ambientali nel primo pilastro.</p>
      <p sl="fr">Un altro punto importante è che questo compromesso è frutto di lunghi negoziati, ai quali ho sempre partecipato, sulla questione del sostegno degressivo. Infine, il sostegno sarà attribuito secondo due criteri: occupazione, e credo che la politica agricola debba tener presente la nozione di un’occupazione garantita, e naturalmente produzione di beni pubblici. Assumere tale approccio è meglio che proseguire il dibattito sulle soglie di aiuto senza mai proporre soluzioni. Lo dico oggi pomeriggio perché onestamente questo penso.</p>
      <p sl="fr">Vorrei concludere dicendo che la relazione e l’impegno del Parlamento sono inutili, a meno che il bilancio agricolo non resti al suo attuale livello. Questa è la mia risposta ai commenti formulati dal Commissario e dal Presidente della Commissione sul secondo pilastro. Non possiamo accettare un taglio di bilancio.</p>
    </intervention>
    <intervention id="3-101-000" speaker_id="96959" name="George LYON" is_mep="True" mode="spoken" nationality="United Kingdom" birth_date="16-07-1956" birth_place="Rothesay" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, penso che l’internazionalmente noto poeta scozzese Rabbie Burns avrebbe definito la relazione, nella sua formulazione originale, esitante e insignificante come la sua piccola creatura del verso “cow’rin, tim’rous beastie ”. Per fortuna, grazie all’eccellente lavoro condotto dall’onorevole Dess e da tutti gli altri relatori ombra negli ultimi mesi di negoziazione, ora abbiamo una relazione che ha una certa sostanza concreta, una relazione della quale possiamo appoggiare molti passaggi.</p>
      <p sl="en">Penso tuttavia che sia carente su un punto importante, ossia non risponde alla domanda fondamentale posta dai nostri contribuenti e consumatori che pagano per la politica agricola comune: a che cosa servono i pagamenti diretti disaccoppiati? Questo è un quesito fondamentale con il quale tutti dobbiamo confrontarci. Non esiste più alcun nesso con la produzione alimentare perché sono disaccoppiati. Esiste un legame con i beni pubblici attraverso la condizionalità incrociata, ma non penso che questo fondamentalmente risponda alla domanda. Credo che la relazione avrebbe dovuto forse spingersi un po’ oltre in risposta alla domanda, sostenendo l’idea di un pagamento diretto più mirato, che contenga un importante incentivo allo sviluppo di un modello agricolo più sostenibile e competitivo e dando la possibilità di incanalare i pagamenti verso le zone svantaggiate, la cosiddetta ecologizzazione dei pagamenti diretti, in merito alla quale penso che il Commissario sia estremamente favorevole.</p>
      <p sl="en">Se proseguiremo in tale direzione, ritengo che riusciremo a rispondere alla domanda e spiegare al pubblico esattamente a che cosa servono i pagamenti diretti. Si respinge anche la richiesta di soglie e massimali agli aiuti perché se ai pagamenti diretti sono collegati i beni pubblici, e ciò vale per tutti i pagamenti diretti, quanto più grande è l’azienda agricola, tanti più beni pubblici produrrà. Non vi dunque alcuna necessità di massimali. Penso che la relazione suggerisca tale direzione e appoggio l’orientamento verso questo tipo di modello. Spero che domani riusciremo a migliorare la relazione. Se così fosse, il nostro gruppo sarà sicuramente lieto di sostenerla.</p>
    </intervention>
    <intervention id="3-102-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, vorrei cogliere anch’io l’occasione per complimentarmi con il relatore, che ha sicuramente dimostrato durante i negoziati di avere le spalle molto larghe, visto che tanti lo hanno assalito durante quel periodo. Ha dunque dimostrato grande elasticità nel suo incarico, elasticità che gli ha permesso di conseguire i risultati auspicati.</p>
      <p sl="en">Innanzi tutto, desidero esprimere apprezzamento per il fatto che sarà una struttura a due pilastri perché penso che sia ciò su cui tutti abbiamo convenuto.</p>
      <p sl="en">Ho ascoltato il discorso sull’ecologizzazione. Quando si parla di ecologizzazione, la parola assume un significato diverso a seconda delle persone e dei paesi, anche nei modi in cui viene applicata. In qualche modo dobbiamo fare chiarezza. Non si tratta soltanto di uno sproloquio utilizzabile in un modo o nell’altro, perché alla fine gli effetti saranno notevoli.</p>
      <p sl="en">L’onorevole Le Foll ha ragione. Se non avremo denaro, ben poco potremo fare in molto ambiti. Dobbiamo essere responsabili, e dobbiamo esserlo come Parlamento muovendoci il testo legislativo che il Commissario presenterà alla fine dell’autunno di quest’anno. Sarà una sfida molto impegnativa per noi in Parlamento. Per la prima volta avremo una responsabilità, potremo esprimerci, saremo parte del processo decisionale finale.</p>
      <p sl="en">Da questo punto di vista sono dunque contrario all’attuale testo quando parla di massimali. Appoggerò gli emendamenti formulati per ridurre il grado. È un aspetto del quale dovremo parlare di più. Tuttavia, come ho detto, la situazione sarà tutt’altro che rosea se non avremo un bilancio.</p>
      <p sl="en">Dobbiamo valutare come spendiamo il denaro. Spendiamo il denaro oculatamente come potremmo? Forse troppo va in amministrazione? Non va forse troppo in burocrazia? Forse poco va invece in sicurezza alimentare? Come nel caso dell’ecologizzazione, si parla di sicurezza alimentare sproloquiando.</p>
      <p sl="en">Che cosa stiamo facendo per ottenere la sicurezza alimentare? Nell’arco di nove o dieci anni potrebbe manifestarsi una crisi. Gli agricoltori sono diminuiti; è diminuita la popolazione attiva; questo è ciò su cui penso che in futuro dovremmo concentrarci.</p>
    </intervention>
    <intervention id="3-103-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">a nome del gruppo Verts/ALE. – Signor Presidente, onorevoli colleghi, a nostro parere la relazione ci porta chiaramente nella giusta direzione. La politica agricola europea deve essere più equa, e deve esserlo nei confronti dell’ambiente. Penso che con la relazione si siano conseguiti tali obiettivi. In fin dei conti, la politica agricola europea deve rispondere ai nostri obiettivi in materia di clima e diversità, aspetto anch’esso contenuto nella relazione. La politica agricola europea deve offrire servizi ambientali. Soltanto allora il contribuente sarà pronto a pagare per tale politica. Abbiamo bisogno di una distribuzione equa tra aziende agricole, ma anche tra Stati membri, così come dobbiamo esercitare una politica commerciale equa nei confronti dei paesi meno sviluppati. Tale aspetto emerge anch’esso dalla relazione.</p>
      <p sl="de">Esaminare quasi 1 300 emendamenti è stato un processo laborioso, ma a lungo termine abbiamo realizzato l’obiettivo di raggiungere un importante compromesso comune con obiettivi chiaramente definiti. Il Parlamento si è dimostrato in grado di formulare una siffatta politica. Alcuni passaggi avrebbero potuto essere formulati in maniera più chiara a nostro parere, come i termini per i pagamenti nell’ambito del primo pilastro, rotazione delle colture, protezione dei pascoli permanenti, ma comunque è ora compito della Commissione rimpolpare la versione finale.</p>
      <p sl="de">È anche importante che si sia inclusa la degressività. Le grandi aziende agricole devono dare di più in termini di occupazione e ambiente, elemento sostenuto da un’ampia maggioranza in commissione. Parimenti importante è che si rafforzi il ruolo dei coltivatori nel commercio, così come è importante affrontare la questione del deficit proteico. A lungo termine, non possiamo permetterci di importare da altri paesi colture proteiche pari a 30 milioni di ettari di superficie destinata a coltivazioni foraggiere. È tempo di iniziare a fare qualcosa al riguardo.</p>
      <p sl="de">Tutti concordiamo sull’importanza di un secondo pilastro forte. Sviluppo rurale, misure ambientali e misure per le regioni svantaggiate: sono tutti aspetti sui quali va posto un chiaro accento. Se il Presidente Barroso dovesse liquidare tale punto, l’opposizione del Parlamento sarà notevole. Proprio questo schiude opportunità di sviluppo rurale e non possiamo voltare le spalle alle regioni svantaggiate.</p>
    </intervention>
    <intervention id="3-104-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">a nome del gruppo GUE/NGL. – Signor Presidente, signor Commissario, la relazione sottopostaci oggi descrive un nuovo orientamento per la politica agricola comune parlando anche di fondi pubblici degressivi, il che rispecchia considerazioni ambientali e occupazionali, il fatto che l’agricoltura produce beni pubblici e il concetto di coltivatore attivo. Tuttavia, abbiamo visto fin troppe buone intenzioni che non hanno mai migliorato la vita dei coltivatori attivi. Pensiamo alle vicende che proprio adesso stanno caratterizzando le nostre aree rurali. Sebbene l’idea di una rete di sicurezza sia interessante, non lo è abbastanza. Dobbiamo tornare ai meccanismi di intervento pubblico per garantire prezzi di base agli agricoltori piccoli e medi.</p>
      <p sl="fr">Riunendo l’efficienza economica, sociale ed ecologica porremo anche fine al modello di libero scambio ultraliberale che attualmente sta distruggendo le aziende a conduzione familiare. L’Unione europea deve perseguire cambiamenti radicali in sede di Organizzazione mondiale del commercio e collaborare più strettamente con l’Organizzazione per l’alimentazione e l’agricoltura (FAO) in modo da ritornare a sistemi di cooperazione che includano dazi doganali variabili alla frontiera.</p>
      <p sl="fr">Abbiamo inoltre bisogno di più fondi per la ricerca in Europa. Da ultimo, è necessario garantire che il bilancio per la politica sia mantenuto … (L’oratore conclude con il microfono spento)</p>
    </intervention>
    <intervention id="3-105-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">(Signor Presidente, non siamo riusciti a sentire la traduzione simultanea in inglese dell’intervento precedente. Mi interessava molto e, ammesso che non sia di troppo disturbo per l’oratore, se lei potesse fare qualcosa per farcelo sentire in inglese, lo apprezzerei moltissimo.</p>
    </intervention>
    <intervention id="3-106-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Qualcun altro non ha potuto ascoltare la traduzione in inglese? Forse è solo un problema limitato alle ultime file. Stiamo verificando che cosa è successo.</p>
      <p sl="unknown">Sembra che ci sia stata un’interferenza tra canali. Stiamo risolvendo il problema. Mi appello alla vostra pazienza. Sono certo che l’intervento potrà essere letto successivamente in rete. Le sedute sono in streaming e sono sicuro che sarà possibile sentire la traduzione dell’intervento.</p>
    </intervention>
    <intervention id="3-107-000" speaker_id="96993" name="Lorenzo FONTANA" is_mep="True" mode="spoken" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">a nome del gruppo EFD . – Signor Presidente, onorevoli colleghi, signor Commissario, innanzitutto i ringraziamenti e i complimenti all'onorevole Deß per il duro lavoro che è stato fatto insieme a tutti i relatori ombra.</p>
      <p sl="it">Ci fa particolarmente piacere che all'interno di questa relazione ci siano degli accenni alle zone penalizzate – a noi stanno specialmente a cuore le zone montane. Ci fa particolarmente piacere che ci sia il sostegno alle piccole aziende, che sono fondamentali perché hanno una grande importanza sia per la tutela del territorio sia per la qualità dei prodotti che in queste piccole aziende vengono, appunto, prodotti. E ci fa particolarmente piacere che ci siano degli ampi riferimenti anche ai giovani agricoltori, che sono un po' il futuro di quella che è l'agricoltura.</p>
      <p sl="it">Però sappiamo tutti che la grande battaglia ora dev'essere fatta sul bilancio e quindi, signor Commissario, questo è un appello a lei, che lo sa meglio di me, e anche a tutti i colleghi qui. Non possiamo permetterci che la PAC abbia un bilancio tagliato, perché a quel punto significherebbe che l'agricoltura probabilmente vale meno in Europa. È evidente che se l'agricoltura vale meno in Europa, valgono meno i prodotti agricoli e quindi tutta la nostra alimentazione. Noi non la pensiamo ovviamente così.</p>
      <p sl="it">Signor Commissario, volevo fare un ultimo accenno sulla questione delle importazioni. Come lei sa, le importazioni non rientrano ovviamente nella PAC, ma è un altro tassello fondamentale che deve andare insieme alla PAC, perché se noi importiamo prodotti di bassa qualità e di basso costo la nostra agricoltura è destinata a fallire.</p>
    </intervention>
    <intervention id="3-108-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, vorrei ringraziare l’onorevole Dess per la sua esauriente relazione.</p>
      <p sl="en">Come altri colleghi, vorrei ribadire l’importanza di un bilancio adeguato per la nuova PAC. Credo che sia fondamentale basare il nostro bilancio sulle argomentazioni che ruotano attorno alla sicurezza alimentare.</p>
      <p sl="en">Si stima che, entro il 2050, avremo bisogno di un aumento del 70 per cento della produzione agricola globale. Risponderei che la nuova PAC dovrebbe contribuire in tale situazione a mantenere tale produzione in Europa. Non dovremmo far nulla che possa compromettere la base produttiva alimentare di cui già disponiamo.</p>
      <p sl="en">Apprezzo il chiaro sostegno espresso a favore della struttura a due pilastri, così come apprezzo l’odierna dichiarazione di sostegno del Commissario al riguardo. Dovrei tuttavia aggiungere che non vorrei che il sostegno all’ecologizzazione del primo pilastro imponga ulteriori oneri e costi ai nostri agricoltori. Per questo vorrei che vi fosse maggiore flessibilità a livello nazionale e regionale, vista la notevole diversità delle strutture agricole e dei terreni dell’Unione.</p>
    </intervention>
    <intervention id="3-109-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signor Commissario, l'intenso lavoro svolto dal relatore Deß e dai relatori ombra, con cui ovviamente mi congratulo, giunge oggi alla sua fase finale.</p>
      <p sl="it">Una nuova PAC significa molto per l'Europa, per il futuro della sua agricoltura e per la sopravvivenza di vaste aree rurali. La nuova politica agricola comune deve consentire ai cittadini europei di poter fruire di un'adeguata produzione di alimenti di qualità, oltre a poter supportare la produzione di beni pubblici senza mercato. Per raggiungere gli obiettivi indicati vi è la necessità di nuovi strumenti più efficaci e soprattutto più semplici per gli agricoltori, unitamente a un più agile accesso alle risorse e ai minori oneri burocratici.</p>
      <p sl="it">Necessitiamo inoltre di strumenti di mercato per contrastare efficacemente le purtroppo ricorrenti crisi, ma anche di strumenti di prevenzione e di assicurazione dai rischi tipici del settore agricolo. Abbiamo la necessità di una PAC per i giovani, ai quali affidare l'agricoltura del futuro. Abbiamo scelto di promuovere la difesa della biodiversità e delle numerose specificità territoriali e produttive dell'Unione europea attraverso una politica di sviluppo rurale che permetta di valorizzare tutte le potenzialità naturali e umane delle zone rurali, ma dobbiamo al contempo mirare a rendere competitive le imprese agricole. È per questa ragione che vorrei sottolineare alla Commissione la necessità di prevedere nello sviluppo rurale misure volte al trasferimento tecnologico.</p>
      <p sl="it">In linea con quanto votato in commissione per l'agricoltura, ritengo di confermare l'importanza di sostenere l'introduzione di tetti massimi alla concessione di pagamenti diretti alle imprese di grande dimensione economica. Ritengo che l'introduzione di una degressività degli aiuti all'aumentare della dimensione aziendale sopra una certa soglia sia necessaria per evitare una sovracompensazione delle aziende di maggiore dimensione che usufruiscono già di rilevanti economie di scala.</p>
      <p sl="it">Non posso poi non sottolineare la necessità di un adeguato finanziamento della politica agricola comune. Questo Parlamento non può accettare una riduzione delle risorse per lo sviluppo rurale.</p>
    </intervention>
    <intervention id="3-111-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">(Signora Presidente, con questa riforma noi del gruppo S&amp;D intendiamo rendere la politica agricola comune (PAC) più equa, giusta e adatta all’epoca in cui viviamo, un’epoca in cui i temi della legittimità dell’aiuto rispetto alla società, nonché della sicurezza alimentare nell’accezione più ampia del termine, sono più rilevanti che mai.</p>
      <p sl="pt">Siamo riusciti a far inserire le nostre principali raccomandazioni nella relazione, tra cui la necessità di mantenere in essere una politica agricola comune adeguatamente finanziata per l’Unione. Devo sottolineare che non concorderemo con la revoca di alcuna risorsa finanziaria per garantire l’applicazione della PAC. Vogliamo una distribuzione più giusta degli aiuti sia tra Stati membri sia tra agricoltori attraverso l’introduzione di un nuovo sistema che non sia legato alla produzione, bensì basato su criteri sociali e ambientali, ossia un sistema che promuova l’occupazione. Dobbiamo inoltre orientare la PAC verso i veri coltivatori e creare un meccanismo specifico per le piccole aziende agricole.</p>
      <p sl="pt">Sono certo che grazie al ruolo rafforzato conferito al Parlamento dal trattato di Lisbona saremo capaci di tradurre questi obiettivi, per ora unicamente teorici, in azioni concrete.</p>
    </intervention>
    <intervention id="3-112-000" speaker_id="4270" name="Marit PAULSEN" is_mep="True" mode="spoken" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Signora Presidente, vorrei ringraziare l’onorevole Dess per il suo eccellente lavoro. Intendo parlare di un aspetto specifico della politica agricola, ossia le enormi sfide che l’umanità e il mondo intero sono chiamati ad affrontare, tra cui clima, biodiversità ed eutrofizzazione dei corsi di acqua. Sono tanti gli esempi che potrei citare al riguardo. In tale contesto, penso che ci si debba rendere conto che sono i coltivatori a gestire quotidianamente il nostro ambiente e i prerequisiti per la nostra vita e il nostro futuro. In agricoltura e silvicoltura disponiamo dei migliori strumenti ed è per l’uso di tali strumenti ambientali che gli agricoltori dovrebbero essere pagati, oserei dire ben pagati. Vorrei dunque che in futuro cambiassimo in qualche modo mentalità e abbandonassimo le sovvenzioni al reddito, difficili da verificare contabilmente, facendo invece in modo da pagare per il lavoro che gli agricoltori svolgono. In altre parole, dovremmo smetterla di versare sussidi e iniziare a pagare per i servizi resi. La missione più importante per l’agricoltura è ovviamente produrre cibo, e intendo cibo sufficiente di buona qualità, ma a mio parere tale cibo dovrebbe essere pagato sul mercato, dove non è possibile pagare i servizi ambientali.</p>
    </intervention>
    <intervention id="3-113-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signora Presidente, da molti punti di vista la relazione Dess è eccellente, ma da uno direi che è praticamente il contrario poiché respinge l’idea di una giusta equalizzazione dei pagamenti diretti. Il principio bizzarro e assurdo secondo cui viene data più assistenza ai più ricchi e meno ai più poveri è destinato a continuare a imperversare nel settore agricolo. I coltivatori nei nuovi Stati membri, e non soltanto loro, sono estremamente preoccupati e allarmati da tali sviluppi. Il settore agricolo è in declino, soprattutto nei nuovi Stati membri. Vi chiederei quanti terreni sono incolti in Polonia, Lituania e Slovacchia.</p>
      <p sl="pl">Esorterei i miei colleghi dei vecchi Stati membri a porre fine a tale discriminazione. Equalizziamo infine i pagamenti diretti in maniera giusta e non creiamo un’Europa a due velocità. Mi rivolgerei in particolare ai membri francesi di questa Camera per ricordare loro lo slogan “libertà, uguaglianza, fraternità” che campeggiava sugli striscioni della rivoluzione francese. Abbiamo la libertà, ma non abbiamo l’uguaglianza, e senza uguaglianza non vi può essere fraternità. Chiediamo l’uguaglianza.</p>
    </intervention>
    <intervention id="3-114-000" speaker_id="96744" name="José BOVÉ" is_mep="True" mode="spoken" nationality="France" birth_date="11-06-1953" birth_place="Talence" p_group="Group of the Greens/European Free Alliance" m_state="FR">
      <p sl="fr">Signora Presidente, signor Commissario, onorevoli colleghi, concordo con l’idea che, oltre alla libertà e alla fraternità, vi debba essere uguaglianza per i coltivatori e i nuovi Stati membri dell’Europa orientale. Assolutamente sì, concordo.</p>
      <p sl="fr">Penso che questa relazione rappresenti un grande passo avanti. Dapprincipio non è stato facile: la situazione era decisamente controversa. Tuttavia, la cosa importante è che siamo giunti a un consenso che ci ha permesso di mantenere la visione più ampia, e credo che in questo consista la grande forza del Parlamento europeo. Siamo riusciti nel nostro intento, nonostante le difficoltà, ragion per cui vorrei ringraziare il relatore, onorevole Dess, e tutti i membri. La prima fase è conclusa.</p>
      <p sl="fr">Nel documento abbiamo ribadito l’esigenza di uguaglianza, giustizia ed equità per produttori e regioni. Penso che ciò sia importante. Abbiamo chiaramente affermato e ribadito che vogliamo salvaguardare e sviluppare le piccole aziende agricole, vogliamo che tali aziende siano tenute presenti perché sono fondamentali per la qualità e la biodiversità regionale. A mio giudizio, questo è stato un altro punto fondamentale. L’idea di rendere l’agricoltura più scientifica abbandonando le aziende industriali produttiviste a questo punto è sancita dai testi. Adesso è necessario concretizzarla: soltanto allora l’agricoltura diventerà un’alternativa possibile per le future generazioni, e non è una questione di ideologia.</p>
      <p sl="fr">Da ultimo, al momento siamo preoccupati dalle concrete minacce a livello di bilancio. Dobbiamo dare risposte inequivocabili. Ciò che ora desideriamo è passare alla seconda fase, che è ovviamente la discussione legislativa. Perché? Perché testi e buone intenzioni non bastano: proprio nella discussione delle proposte legislative vedremo realmente dove stiamo andando. Questo è essenzialmente ciò che aspettiamo.</p>
      <p sl="fr">Concluderei, a ogni modo, esprimendomi duramente nei confronti dell’atteggiamento tedesco che ci ha obbligati a tagliare gli aiuti alimentari ai cittadini europei più poveri fino a un quinto dell’ammontare iniziale, aiuti che facevano parte del bilancio della politica agricola comune. Intendo trovare un altro modo per aiutare i nostri concittadini più poveri, gli 80 milioni di europei che non hanno abbastanza da mangiare.</p>
    </intervention>
    <intervention id="3-115-000" speaker_id="96988" name="Alfreds RUBIKS" is_mep="True" mode="spoken" nationality="Latvia" birth_date="24-09-1935" birth_place="Daugavpils" p_group="Confederal Group of the European United Left - Nordic Green Left" m_state="LV">
      <p sl="lv">Signora Presidente, è stato svolto un lavoro eccellente, ma la relazione definitiva è formulata in termini molto generali. La relazione indica chiaramente un nuovo orientamento, l’ecologizzazione dell’agricoltura, che potrebbe essere una sorta di salvagente per gli agricoltori non produttivi, che potrebbero evitare di doversi impegnare nella produzione agricola ricevendo comunque pagamenti per superficie. A mio parere, nell’applicare concretamente la relazione, dovremmo rammentare ciò che manca. Manca il problema delle proteine, così come manca la questione della qualità dei prodotti alimentari importati e non vi è menzione del problema delle colture geneticamente modificate e dei problemi di degrado dei terreni, affrontati in maniera lacunosa. Non vi è ancora una chiara definizione di espressioni quali “agricoltore attivo”, “nuovo agricoltore”, “pagamenti per superficie equi” e “aziende a conduzione familiare”. Purtroppo, moltissimi coltivatori non troveranno risposte nella relazione ai loro problemi e ai loro interrogativi. In futuro dobbiamo migliorarla.</p>
    </intervention>
    <intervention id="3-116-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Signora Presidente, sebbene il termine “ecologizzazione” del primo pilastro possa richiamare gli agricoltori non produttivi, porrà problemi notevoli agli agricoltori attivi, che potrebbero benissimo abbandonare la terra, anziché tentare di seminare in primavera. Se tale politica fosse stata applicata quest’anno, avrebbe comportato un disastro totale a livello di colture. Inoltre, sarà impossibile controllare e applicare correttamente le misure di ecologizzazione.</p>
      <p sl="en">Per essere efficaci, i massimali imposti ai pagamenti unici dovranno essere rigidi. Ciò indurrà immediatamente gli agricoltori a dividere formalmente la propria attività con i coniugi il modo da mantenere l’intero pagamento per ambedue le parti divise. In aggiunta, si è stato detto che i risparmi ottenuti con i massimali andranno a beneficio dell’Unione e non dello Stato membro che di fatto ha generato il risparmio.</p>
      <p sl="en">La decisione di coltivare organismi geneticamente modificati dovrebbe spettare ai singoli Stati membri. L’idea che gli agricoltori che hanno colture geneticamente modificate non ricevano pagamenti unici non ha alcun senso. Nel mondo vi è penuria di cibo. Dovremmo incoraggiare l’introduzione di nuove tecnologie agricole, non demonizzarle. Spero che gli ultimi tre inverni abbiano convinto tutti voi che il riscaldamento globale non pone alcuna minaccia.</p>
    </intervention>
    <intervention id="3-117-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, onorevoli colleghi, quanto diverso sarebbe il parere sull’Unione dei cittadini europei sempre più oltraggiati se scoprissero che i contributi versati in tasse sono stati spesi unicamente come denaro pubblico per l’interesse pubblico e il bene pubblico, in maniera proporzionata al bene pubblico prodotto. La relazione Dess prende questa direzione rispetto all’assistenza agricola erogata dall’Unione europea. Domani avremo una responsabilità immensa quando decideremo se adottare i massimali, i tetti stabiliti dalla relazione Dess alla luce del duro lavoro svolto da quanti hanno presentato proposte di emendamento per l’assistenza per superficie ed ettaro. Vorrei pregarvi di seguire il senso di giustizia dei vostri elettori e adottare i massimali. Facciamo in modo che vi sia un massimale al denaro pubblico che baroni rossi e verdi e altri imprenditori cittadini ricevono dai contribuenti europei!</p>
    </intervention>
    <intervention id="3-118-000" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Signora Presidente, onorevoli colleghi, sebbene l’odierno dibattito si concentri unicamente su questa importante relazione riguardante a riforma della politica agricola comune, vorrei commentare un aspetto collaterale che ci interessa tutti e potrebbe interessare la sostenibilità dei postulati che stiamo difendendo in Parlamento rispetto alla riforma del futuro della PAC.</p>
      <p sl="es">La prossima settimana la Commissione europea presenterà la sua proposta sulle prospettive finanziarie per il periodo post 2014, in cui, se le mie informazioni dovessero rivelarsi corrette, l’esecutivo comunitario ha risolutamente l’intenzione di proporre tagli al bilancio agricolo dell’Unione.</p>
      <p sl="es">Va dunque tenuto presente che la Commissione europea non farà proprio il parere che adotteremo domani in cui specificamente chiediamo che la spesa della politica agricola comune venga mantenuta.</p>
      <p sl="es">Non vedo come, con un bilancio ridotto, si possa pensare di affrontare le sfide descritte nel documento, come le sovvenzioni della politica agricola comune possano essere rese più “verdi”, processo che per noi non deve richiedere uno sforzo aggiuntivo da parte degli allevatori e degli agricoltori, come si possa realizzare tutto questo.</p>
      <p sl="es">Non vedo come, con una PAC più limitata, si possa rispondere, solo per citare un altro esempio, alla volatilità dei prezzi e stabilire una linea di bilancio, come è nostra intenzione, che ci permetta di affrontare la crisi che ormai ci affligge da tempo.</p>
      <p sl="es">La PAC non dovrebbe essere misurata soltanto in termini di spesa perché, oltre ai prodotti e ai servizi che fornisce, penso che vada detto con chiarezza, oggi per sempre, che un euro investito in agricoltura genera 10 euro di ricchezza nel settore agroalimentare. Questo aspetto dovrebbe essere tenuto nella massima considerazione nella definizione del prossimo quadro di bilancio</p>
      <p sl="es">Non va inoltre dimenticato che i negoziati con i paesi terzi e l’Organizzazione mondiale del commercio rappresentano una grave minaccia per il futuro della produzione dell’agricoltura e dell’allevamento nell’Unione europea.</p>
    </intervention>
    <intervention id="3-119-000" speaker_id="96891" name="Paolo DE CASTRO" is_mep="True" mode="spoken" nationality="Italy" birth_date="02-02-1958" birth_place="S. Pietro Vernotico" m_state="IT">
      <p sl="it">Signora Presidente, onorevoli colleghi, signor Commissario, con la relazione dell'onorevole Deß si apre una nuova fase nel processo di riforma della politica agricola comune. Un lavoro intenso della commissione agricoltura, che è durato diversi mesi, e per il quale anch'io voglio ringraziare Albert Deß e tutti gli shadow e i gruppi parlamentari per il loro lavoro.</p>
      <p sl="it">Oggi il Parlamento può esprimere una voce chiara sul futuro della politica agricola comune: una PAC robusta, semplice, flessibile, più verde e che guarda ai giovani e al lavoro. Per questo motivo, signor Commissario, ci preoccupano le notizie stampa di questi giorni su una riduzione del bilancio soprattutto nel secondo pilastro, una circostanza incompatibile sia con i contenuti della relazione Deß sia con la relazione sulle prospettive finanziarie dell'Unione europea dell'onorevole Garriga Polledo, che abbiamo votato in plenaria nelle settimane scorse e che ha introdotto per la politica agricola comune l'importante principio del mantenimento dell'attuale ammontare di risorse nel prossimo periodo di programmazione finanziaria.</p>
      <p sl="it">Ecco perché, signor Commissario, vorremmo fosse fatta chiarezza sulle notizie circolate e vorremmo sapere se da parte sua ci sono orientamenti diversi rispetto a quanto fino ad oggi ci ha detto.</p>
    </intervention>
    <intervention id="3-120-000" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, signor Commissario, onorevoli colleghi, vorrei ringraziare il relatore per la perseveranza e la positività del suo lavoro.</p>
      <p sl="de">Per quel che riguarda il futuro della politica agricola dopo il 2013, abbiamo deciso l’orientamento che vogliamo seguire. Vogliamo un settore agricolo che affronti le sfide agendo sul mercato in maniera innovativa, moderna, coraggiosa, consapevole di sé, responsabile e indipendente? Oppure vogliamo un settore agricolo che continua a essere alimentato con il contagocce dall’Europa e ha bisogno che la mamma gli tenga la mano e lo incoraggi a ogni futuro passo che compie? Questo è l’orientamento che oggi stiamo definendo. Per essere all’altezza delle sfide del futuro, dobbiamo promuovere tecnologie moderne nel settore agricolo anziché tenere infiniti dibattiti ideologici. Se le aziende agricole devono poter pianificare con certezza, non possiamo cambiare rotta ogni due anni. È troppo gravoso per le finanze dei nostri coltivatori. Tutti qui devono rendersi pienamente conto del fatto che ogni cambiamento politico di rotta comporta nuove leggi e direttive, che a loro volta richiedono investimenti da parte delle aziende agricole senza aumentarne nel contempo il reddito.</p>
      <p sl="de">Non dovremmo preoccuparci delle dimensioni di un’azienda; dovremmo invece preoccuparci che sia gestita in maniera economicamente sana. Non dovremmo preoccuparci se produce in maniera convenzionale o biologica fintantoché gestisce le risorse in maniera responsabile, così come non dovremmo preoccuparci di come vengono tenuti gli animali fintantoché sono trattati bene. La cosa importante per noi in Europa deve essere disporre in futuro di cibo sufficiente di buona qualità a prezzi accessibili. Dopo tutto, l’Europa non è sola al mondo.</p>
    </intervention>
    <intervention id="3-121-000" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Signora Presidente, finalmente sta arrivando il giorno in cui si applicherà una politica agricola unificata nei vecchi e nuovi Stati membri ponendo fine a un decennio di discriminazione ai danni degli agricoltori dei nuovi Stati membri. Accolgo tale sviluppo con estremo favore. Spero che nel nuovo periodo di programmazione non vengano imposte nuove condizioni discriminatorie ai coltivatori. Purtroppo, devo dire che la relazione Dess contiene una siffatta proposta. Penso innanzi tutto al sostegno al cosiddetto massimale per i pagamenti diretti alle aziende agricole più grandi. Considero tale azione discriminatoria nei confronti di Stati membri come la Repubblica ceca che, per motivi storici, hanno aziende agricole più grandi di altri nell’Unione europea.</p>
      <p sl="cs">Respingo dunque l’idea di un massimale per i pagamenti diretti perché è un intervento che ridurrà l’efficienza dell’agricoltura nell’Unione europea. Lo scopo primario dell’agricoltura è sempre stato quello di produrre cibo. Oggi, però, diversi politici, soprattutto quelli del gruppo Verts/ALE e della sinistra, vogliono trasformare gli agricoltori in produttori di biocombustibile e guerrieri anti-riscaldamento globale. Non posso appoggiare tali sviluppi.</p>
    </intervention>
    <intervention id="3-122-000" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Signora Presidente, mi unirei al coro dei colleghi del mio gruppo e altri nel porgere i miei complimenti al nostro relatore. Non è stato un compito facile per lui, così come per nessuno di noi, e la relazione sottopostaci, molto migliorata grazie al lavoro congiunto, contiene tanti elementi apprezzabili.</p>
      <p sl="en">Accolgo con favore in particolare l’idea della prosecuzione dei pagamenti diretti e l’esplicita abolizione dei valori di riferimento storici di cui al paragrafo 15, come anche la più equa distribuzione tra Stati membri e, al loro interno, tra regioni e nazioni di cui al paragrafo 16.</p>
      <p sl="en">Provenendo dalla Scozia, sono particolarmente felice di leggere una dichiarazione forte a favore delle zone svantaggiate nel paragrafo 82. So che gli agricoltori in Scozia, come ovunque altrove, saranno lieti di leggere il paragrafo 44 contenente una dichiarazione esplicita quanto al fatto che la condizionalità incrociata debba essere basata sul rischio e proporzionale. Signor Commissario, forse lei potrebbe citare quel paragrafo in particolare ad alcuni suoi colleghi.</p>
      <p sl="en">Sebbene vi sia molto di apprezzabile nella relazione, siamo onesti con noi stessi e gli elettori. A meno che non si realizzi il paragrafo 1, tutto questo è inutile e il paragrafo 1, in cui si chiede una PAC forte e sostenibile con un bilancio commisurato agli obiettivi ambiziosi, sarà inutile anch’esso. Come altri colleghi, desidero manifestare preoccupazione, non da ultimo rispetto alle voci circolate oggi in merito al fatto che il Presidente Barroso stia ipotizzando duri tagli al bilancio e al secondo pilastro in particolare.</p>
      <p sl="en">Signor Commissario, lei avrà bisogno di tutti gli alleati possibili in queste discussioni con la Commissione e gli Stati membri. Dobbiamo avere una PAC adeguatamente finanziata e giustamente ambiziosa per i nostri agricoltori e cittadini. L’agricoltura europea ha una grande storia da raccontare. Ora non è tempo di scontrarsi sulle quisquilie.</p>
    </intervention>
    <intervention id="3-123-000" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Signora Presidente, accolgo con favore la relazione dell’onorevole Dess sulla riforma della politica agricola comune (PAC) e lo ringrazio per il suo lavoro.</p>
      <p sl="ga">Il voto di questa settimana rispecchierà ciò che il Parlamento europeo si aspetta di vedere nelle proposte legislative per la PAC. L’imminente votazione sul bilancio è anch’essa estremamente importante per garantire un futuro finanziamento appropriato per l’agricoltura.</p>
      <p sl="ga">Abbiamo bisogno di vedere una PAC forte e sostenibile basata su due pilastri che leghi gli agricoltori alla terra, garantisca la salvaguardia ambientale, promuova l’economia rurale e assicuri equità e trasparenza a tutti coloro che operano nella catena alimentare.</p>
      <p sl="ga">Gli interventi di ecologizzazione riguardanti l’ambiente nel primo pilastro devono essere chiari, opportunamente concepiti e facili da misurare. Il finanziamento per il secondo pilastro deve essere sostenuto ed equo.</p>
    </intervention>
    <intervention id="3-124-000" speaker_id="96996" name="Giancarlo SCOTTÀ" is_mep="True" mode="spoken" nationality="Italy" birth_date="11-04-1953" birth_place="Vittorio Veneto" p_group="Europe of Nations and Freedom Group" m_state="IT">
      <p sl="it">Signora Presidente, onorevoli colleghi, la politica agricola comune è la politica europea che più di ogni altra ha dovuto rinnovarsi, nel corso degli anni, per poter affrontare i continui mutamenti intervenuti negli scenari economici, compreso quello internazionale.</p>
      <p sl="it">Ciò è avvenuto non perdendo mai di vista due obiettivi principali: garantire un reddito agli agricoltori europei e fare i conti col bilancio dell'Unione europea sempre più ridotto, senza con questo tralasciare tutta una serie di altri obiettivi collegati alla qualità delle produzioni, dell'ambiente, della biodiversità e delle risorse idriche.</p>
      <p sl="it">La riforma della PAC che domani voteremo è fondamentale per continuare a sostenere il reddito dei nostri agricoltori, come hanno già detto i miei colleghi. L'obiettivo, pertanto, non è quello di ridurre le sovvenzioni dirette ma di trovare un equilibrio tra queste ultime e lo sviluppo rurale, affinché il sistema risulti sempre più semplice e più equo, senza per questo mettere in discussione le regole della concorrenza.</p>
      <p sl="it">Per quanto riguarda gli obiettivi della PAC nell'ambito della strategia Europa 2020, la PAC può contribuire alla crescita di un'economia sostenibile rispondendo adeguatamente alle nuove sfide e tenendo conto della diversità e della ricchezza dell'agricoltura e della specificità dei ventisette Stati europei.</p>
    </intervention>
    <intervention id="3-125-000" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signora Presidente, abbiamo ovviamente bisogno di una PAC forte. Il settore agricolo fornisce un chiaro valore aggiunto all’economia europea in quanto svolge un ruolo multifunzione contribuendo alla produzione di beni pubblici a vantaggio della società nel suo complesso. Il bilancio della PAC deve restare perlomeno agli attuali livelli, e risorse e obiettivi analoghi devono essere salvaguardati per la nuova PAC.</p>
      <p sl="el">La distribuzione delle risorse della PAC tra gli agricoltori dell’Unione europea, in cima all’agenda del dialogo pubblico, richiede attenzione. L’idea di una percentuale fissa per tutta l’Unione europea è largamente contestata. A mio parere, abbiamo bisogno di criteri oggettivi che tengano debitamente conto delle particolarità del settore agricolo nei singoli Stati membri dell’Unione. Le proposte concernenti la fissazione di un massimale per i pagamenti diretti, la corresponsione di aiuti speciali ai piccoli agricoltori e il versamento di aiuti soltanto agli agricoltori attivi sono un’idea valida.</p>
      <p sl="el">Le misure agroambientali dovrebbero essere facili da applicare, abbinate a dispositivi di controbilanciamento adeguati e non dovrebbero creare alcun onere amministrativo aggiuntivo. Visti la diffusa instabilità sui mercati agricoli, i rischi climatici e la crisi alimentare, dobbiamo attivare strumenti efficaci. Le attuali misure di mercato devono essere rafforzate. Abbiamo inoltre bisogno di un fondo permanente di gestione delle crisi. La proposta relativa a un nuovo strumento di stabilizzazione dei redditi agricoli è valida. Vorrei infine sottolineare la necessità di misure efficaci per i giovani agricoltori.</p>
      <p sl="el">Ringrazio il relatore, onorevole Dess, per aver svolto egregiamente un lavoro difficile e complesso. Signor Commissario, qualunque indebolimento della PAC si scontrerà con l’opposizione politica del Parlamento europeo. Penso che questo sia il messaggio di tutti i gruppi della Camera, un messaggio che deve essere tenuto in seria considerazione.</p>
    </intervention>
    <intervention id="3-126-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">(Signora Presidente, onorevoli colleghi, vorrei ringraziare il relatore e mi compiaccio per il fatto che la relazione rechi un marchio inequivocabilmente socialista e socialdemocratico. Vogliamo una politica agricola sostenibile, ecologica e sociale. Vogliamo l’ecologizzazione e la vogliamo nel primo pilastro. La condizionalità incrociata e le misure agroambientali previste a oggi dal sistema non sono sufficienti per dare sostegno all’intera società, ma questo è esattamente ciò che occorre.</p>
      <p sl="de">Il nostro obiettivo primario deve essere quello di garantire una produzione alimentare sostenibile e di alta qualità in Europa, nonché la vitalità e il dinamismo delle nostre zone rurali. Dobbiamo assolutamente arrestare il dilagante fenomeno dell’abbandono delle terre, perché abbiamo bisogno di gente, gente che si occupi del settore agricolo, come anche dei segmenti a monte e a valle. Le voci circolate in merito alla Commissione riguardanti l’intenzione di operare massicci tagli a livello di sviluppo rurale nel prossimo quadro finanziario pluriennale non sono accettabili.</p>
      <p sl="de">Dobbiamo continuare a lavorare per un secondo pilastro forte nella politica agricola comune per le zone rurali e per l’Europa. Vorrei lanciare un monito generale a chiunque intenda tagliare i fondi destinati all’agricoltura. Se così fosse, non vi sarebbe riforma. Tutto resterebbe immutato. Quale giustificazione si potrebbe mai dare ai cittadini europei?</p>
    </intervention>
    <intervention id="3-127-000" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Signora Presidente, la richiesta del Parlamento di mantenere, se non aumentare, il bilancio agricolo è a mio parere molto ottimistica. Sono tempi duri e i bilanci non sono illimitati. Penso che tali proposte debbano essere verificate rispetto alla realtà quando il prossimo anno si definirà il bilancio generale dell’Unione.</p>
      <p sl="en">Dobbiamo tornare alle priorità reali della politica agricola comune. Sicurezza alimentare in tutti i sensi, biodiversità, cambiamento climatico, nuove tecnologie e creazione di un’industria guidata dal mercato che sia sostenibile e competitiva: questi devono essere gli obiettivi.</p>
      <p sl="en">A mio giudizio, le proposte della Commissione hanno perso la direzione indicata dalle precedenti due relazioni. Non sono incentrate sulle priorità fondamentali e sono troppo complesse. Sono lieto di dire che, nelle sue proposte, il collega Dess ha delineato un quadro molto intelligente entro il quale possiamo sviluppare la futura riforma.</p>
    </intervention>
    <intervention id="3-128-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Signora Presidente, la relazione dell’onorevole Dess afferma la necessità di tener conto della protezione dell’ambiente e del clima in agricoltura, oltre al rafforzamento della sua competitività. Abbiamo negoziato compromessi validi al riguardo. Penso che dovremmo esprimerci a favore di massimali ben ponderati per le aziende agricole, soprattutto nel caso in cui i beneficiari sono gruppi multinazionali che talvolta ricevono somme semplicemente ingiustificabili.</p>
      <p sl="de">Il gruppo PPE è decisamente dalla parte dei coltivatori quando si tratta di abolire la burocrazia. La completa riorganizzazione dei sistemi e la conseguente introduzione di ulteriori controlli, richiesti anche da altri, non avrebbero alcun senso. Dobbiamo essere chiari su un aspetto: se i consumatori si aspettano che l’agricoltura europea proceda verso l’ecologizzazione e la sostenibilità, le corrispondenti misure devono poter disporre delle necessarie risorse finanziarie.</p>
      <p sl="de">Sono fermamente contraria a tagli del bilancio agricolo comunitario nel prossimo periodo di programmazione. Per quanto concerne le dichiarazioni della stampa in cui si afferma che il Presidente della Commissione Barroso intenderebbe liquidare lo sviluppo rurale, replicherei senza mezzi termini che se la Commissione dovesse tagliare i programmi per lo sviluppo rurale, taglierebbe la linfa delle zone rurali. Strutture agricole ben funzionanti sarebbero drammaticamente compromesse da tagli nel secondo pilastro. Il Presidente farebbe bene ad ascoltare ciò che dice la Camera.</p>
      <p sl="de">La politica agricola comune è e resta un ambito fondamentale della politica comunitaria e del bilancio dell’Unione. Non possiamo imporre ulteriori vincoli alle nostre aziende agricole, che devono confrontarsi con una crescente concorrenza globale, e nel contempo ridurre il sostegno a loro favore. Viceversa, sovvenzioni di investimento nell’ambito del secondo pilastro promuoveranno la propensione e la disponibilità a innovare, a beneficio di tutti nelle zone rurali. Dobbiamo in particolare attuare misure per i giovani coltivatori per garantire il futuro dell’agricoltura. La nostra futura politica agricola deciderà se il futuro l’Europa sarà autosufficiente o meno.</p>
    </intervention>
    <intervention id="3-129-000" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">Signora Presidente, la discussione di questo pomeriggio rivela chiaramente che la Camera appoggia ed è di fatto impegnata per giungere a una politica agricola comune forte in grado di affrontare le sfide della sicurezza alimentare, della sostenibilità ambientale e dell’occupazione nelle zone rurali. Se vogliamo conseguire tali obiettivi, non possiamo permettere, e spero che ciò sia sostenuto dall’Aula, alcun taglio dell’attuale bilancio della PAC. Ci occorrono fondi sufficienti per rispondere a tali sfide.</p>
      <p sl="es">Dobbiamo essere in una posizione che ci consenta di salvaguardare il reddito degli agricoltori e porre in essere meccanismi di mercato per prevenire ed evitare la volatilità dei prezzi alla quale stiamo attualmente assistendo.</p>
      <p sl="es">Non vorrei inoltre che si dimenticassero gli avvenimenti delle ultime settimane nel settore della frutta e della verdura, circostanze che dimostrano come la nuova PAC debba anche fornire strumenti di risposta alla crisi per tutti i settori colpiti che siano efficienti, snelli e adeguati alle esigenze di ciascun comparto.</p>
    </intervention>
    <intervention id="3-130-000" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, vorrei ringraziare l’onorevole Dess per una relazione estremamente interessante e informativa. Inevitabilmente, vista la complessità del tema, alcuni elementi sono condivisibili, altri no.</p>
      <p sl="en">Dato che alla PAC va il 42 per cento della nostra spesa europea, è fondamentale che tale spesa sia assolutamente trasparente per nostri cittadini. La maggior parte della gente, di fronte all’aumento dei prezzi dei prodotti alimentari, e i drammatici avvertimenti in merito alla penuria di approvvigionamenti, si aspetterà di vedere una PAC chiaramente concentrata sull’aumento della produttività e dell’efficienza.</p>
      <p sl="en">Indubbiamente dobbiamo preoccuparci dell’ambiente. Personalmente sono membro della commissione per l’ambiente, la sanità pubblica e la sicurezza alimentare e questo lo sappiamo. Tuttavia, stiamo realmente rischiando di produrre una relazione retorica che si addentra in cose come l’“ecologizzazione del primo pilastro”; stiamo parlando di allontanarci dal vero elemento fondamentale, l’efficienza. Su tale base, non appoggio l’idea di un massimale per i pagamenti alle grandi aziende agricole. Una scelta del genere comporterebbe l’istituzionalizzazione dell’efficienza e non vi è giustificazione per farlo.</p>
    </intervention>
    <intervention id="3-131-000" speaker_id="4271" name="Elisabeth JEGGLE" is_mep="True" mode="spoken" nationality="Germany" birth_date="21-07-1947" birth_place="Untermarchtal" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevoli colleghi, in primo luogo, come tutti avete già fatto, dobbiamo ringraziare sentitamente il nostro relatore per l’impegno profuso nella preparazione dell’odierna relazione e la sua determinazione nel raggiungere questi compromessi. Sono certa che non è stato facile, ma i compromessi raggiunti sono validi.</p>
      <p sl="de">Siamo a favore di un’agricoltura competitiva e sostenibile in Europa. Ciò significa che i nostri agricoltori producono cibo della massima qualità. Stiamo però anche producendo un paesaggio culturale visibile, un paesaggio che offre spazi ricreativi a tutti voi, a tutti noi, alla nostra società, un paesaggio che garantisce posti di lavoro non soltanto nell’agricoltura, bensì anche nel turismo e in molti altri settori. Questo è un servizio che l’agricoltura presta alla società, ma la società lo rispetta ben poco, così come talvolta anche noi stessi. È un servizio a tutto campo e in quanto tale non merita che il bilancio agricolo sia tagliato, sempre che ciò sia possibile.</p>
      <p sl="de">Signor Commissario, la sosteniamo nel suo approccio volto a introdurre una maggiore ecologizzazione, un approccio più verde, nel primo pilastro. Questo nuovo approccio, però, non deve portare a discriminare i paesi e gli agricoltori che già hanno programmi ambientali molto ambiziosi nel secondo pilastro. Al riguardo, occorre trovare una soluzione che sia giusta per ambedue le parti.</p>
      <p sl="de">I programmi ambientali sono costosi. Quando leggo sui giornali, come molti colleghi hanno già rammentato, che occorrono tagli nel secondo pilastro, la mia reazione è di forte opposizione. Abbiamo bisogno di un primo pilastro forte, ma abbiamo anche bisogno, e mi sono espressa favorevolmente in tal senso, di un secondo pilastro forte. La appoggeremo, signor Commissario, in tale impegno.</p>
    </intervention>
    <intervention id="3-132-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signora Presidente, signor Commissario, Parlamento, Commissione e Consiglio sono tutti concordi quanto al fatto che il bilancio della PAC debba essere appropriato e mantenuto perlomeno al livello corrente. È importante preservare la struttura a due pilastri, mantenere i pagamenti diretti e specialmente una politica di sviluppo rurale forte, oltre che migliorare la competitività e rafforzare la consapevolezza ambientale. Innovazione, ricerca e sviluppo rivestono anch’essi un’importanza fondamentale. Tecnologie e beni pubblici ambientali che riducono gli effetti del cambiamento climatico e migliorano la biodiversità e la gestione delle acque dovrebbero essere al centro dello sviluppo rurale. In futuro occorre altresì ulteriore assistenza finanziaria per aiutare gli Stati membri a colmare il divario, garantendo peraltro che possano accedere agli aiuti per lo sviluppo rurale a migliori condizioni di cofinanziamento dopo il 2013. Dal 2014 è essenziale assicurare condizioni concorrenziali paritarie e pari opportunità ai nuovi Stati membri. Infine, è importante non aizzare le grandi organizzazioni e i piccoli produttori le une contro gli altri.</p>
    </intervention>
    <intervention id="3-133-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, ammettiamo che sembravamo votati alla catastrofe con 1 267 emendamenti. Il gruppo S&amp;D ha dunque scelto di presentare il minor numero di emendamenti possibile. Siamo fieri di poterci dimostrare forti e uniti con il nostro relatore ombra Le Foll. Siamo anche lieti di aver collaborato con altri gruppi e il relatore per produrre un compromesso ambizioso.</p>
      <p sl="fr">A mio parere, è fondamentale che gli aiuti siano assegnati innanzi tutto agli agricoltori attivi anziché ai proprietari terrieri. Ciò promuoverà la sicurezza alimentare, ma anche un’agricoltura più sostenibile e rispettosa dell’ambiente, in grado di garantire una gestione migliore delle risorse e contribuire alla lotta contro il cambiamento climatico.</p>
      <p sl="fr">Siamo inoltre lieti di vedere che la componente “ecologizzazione” sarà un elemento imprescindibile del primo pilastro, mentre i pagamenti diretti saranno ripartiti più equamente tra gli Stati membri e i diversi settori agricoli.</p>
      <p sl="fr">Per la prima volta nella storia, abbiamo creato un sistema di sostegno degressivo basato su criteri legati a considerazioni ambientali e occupazionali. Quanto ai giovani coltivatori, si sono introdotti incentivi e misure di sostegno per aiutarli e incoraggiarli a creare aziende agricole. Abbiamo essenzialmente tutti gli ingredienti necessari per permettere a Commissione e Parlamento di lavorare insieme alla definizione della nuova politica agricola, alimentare e ambientale comune, di cui abbiamo estremamente bisogno.</p>
    </intervention>
    <intervention id="3-134-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, ci occorre un settore agricolo forte, tutelato da una politica agricola comune che disponga di un bilancio sufficiente, in grado di garantire la sicurezza alimentare in Europa.</p>
      <p sl="ro">Penso che gli agricoltori europei abbiano il diritto a un reddito dignitoso, il che, oltre a garantire la sicurezza alimentare, offre una giustificazione fondamentale per il mantenimento della PAC. È però necessaria maggiore equità nella distribuzione dei pagamenti diretti, sia tra Stati membri sia tra agricoltori. Spero che la futura proposta legislativa proponga una soluzione per liberarsi dalle disparità inique. Nel contempo, vorrei ringraziare la Commissione per l’intenzione di introdurre un programma di finanziamento semplificato per le piccole aziende agricole.</p>
      <p sl="ro">I programmi per i giovani coltivatori sono altrettanto importanti. È necessario sostenerli allorquando intraprendono la professione in tale ambito, non soltanto per contribuire allo sviluppo rurale, ma anche per garantire l’avvicendamento generazionale, assolutamente vitale per il futuro a medio e lungo termine dell’agricoltura europea.</p>
    </intervention>
    <intervention id="3-135-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signora Presidente, signor Commissario, penso che la relazione Dess presenti una gravissima carenza. Il paragrafo 16 contraddice manifestamente il principio fondamentale della parità di condizioni concorrenziali sul mercato unico. Da un lato si propone di abbandonare i valori di riferimento storici, dall’altro si propone di sanzionare le notevoli differenze nel sostegno diretto agli agricoltori dei singoli Stati membri. Alcuni riceveranno 200-250 euro all’ettaro, altri 350 o più di 400, e non stiamo parlando soltanto di una divisione tra vecchi e nuovi Stati membri perché gli agricoltori di Portogallo, Spagna, Regno Unito, Austria, Finlandia e Svezia riceverebbero anche percentuali inferiori. È tempo di introdurre condizioni concorrenziali paritarie nel settore agricolo ed eventuali differenze, inevitabili, dovrebbero derivare soltanto da criteri oggettivi.</p>
    </intervention>
    <intervention id="3-136-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, l'importanza della politica agricola comune e del ruolo che essa ha avuto per lo sviluppo dell'Unione europea e per la sicurezza alimentare è nota a tutti.</p>
      <p sl="it">Le sfide ambientali e la lotta al cambiamento climatico assegnano alla PAC post 2013 un nuovo ruolo, per cui ritengo necessaria una PAC più forte e sostenibile e con una dotazione di bilancio capace di soddisfare gli obiettivi da perseguire, con un'attenzione particolare allo sviluppo di prodotti alimentari di qualità e ai bisogni del piccolo agricoltore. Le speculazioni sulle materie prime agricole e l'estrema volatilità dei prezzi mettono a rischio la sicurezza alimentare e hanno bisogno di misure flessibili. Eventuali fluttuazioni di mercato vanno contrastate con misure anticicliche, da prevedere nel primo pilastro, capaci di reagire in maniera tempestiva e automatica.</p>
    </intervention>
    <intervention id="3-137-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, l’odierna relazione non affronta le future sfide menzionate nel suo titolo, ma, aspetto ancora più importante, non affronta i gravi problemi del presente. Per questo abbiamo presentato una serie di progetti di emendamento che reputiamo essenziali per una radicale rivisitazione dell’attuale politica agricola comune.</p>
      <p sl="pt">Vorrei qui sottolineare quelli che chiedono misure di regolamentazione del mercato e meccanismi di intervento per garantire agli agricoltori prezzi equi per i loro prodotti e il diritto di ogni paese di produrre. Tra gli altri esempi, proponiamo di mantenere in essere il sistema delle quote latte come requisito essenziale per tutelare i produttori nei paesi particolarmente sensibili, chiediamo il mantenimento dei diritti di impianto nel settore vinicolo, così come il mantenimento degli aiuti per la distillazione di alcol per usi alimentari e la distillazione di emergenza, e proponiamo la creazione di un regime assicurativo pubblico per l’agricoltura finanziato con fondi comunitari, per assicurare un reddito minimo ai coltivatori in caso di calamità naturali. Abbiamo presentato proposte per un’agricoltura sostenibile dal punto di vista sociale e ambientale, una visione incompatibile con le spudorate dichiarazioni di fiducia nel mercato e nella competitività come quelle formulate nella presente relazione.</p>
    </intervention>
    <intervention id="3-138-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signora Presidente, il mio partito è favorevole al ritiro dall’Unione senza mezzi termini e, pertanto, dalla PAC. La realtà è che ci siamo dentro e dobbiamo sfruttare la situazione al meglio.</p>
      <p sl="en">Che cosa pensiamo della relazione Dess? Orbene, è un po’ come l’uovo del leggendario curato. Alcune parti sono valide. L’idea di subordinare i pagamenti diretti alla condizionalità incrociata con la salvaguardia ambientale e la gestione dell’ambiente è potenzialmente positiva, ma soltanto se questi aspetti non vengono legati ai precetti quasi religiosi del cambiamento climatico e della diversità sociale, un nonsense .</p>
      <p sl="en">La relazione riconosce che il settore agricolo deve continuare a essere sostenuto da un intervento statale sui prezzi perché le qualità prodotte non possono essere previste o pianificate con esattezza e la domanda di prodotti agricoli non ha molta elasticità in termini di prezzi. Questo è importante per garantire la sicurezza alimentare ed evitare la volatilità dei prezzi.</p>
      <p sl="en">L’elemento più importante dal nostro punto di vista è che il Regno Unito non deve più essere un contributore netto al costo della PAC.</p>
    </intervention>
    <intervention id="3-139-000" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signora Presidente, il lungo processo di lavoro che questa importante relazione ha richiesto, compresi i tanti compromessi raggiunti, la ha resa un compendio equilibrato e ampio dei vari interessi ai quali la politica agricola comune (PAC) deve rispondere.</p>
      <p sl="pt">La relazione contiene validi orientamenti per le proposte legislative, cosa per la quale mi complimento con il relatore. Vi sono però alcune proposte che mi preoccupano delle quali seguirò attentamente l’evoluzione. Mi riferisco in particolare alla ridistribuzione degli aiuti, che penso debba avvenire rigorosamente nell’ambito del primo pilastro e sulla base di criteri puramente oggettivi in modo che lo scopo della ridistribuzione non sia sovvertito da criteri di correttezza che tenderebbero soltanto a mantenere lo status quo .</p>
      <p sl="pt">Abbiamo bisogno di una PAC più giusta con un bilancio sufficiente per ciò che le viene chiesto. Va inoltre rammentata la necessità di inserire il settore lattiero-caseario, spesso negletto, nell’agenda politica della PAC adottando gli emendamenti 16, 12 e 5.</p>
    </intervention>
    <intervention id="3-140-000" speaker_id="96783" name="Wojciech Michał OLEJNICZAK" is_mep="True" mode="spoken" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">(Signora Presidente, lo scopo della politica agricola comune è garantire continuità nell’approvvigionamento di cibo ai cittadini europei. Dobbiamo fornire alimenti sicuri e di alta qualità a prezzi accessibili. Questo si aspettano i consumatori. Dobbiamo inoltre preoccuparci dell’ambiente quando produciamo e trasformiamo prodotti alimentari. Diciamo “sì” alla politica agricola comune, “no” alla sua nazionalizzazione. Diciamo “sì” a un bilancio consistente, “no” ai tagli della politica agricola comune. I pagamenti diretti dovrebbero essere versati in base a un metodo semplice e su base paritaria a tutti gli agricoltori di tutti gli Stati membri.</p>
      <p sl="pl">Non dimentichiamo che i pagamenti diretti rappresentano soltanto una parte del reddito degli agricoltori. La regolamentazione del mercato è dunque importante. Prezzi corretti e stabilità di mercato sono garanzia di reddito per i coltivatori. Dobbiamo inoltre assicurare ai cittadini delle zone rurali la possibilità di accedere a servizi pubblici quali istruzione, cure sanitarie, trasporti, sport e cultura, misure che rientrerebbero nel secondo pilastro e nella politica di coesione.</p>
      <p sl="pl">Signor Commissario, manteniamo in essere un programma che ci consenta di fornire cibo ai cittadini europei più poveri.</p>
    </intervention>
    <intervention id="3-141-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signora Presidente, la alimentare è una delle sfide del futuro. La PAC deve rispondere a tale sfida. La nuova politica deve proseguire con le caratteristiche positive dell’attuale politica e correggere gli errori.</p>
      <p sl="ro">Credo che proprio questo faccia la relazione Dess. Si propongono due pilastri: pagamenti diretti e sviluppo rurale. I criteri storici vanno abbandonati e servono criteri oggettivi. Non si suggerisce in alcun modo un pagamento diretto uguale per tutti gli Stati membri. Deve esservi una giusta differenza basata sulle condizioni geografiche ed economiche, con un limite minimo e massimo rispetto alla media europea. Si pone l’accento sull’elemento ambientale, anch’esso semplificato. Si mantiene altresì una forte componente “sviluppo rurale” e si chiede che l’ammontare del finanziamento in bilancio dopo il 2014 sia almeno pari al livello del 2013.</p>
      <p sl="ro">Mi compiaccio per il fatto che la prima relazione del Parlamento stilata dopo la comunicazione della Commissione contenga molti principi guida in comune con detto documento.</p>
    </intervention>
    <intervention id="3-142-000" speaker_id="103488" name="Sergio GUTIÉRREZ PRIETO" is_mep="True" mode="spoken" nationality="Spain" birth_date="11-07-1982" birth_place="Escalona " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, il messaggio più importante trasmesso oggi dall’Aula è che desidera una politica agricola comune equa, in altre parole una PAC che garantisca un livello di reddito sufficiente a tutti i produttori, indipendentemente dalla loro attività e dal luogo in cui viene svolta.</p>
      <p sl="es">Per conseguire tale obiettivo, abbiamo bisogno di politiche ambiziose nel campo dei pagamenti diretti, della gestione dei mercati, tra cui prezzi di intervento aggiornati, e dello sviluppo rurale, adeguando in tal modo la PAC alla nuova realtà. La nuova PAC deve infatti essere adattata alla strategia UE 2020, ma ciò non deve comportare tagli neanche di un euro, perché non vi è sovrabbondanza di risorse per tutte le sfide ambientali, sociali e sanitarie che intendiamo raccogliere.</p>
      <p sl="es">Sono particolarmente soddisfatto per l’annuncio del Commissario, il quale ha detto che si esploreranno tutte le possibilità, anche nell’ambito del primo pilastro, per coinvolgere i giovani nell’agricoltura. Talvolta, giustamente, ci concentriamo sul miglioramento delle condizioni per i lavoratori attivi, ma ignoriamo nel dibattito pubblico che dobbiamo coinvolgere nuovi lavoratori in tale settore in modo da assicurare e incrementare la nostra produzione alla luce del fatto che i paesi che hanno offerto più sostegno ai giovani agricoltori sono quelli in cui il fenomeno dell’abbandono della terra è meno accentuato. Tale sfida, che riguarda l’intera Europa, è talmente seria che non dovrebbe in alcun caso essere lasciata alla determinazione arbitraria della politica nazionale.</p>
    </intervention>
    <intervention id="3-144-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, un richiamo al regolamento: vorrei sottolineare l’atteggiamento sconvolgente della Presidenza ungherese, probabilmente uno dei peggiori che l’Unione abbia visto. La Presidenza ha partecipato al primo dibattito sul Consiglio europeo lasciando l’Aula all’inizio della discussione sulla politica agricola comune per rientrare solo adesso, per il dibattito sulla governance economica. È un segnale del valore che attribuisce all’agricoltura europea e agli agricoltori europei! Eppure la PAC rappresenta il 40 per cento del bilancio: sarebbe stato opportuno che la Presidenza ungherese rimanesse per la discussione. Volevo formulare tale richiamo.</p>
    </intervention>
    <intervention id="3-145-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, noi voteremo a favore di questa relazione d'iniziativa, in quanto la PAC è lo strumento fondamentale per l'agricoltura europea e per la tutela dei produttori e dei prodotti dell'Unione rispetto a quelli extra-Unione.</p>
      <p sl="it">I punti salienti della relazione, che si basa sul mantenimento delle attuali disponibilità finanziarie, prevedono dei nuovi criteri di riparto condivisibili, in quanto viene abbandonato il criterio storico come parametro per la redistribuzione dei pagamenti diretti, si prevedono premi alle aziende, si tiene conto del lavoro e del costo delle produzioni e si semplifica il pagamento. Si chiede che i pagamenti diretti siano solo per gli agricoltori attivi e con dei massimali, proprio perché i destinatari siano coloro che coltivano effettivamente la terra e non gli speculatori.</p>
      <p sl="it">Un altro punto che riteniamo significativo riguarda lo sviluppo rurale, la valorizzazione di tutte le potenzialità naturali ed umane attraverso la produzione agricola di qualità e la tutela della montagna. La nuova PAC dovrà porre tra gli obiettivi l'inserimento dei nuovi agricoltori, in particolare dei giovani, con delle linee di finanziamento mirate e ridurre oneri e burocrazia.</p>
    </intervention>
    <intervention id="3-146-000" speaker_id="96787" name="Herbert DORFMANN" is_mep="True" mode="spoken" nationality="Italy" birth_date="04-03-1969" birth_place="Brixen" m_state="IT">
      <p sl="de">Signor Presidente, signor Commissario, onorevoli colleghi, la relazione Dess costituisce un importante passo verso la riforma della politica agricola comune. È di fondamentale importanza trovare e offrire una base efficiente per l’assegnazione dei fondi agricoli, il che significa anche rendere più equi gli stanziamenti in particolare nel primo pilastro. Penso che sia giunto il momento di abbandonare l’approccio storico.</p>
      <p sl="de">Abbiamo avuto molte discussioni sul modo in cui i fondi sono distribuiti tra Stati membri, ma dobbiamo pure discutere come sono distribuiti al loro interno. Anche lì vi sono notevoli squilibri. Le zone svantaggiate, in particolare le aree montagnose e le piccole aziende agricole, devono essere oggetto di particolare attenzione. Per quel che riguarda le zone svantaggiate, signor Commissario, 12 mesi fa la Camera ha presentato una relazione sulla loro ridefinizione in cui ci siamo espressi in termini molto critici. Non abbiamo sentito nulla di più al riguardo e sarebbe interessante conoscere il pensiero della Commissione al riguardo.</p>
    </intervention>
    <intervention id="3-147-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signor Presidente, dopo un’ora dedicata alla discussione della relazione Dess, resto molto ottimista, non soltanto rispetto al voto di domani e al sostegno alla relazione che, come ho detto nel mio intervento introduttivo, è molto simile alle proposte contenute nella comunicazione della Commissione della fine dello scorso anno, ma anche rispetto alla futura politica agricola comune.</p>
      <p sl="fr">Vorrei ripetere quanto ho detto nella mia introduzione: terrò fede al principio di mantenere equilibrio e complementarietà tra i due pilastri della politica agricola comune. Intendo inoltre mantenere un secondo pilastro forte nella futura PAC. Abbiamo infatti molte aspirazioni per il secondo pilastro: equilibrio territoriale, questioni ambientali, giovani agricoltori, piccole aziende agricole, mercati locali e sviluppo rurale. Posso promettervi che, assieme al Presidente Barroso e alla Commissione, considererò prioritario il secondo pilastro, che non sarà sacrificato nelle discussioni sul bilancio della futura politica agricola comune. Consentitemi di rassicurarvi al riguardo: parlo anche a nome del Presidente Barroso.</p>
      <p sl="fr">Parimenti non voglio che la questione del cibo, che resta lo scopo primario ed essenziale della politica agricola comune, sia contrapposto alle preoccupazioni ambientali, e la comunicazione della Commissione, di fatto, non contrappone i due aspetti. Ciò che proponiamo è un sostegno equilibrato per una serie di pratiche agricole, il che garantirà un equilibrio tra l’obiettivo di essere finanziariamente concorrenziali e il desiderio di mantenere e preservare le nostre capacità di rigenerare le risorse naturali. Non vedo infatti come l’agricoltura possa essere competitiva a medio e lungo termine senza un’oculata gestione delle risorse naturali. Per questo vogliamo trovare un equilibrio all’interno della PAC anziché contrapporre le preoccupazioni alimentari alle preoccupazioni ambientali.</p>
      <p sl="fr">Vi è poi la questione di una politica agricola comune più mirata. L’onorevole Ashworth ha sollevato tale aspetto, anche se mi pare che il deputato non sia più presente in Aula. La Commissione propone pagamenti diretti più mirati. Anche in questo caso ritengo che le proposte formulate dalla relazione Dess siano decisamente in linea con quanto la Commissione intende inserire nelle proprie proposte legislative.</p>
      <p sl="fr">Suggeriremo misure che ci consentiranno di affrontare le crisi, che si tratti di crisi di mercato, crisi sanitarie o crisi legate a condizioni meteorologiche estreme. Questo è il tipo di strumenti che proporremo. Vorrei altresì ringraziare il Parlamento per averci sostenuti in questo obiettivo fondamentale, che in futuro rassicurerà gli agricoltori.</p>
      <p sl="fr">Formulati questi commenti aggiuntivi, vorrei concludere ribadendo la mia fiducia nel voto di domani e nella qualità della relazione Dess. Posso promettervi che in ottobre, quando la Commissione presenterà le proprie proposte legislative, riconoscerete tutti gli elementi essenziali. Vi ringrazio ancora una volta per questo documento che ha offerto un reale valore aggiunto al pacchetto legislativo che la Commissione presenterà.</p>
    </intervention>
    <intervention id="3-148-000" speaker_id="28228" name="Albert DESS" is_mep="True" mode="spoken" role="relatore" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, vorrei ringraziare tutti per questo intenso dibattito, così come per l’appoggio che mi è stato manifestato. Signor Commissario, attendiamo tutti con ansia la comunicazione di ottobre della Commissione e successivamente una collaborazione valida e costruttiva. L’agricoltura europea è un fattore positivo. Nutre più di 500 milioni di persone, coltiva e si prende cura di più di 170 milioni di ettari di terreni coltivabili e pascoli, fornisce molti posti di lavoro come indotto, è un baluardo importante delle zone rurali ed è già il settore agricolo più sostenibile al mondo. Non comprendo dunque perché il Presidente Barroso abbia parlato di ingenti tagli nel secondo pilastro. Così facendo, sta anche mettendo a repentaglio gli obiettivi della strategia UE 2020, in altre parole i suoi stessi obiettivi. Se mi consentite di esprimermi in questi termini, visto che 14 milioni di agricoltori sfamano 500 milioni di persone, è troppo chiedere che la politica agricola europea venga usata per garantire che anche questi 500 milioni di persone provvedano adeguatamente ai 14 milioni di agricoltori?</p>
      <p sl="de">Al riguardo, vorrei sottolineare, come si è già detto un paio di volte oggi, che su alcuni punti ci si è discostati dalla mia relazione originale. Sono nel gioco politico da troppo tempo ormai e so esattamente perché ho stilato la relazione nel modo in cui lo ho fatto. Se avessi scritto la relazione come oggi è formulata, che cosa avrei avuto da offrire nei negoziati sul compromesso? Ho previsto un margine tale da garantire che tutti potessero rappacificarsi e oggi abbiamo conseguito un buon risultato. La mia relazione, dunque, presentava un sostanziale margine di manovra.</p>
      <p sl="de">Il mio obiettivo era che il Parlamento trasmettesse il segnale che stiamo affrontando gli aspetti importanti e indispensabili affinché gli agricoltori europei abbiano un futuro roseo. Una volta presentate le proposte legislative, signor Commissario, lavoreremo intensamente per raggiungere insieme un esito positivo. Posso assicurarle che è probabile che lei goda qui, in Parlamento, di un appoggio maggiore di quello che potrebbe essere riservato ad altri Commissari. Siamo in grado di offrirglielo.</p>
    </intervention>
    <intervention id="3-149-000" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 23 giugno 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-150-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">L’agricoltura garantisce la sicurezza dell’approvvigionamento di cibo di qualità a prezzi accessibili, assicura una protezione essenziale dell’ambiente e un uso equilibrato dei terreni e crea occupazione, crescita e ricchezza. Concedere denaro agli agricoltori unicamente sulla base della superficie da loro posseduta non è giustificabile.</p>
      <p sl="it">Siamo riusciti a indurre un cambiamento nelle sovvenzioni in modo che 80 per cento delle somme concesse non andasse più soltanto a beneficio del 20 per cento delle aziende agricole più grandi e in questo modo abbiamo aiutato i piccoli agricoltori. Abbiamo aperto la via a una politica agricola comune più giusta nei confronti dei paesi dell’Unione europea, degli agricoltori e dei diversi tipi di produzione, che tenga conto delle condizioni specifiche delle nostre regioni, sia rispettosa dell’ambiente e promuova l’occupazione nelle zone rurali.</p>
      <p sl="it">Per quel che riguarda le quote latte, è necessario verificare se sia di fatto una buona idea continuare ad attuare una decisione presa otto anni fa sulla base di previsioni. Tale punto è estremamente importante per le Azzorre visto che il settore svolge un ruolo strategico e le quote sono state importantissime sinora per i produttori di latte. Mi corre l’obbligo di sottolinearlo perché non sono ancora state proposte alternative al regime delle quote latte.</p>
    </intervention>
    <intervention id="3-151-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="it">Siamo tutti consapevoli del ruolo cruciale che la politica agricola comune può svolgere per il conseguimento degli obiettivi ambientali e climatici, l’approvvigionamento di beni pubblici e il raggiungimento degli obiettivi di sicurezza alimentare dell’Unione. È tuttavia estremamente importante che, quando si parla di agricoltura e futuro della PAC, le parole chiave siano “semplificazione” e “innovazione”. Dobbiamo concentrarci sulle misure politiche che non impongono nuovi oneri amministrativi perché non vogliamo rendere ancora più difficile la vita dei nostri agricoltori. La politica agricola comune deve diventare più equa e semplice. Penso che sia necessario trovare un giusto equilibrio tra gli obiettivi politici che proponiamo e gli oneri amministrativi. Dobbiamo salvaguardare il benessere degli agricoltori e rafforzare le economie locali. È necessario proteggere l’ambiente e preoccuparsi anche di produrre cibo sano, sicuro e di alta qualità. Parlando di agricoltura, non dobbiamo concentrarci esclusivamente sulle soluzioni tecnologiche o le discussioni sulle soluzioni tecnologiche. Dobbiamo anche tenere presenti i modelli di consumo, la questione dei rifiuti e il rapporto complesso tra ambiente, biodiversità e salute.</p>
    </intervention>
    <intervention id="3-152-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">Innanzi tutto, vorrei ringraziare il relatore per il suo eccellente lavoro. Il documento finale trasmette un messaggio chiaro alla Commissione, attualmente nel mezzo di una discussione sul bilancio interno nel quadro del prossimo programma finanziario, vale a dire che il Parlamento vede la futura politica agricola comune come una politica in grado di promuovere l’economia europea in termini di occupazione e crescita, una politica che affronti le sfide della sicurezza alimentare, una politica che offra beni pubblici, protegga l’ambiente e migliori la biodiversità, una politica che sia veicolo per fronteggiare il cambiamento climatico.</p>
      <p sl="it">Ridurre la capacità degli agricoltori europei e comprometterne la competitività e la sostenibilità con un bilancio debole per la PAC sarebbe miope e controproducente. È un settore con grandi potenzialità di espansione, crescita nell’economia, ricerca e innovazione, anche per affrontare il cambiamento climatico. La PAC produce risultati misurabili e un evidente ritorno sull’investimento per quel che riguarda la produzione di beni pubblici. La PAC dopo il 2014, come si afferma nella relazione, ha priorità e obiettivi chiari in base ai quali gli agricoltori europei possono dare risultati e di fatto lo faranno. Hanno tuttavia bisogno di essere supportati da un bilancio credibile.</p>
    </intervention>
    <intervention id="3-152-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">Penso che la relazione preparata dall’onorevole Dess sia fondamentale nel contesto della crisi alimentare globale e degli attuali rischi ambientali. La nuova versione della politica agricola comune comprende valori quali tutela dei consumatori e coesione regionale. Ritengo che la produttività a lungo termine dipenda, in larga misura, dalla gestione sostenibile delle risorse naturali, che è un altro obiettivo all’ordine del giorno. Apprezzo l’iniziativa di promuovere un coinvolgimento più attivo degli agricoltori nei programmi di sviluppo rurale, che contribuiranno a rafforzare la competitività locale.</p>
      <p sl="it">La sicurezza alimentare è un’altra priorità della nuova politica agricola comune. La cooperazione tra Stati membri è essenziale, come ha dimostrato la crisi dell’E. coli questa estate. Per evitare fluttuazioni dei prezzi dei prodotti alimentari, appoggio l’adozione di ulteriori misure di prevenzione dei rischi a favore di tutti gli agricoltori dell’Unione.</p>
      <p sl="it">Nel contempo, penso che sia importante che i fondi agricoli siano distribuiti equamente. Al riguardo, sottolineerei per esempio l’impatto degli aiuti diretti sulla promozione della redditività e della competitività delle piccole aziende agricole.</p>
      <p sl="it">Pagamenti speciali vanno anche programmati per le zone con handicap naturali che presentano particolari esigenze.</p>
    </intervention>
    <intervention id="3-152-750" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">In quanto membro della commissione per l’ambiente, la sanità pubblica e la sicurezza alimentare e ambientalista impegnata, mi aspettavo una relazione Dess che rappresentasse una PAC per l’era del carbonio, una PAC basata su incentivi ambientali, gestione delle risorse e forte investimento nei problemi ambientali più ampi con cui l’Unione deve confrontarsi. Sono dunque colpita dal livello di impegno della relazione Dess in termini di ecologizzazione della PAC e sostegno ai produttori alimentari piccoli e medi volgendo lo sguardo al futuro e, nel contempo, affrontando le attuali preoccupazioni che affliggono l’agricoltura europea. Visto che la Commissione concorda in larga misura con le proposte del Parlamento, mi rivolgo all’Aula affinché faccia sentire la propria voce per garantire che anche il Consiglio europeo appoggi le proposte ambientali contenute nella relazione.</p>
    </intervention>
    <intervention id="3-153-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">La politica agricola comune deve confrontarsi con una serie di sfide che impongono all’Unione europea e agli Stati membri di prendere una decisione strategica sul futuro dell’agricoltura. Per raccogliere efficacemente tali sfide, la PAC deve operare in un ambiente di politiche economiche solide e finanziamento pubblico sostenibile, aiutando l’Unione a conseguire gli obiettivi della sua strategia UE 2020. Penso che l’Unione europea abbia anche bisogno di poter contare, in futuro, su strumenti adeguati per affrontare le crisi che colpiscono il mercato e l’approvvigionamento alimentare, nonché le fluttuazioni dei prezzi e del mercato nel settore agricolo. Ritengo che i fondi della PAC debbano essere ripartiti equamente per il primo e il secondo pilastro, sia tra Stati membri sia tra agricoltori al loro interno. Ciò ridurrà tangibilmente le notevoli disparità nel modo in cui tali fondi sono ripartiti tra gli Stati membri. Il secondo pilastro della PAC è della massima importanza per lo sviluppo rurale. Credo che particolare attenzione vada rivolta alla necessità di motivare e incoraggiare i giovani agricoltori. Sono dunque favorevole all’introduzione in questo pilastro di misure mirate definite dagli Stati membri con lo scopo di conseguire gli obiettivi prioritari dell’Unione in modo che nel secondo pilastro si mantengano i pagamenti compensativi per le zone svantaggiate.</p>
    </intervention>
    <intervention id="3-154-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="it">L’agricoltura è senza dubbio il settore economico in cui l’Unione europea ha raggiunto i maggiori risultati. L’attuale dibattito si svolge nel contesto dell’intenzione della Commissione di rivelare proposte di riforma fondamentali in ottobre.</p>
      <p sl="it">L’Aula ha raggiunto un compromesso nella relazione in discussione. Abbiamo mantenuto due pilastri forti: il primo pilastro, gli aiuti diretti, deve poter contare su fondi adeguati che rispecchino le sfide con cui l’agricoltura deve confrontarsi, il che significa mantenere perlomeno gli attuali livelli di finanziamento. Tale pilastro sarà tuttavia maggiormente allineato al secondo, quello del sostegno allo sviluppo sostenibile. Penso che l’ecologizzazione del primo pilastro debba essere interpretata in maniera corretta affinché non si sommi agli obblighi ambientali che già gravano notevolmente su di loro. Dopo tutto, il loro ruolo primario è produrre cibo. La relazione si rivolge altresì ai giovani agricoltori che, come sappiamo, lottano per inserirsi nel settore.</p>
      <p sl="it">È tuttavia chiaro che tali obiettivi possono essere conseguiti soltanto se il bilancio dell’Unione non viene tagliato. Che senso ha porsi obiettivi ambiziosi se non disponiamo dei mezzi per realizzarli?</p>
    </intervention>
    <intervention id="3-155-000" speaker_id="96842" name="Ismail ERTUG" is_mep="True" mode="written" nationality="Germany" birth_date="05-12-1975" birth_place="Amberg" m_state="DE">
      <p sl="it">Noi del gruppo S&amp;D abbiamo lavorato duramente per garantire che la nuova politica agricola dell’Unione sia orientata verso standard ecologici. A nostro parere, gli agricoltori devono essere ricompensati per i servizi offerti alla società. Questo è esattamente ciò che fanno e nulla potrebbe essere meno gratificante dei prezzi attualmente raggiunti sul mercato.</p>
      <p sl="it">Mantenere il modello a due pilastri garantisce che in futuro gli agricoltori continuino a percepire un ammontare fisso sul quale poter fare affidamento, pagamenti importanti per la pianificazione a lungo termine. Collegando il pagamento diretto a una variabile economica possiamo operare la transizione da un’Europa di 15 Stati membri a un’Europa di 27 Stati membri senza offendere troppo nessuno.</p>
      <p sl="it">La relazione è un buon compromesso, un compromesso europeo. Ora la domanda è che cosa ne farà la Commissione e, specialmente, il Presidente Barroso. Tagliare in particolare i fondi per la protezione ambientale è segno di ristrettezza mentale e spero che il Commissario Cioloş riesca a dissuaderlo dal farlo.</p>
    </intervention>
    <intervention id="3-156-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">L’odierna relazione propone la continuità della politica agricola comune (PAC), sebbene con alcune contraddizioni.</p>
      <p sl="it">Chiediamo dunque che si assuma una posizione critica e abbiamo formulato proposte alternative che rispondono efficacemente sia al bisogno della produzione agricola per garantire sovranità alimentare e sicurezza alimentare in ogni paese sia ai problemi delle aziende a conduzione familiare e dello sviluppo rurale, proposte che tengono tutte conto dell’importanza sociale della terra e della gente che la lavora, delle caratteristiche specifiche di ciascun paese e della giustizia sociale nella distribuzione delle sovvenzioni, sia tra Stati membri sia tra colture e agricoltori.</p>
      <p sl="it">Per questo abbiamo presentato tale serie di proposte in cui, in particolare, sosteniamo chiaramente e inequivocabilmente un sistema di quote di produzione adeguato a ogni Stato membro in base alle sue esigenze alimentari, ciò al fine di garantire che gli agricoltori in paesi come il Portogallo siano tutelati.</p>
      <p sl="it">Vogliamo salvaguardare il diritto di ogni paese di produrre e siamo contro la liberalizzazione del settore lattiero-caseario e dei diritti di impianto nel settore vinicolo. Parimenti vogliamo mantenere gli aiuti per la distillazione di alcol per usi alimentari e la distillazione di emergenza dopo il 2012 e appoggiamo l’esistenza di strumenti di regolamentazione del mercato e meccanismi di intervento al fine di garantire prezzi equi per la produzione, opponendoci dunque alla tendenza alla deregolamentazione delle precedenti riforme della PAC.</p>
    </intervention>
    <intervention id="3-157-000" speaker_id="28145" name="Béla GLATTFELDER" is_mep="True" mode="written" nationality="Hungary" birth_date="04-05-1967" birth_place="Budapest" p_group="Group of the European People's Party (Christian Democrats)" m_state="HU">
      <p sl="it">L’Europa avrà bisogno di un’agricoltura forte anche dopo il 2013 perché il principale strumento per garantire la sicurezza alimentare dei cittadini europei è l’agricoltura europea. La produzione alimentare deve restare lo scopo primario dell’agricoltura in quanto la popolazione mondiale continua ad aumentare e si prevede che raggiunga 9 miliardi entro il 2045. Per conseguire tale obiettivo, abbiamo però bisogno di una politica agricola comune forte e di un’assistenza agricola forte. Ritengo dunque importante che, come afferma la relazione, il bilancio agricolo venga mantenuto perlomeno allo stesso livello del 2013 nel prossimo periodo finanziario dell’Unione. In marzo la Presidenza ungherese ha adottato conclusioni presidenziali nell’interesse degli agricoltori europei. L’eccessiva volatilità dei prezzi nel precedente periodo è in parte dovuta a decisioni sbagliate prese dall’Unione, per esempio l’abolizione dell’intervento per il mais. Ci occorre quindi una politica agricola che garantisca un’azione efficace contro l’estrema volatilità dei prezzi e la speculazione. La crisi del latte ha dimostrato che nel settore lattiero-caseario occorrono misure per limitare la produzione. Negli Stati membri in cui si è registrata una diminuzione superiore alla media della produzione di zucchero a seguito della riforma del comparto è necessario permettere che la produzione aumenti.</p>
    </intervention>
    <intervention id="3-157-500" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="it">È essenziale che la PAC disponga di mezzi adeguati per essere all’altezza delle sfide che in futuro sarà chiamata a raccogliere. La PAC non può essere monolitica. Deve essere attuata in maniera flessibile e nell’attuale contesto economico e politico. Si dovrebbe sviluppare un quadro normativo basato su politiche tenendo presenti gli obiettivi a lungo termine. Ciò garantirebbe ai piccoli agricoltori maggiore stabilità e consentirebbe loro di predisporre piani di investimento per un più ampio orizzonte temporale senza preoccuparsi delle ripercussioni negative che potrebbero derivare da politiche a breve termine adottate per rispondere a problemi puntuali, offrendo peraltro loro il sostegno di cui hanno bisogno per salvaguardare la propria attività. La vulnerabilità del settore agricolo all’instabilità di mercato e alla volatilità dei prezzi deve essere affrontata e la PAC dovrebbe garantire un meccanismo di sicurezza e un sistema per un’efficace prevenzione dei rischi, assicurando in tal modo agli agricoltori la certezza del reddito in un’epoca economicamente difficile, oltre a permettere di prevedere come la volatilità globale dei prezzi inciderà sui paesi in via di sviluppo. Le sfide climatiche globali, le sollecitazioni imposte dai cambiamenti demografici sulla sicurezza alimentare e la recessione economica dovrebbero indurre a intensificare l’impegno per garantire una crescita sostenibile, nonché incoraggiare e salvaguardare l’occupazione. Attività dedicate di ricerca e innovazione sosterranno la transizione dell’Europa a un sistema più sostenibile dal punto di vista ambientale ed economico.</p>
    </intervention>
    <intervention id="3-157-750" speaker_id="28313" name="Ville ITÄLÄ" is_mep="True" mode="written" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="it">La presente relazione è stata una vittoria per i sostenitori dell’agricoltura finlandese ed europea. Vista la nostra posizione geografica, al nord dell’Europa, noi in Finlandia hanno un notevole svantaggio naturale nel coltivare la terra, per cui è importante che l’ammontare degli aiuti da noi percepiti non venga modificato. La posizione del Parlamento costituisce un messaggio forte per la Commissione, che sta elaborando la sua proposta di riforma della politica agricola comune. Dopo di ciò, non sono accettabili restrizioni degli attuali livelli di assistenza nazionale.</p>
    </intervention>
    <intervention id="3-158-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="it">La sicurezza alimentare è e resterà la principale sfida con cui l’agricoltura comunitaria deve confrontarsi. Non è l’unica, come si sottolinea anche nella relazione “Prospettive dell’agricoltura OCSE-FAO 2011-2020”.</p>
      <p sl="it">Penso che dobbiamo prestare particolare attenzione alle sfide democratiche che interessano in particolare le campagne. Se non riusciamo a gestire i cambiamenti demografici e rendere le zone rurali più interessanti per i giovani agricoltori, correremo il rischio, entro un certo arco temporale, che questa situazione diventi un reale ostacolo a una produzione agricola stabile e di alta qualità. Alla luce di ciò, dobbiamo offrire ai giovani nuove misure incentivanti, un notevole sostegno finanziario e un maggiore accesso a infrastrutture e servizi innovativi.</p>
      <p sl="it">Oltre a tutte queste misure, è anche necessario un migliore coordinamento tra il sostegno finanziario assegnato allo sviluppo rurale e altre politiche regionali, nonché il mantenimento dei fondi della PAC a un livello che permetta di assolvere tutti i compiti proposti. Questo ci permetterà di agevolare un coinvolgimento economico, sociale e culturale più attivo dei giovani nell’agricoltura dell’Unione europea.</p>
    </intervention>
    <intervention id="3-158-500" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="it">Purtroppo gli obiettivi audaci e innovativi inizialmente proposti dal relatore non sono sopravvissuti alle nostre discussioni. In alcuni casi, hanno dovuto cedere il passo a compromessi incolori, insapori e inodori.</p>
      <p sl="it">Posso accettarlo, soprattutto se si tratta di una distribuzione più equa dei pagamenti diretti in Europa per garantire il regolamento funzionamento del mercato interno.</p>
      <p sl="it">Mi rammarico tuttavia per la nostra mancanza di coraggio in tema di ecologizzazione trasversale della politica agricola comune. I nostri agricoltori vogliono produrre cibo sano sufficiente per garantire sicurezza alimentare ai 500 milioni di cittadini dell’Europa.</p>
      <p sl="it">Undici Stati membri, compreso il Lussemburgo, hanno firmato una lettera congiunta al Commissario Cioloş manifestando la loro opposizione alla cessazione del sistema dei diritti di impianto per i vigneti nel 2015.</p>
      <p sl="it">Sono lieta che il Parlamento europeo abbia avallato tale proposta nella relazione Dess. Dobbiamo però essere cauti: i nostri agricoltori non devono finire per essere paesaggisti sottopagati, mentre noi continuiamo a dipendere dalle importazioni di prodotti alimentari e agricoli dai paesi terzi, prodotti soggetti a requisiti molto meno rigidi di quelli imposti ai nostri coltivatori.</p>
      <p sl="it">Appoggio pienamente tale posizione. Ci aspettiamo di vederla inserita nelle proposte legislative del Commissario.</p>
    </intervention>
    <intervention id="3-159-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="it">Il Parlamento europeo deve ergersi a difesa di una PAC forte, equa e adeguatamente finanziata. È tempo di garantire che i pagamenti diretti siano distribuiti equamente tra Stati membri, regioni e settori. Dobbiamo dimostrare ai cittadini europei che esiste una vera solidarietà europea, non soltanto a parole. La relazione dell’onorevole Dess rappresenta un passo molto piccolo, ma nella giusta direzione. Apprezzo altresì le misure proposte per mantenere l’equilibrio territoriale nell’Unione. Sono lieta che nella relazione si manifesti sostegno per i giovani nel settore agricolo perché dobbiamo combattere lo spopolamento delle zone rurali. È importante mantenere in essere il sostegno per le regioni svantaggiate e l’opportunità di pagamenti legati alla produzione nelle regioni in cui non esistono alternative a uno specifico tipo di produzione. Mi compiaccio che la mia richiesta di maggiore flessibilità all’interno del secondo pilastro sia stata accolta. La situazione nel settore agricolo varia a seconda degli Stati membri. Una maggiore libertà nella definizione delle priorità nazionali offrirà reali opportunità di sviluppo alle regioni agricole. È tuttavia importante vigilare affinché le misure proposte non comportino ulteriore burocrazia per i produttori agricoli. Trasmettiamo un segnale forte alla Commissione europea e ai produttori agricoli europei dimostrano il nostro sostegno a una PAC più equa, semplice e flessibile.</p>
    </intervention>
    <intervention id="3-159-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">Un settore agricolo sano, e non parlo di strutture agroindustriali, bensì di piccole aziende a conduzione familiare, è garanzia di sopravvivenza per la cultura rurale, la natura e il nostro paesaggio culturale, oltre a essere essenziale per assicurare l’approvvigionamento alimentare delle nostre popolazioni. L’importanza di quest’ultimo aspetto ci è stata nuovamente confermata dalla recente crisi dell’E. coli enteroemorragica (EHEC). I consumatori ripongono grandi aspettative nei prodotti biologici. Si aspettano che i prodotti biologici assicurino un equilibrio ecologico, il che in realtà è spesso più che discutibile. Anziché avere un impatto particolarmente positivo sulla sostenibilità, l’uso prudente delle risorse, la riduzione di CO2 e la tutela del bestiame, i prodotti biologici attraversano spesso tutta l’Europa. L’Unione europea deve agire in tale ambito, e parlo in veste di rappresentante dell’Austria, paese leader nel campo dell’agricoltura biologica. È necessario attribuire maggiore importanza all’approvvigionamento regionale e alla disponibilità stagionale, oltre che a una rigorosa etichettatura dell’origine degli alimenti. I servizi resi dall’agricoltura devono pertanto essere ricompensati con prezzi equi dei prodotti. Non usiamo la politica agricola comune per promuovere il settore agroindustriale; promuoviamo invece i nostri agricoltori.</p>
    </intervention>
    <intervention id="3-159-500" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="it">La riforma della politica agricola comune dell’Unione è uno dei compiti più importanti di questo Parlamento. La relazione dell’onorevole Dess rappresenta una valida base per proseguire la riforma. Abbiamo però bisogno di un dibattito più ampio per conseguire l’obiettivo di un’agricoltura rispettosa dell’ambiente, efficace dal punto di vista delle risorse e diversificata. La risposta ai problemi globali dell’agricoltura non verrà dall’aumento della produzione in Europa, ma è parte di un’equazione più ampia in cui rientrano fattori economici, sociali e ambientali. In luogo di una politica agricola miope, abbiamo bisogno di una politica alimentare che considera l’intera catena della produzione alimentare, dall’inizio alla fine. Questo è il modo migliore per rispondere alle sfide serie, a tutto campo, con cui l’agricoltura nella sua forma attuale deve confrontarsi in questo secondo millennio.</p>
    </intervention>
    <intervention id="3-160-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Sono lieto di sentire che la nuova politica agricola comune porrà fine al periodo di discriminazione ai danni degli agricoltori di alcuni Stati membri, tra cui il mio. Vorrei ringraziare il relatore per il suo lavoro, che è chiaramente opera di un autore che comprende i vari aspetti in gioco. Sono estremamente allarmato dal tentativo di stabilire nuove condizioni discriminatorie. Il massimale imposto ai pagamenti diretti è una nuova forma di discriminazione contro gli Stati membri in cui, per motivi storici, la maggior parte delle aziende agricole gestisce appezzamenti di terreno più grandi. Queste aziende si conformano alle stesse norme e forniscono gli stessi servizi delle piccole aziende di altri paesi e parimenti soddisfano le condizioni previste per i pagamenti diretti. La discriminazione ai danni di alcune aziende agricole derivante dall’imposizione di massimali può mettere a repentaglio i posti di lavoro nelle zone rurali e soffocare il potenziale innovativo. Se vogliamo parlare in maniera credibile di mercato unico, possiamo veramente accettare una discriminazione nei confronti di taluni Stati membri sotto forma di differenze di pagamento per ettaro o massimali?</p>
      <p sl="it">Gli agricoltori dei 12 nuovi Stati membri ora sono giunti alla fine di un difficile decennio che hanno accettato con l’intesa che si trattasse di un periodo transitorio non prorogabile. Non protraiamo queste disparità contrarie allo spirito dei negoziati di adesione all’Unione e non danneggiamo la credibilità dell’Unione agli occhi di alcuni suoi cittadini. Stiamo rischiando il futuro della stessa Unione. Esorterei pertanto tutti i colleghi ad appoggiare gli emendamenti 10 e 11 che respingono l’imposizione di massimali ai pagamenti.</p>
    </intervention>
    <intervention id="3-161-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Un requisito fondamentale per una concorrenza leale sul mercato interno è la creazione di condizioni eque e trasparenti per tutti gli agricoltori dell’intera Unione europea. La relazione sul futuro della politica agricola comune (PAC) punta in tale direzione. Molti compromessi negoziati dovrebbero essere accolti incondizionatamente, per esempio la semplificazione delle procedure amministrative in vari ambiti della PAC o la produzione del pieno finanziamento per i pagamenti diretti nel bilancio dell’Unione e il rifiuto di rinazionalizzarli. Visto il tipo di situazione esistente nei singoli Stati membri, determinato da ragioni storiche, reputo tuttavia problematica la questione di un trattamento preferenziale concesso agli agricoltori europei o uno svantaggio imposto loro sulla base di criteri aggiuntivi, per esempio le dimensioni dell’azienda.</p>
    </intervention>
    <intervention id="3-162-000" speaker_id="96755" name="Sergio Paolo Francesco SILVESTRIS" is_mep="True" mode="written" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Desidero esprimere soddisfazione per questo primo testo sul futuro della PAC che intende già inviare un messaggio favorevole per i nostri agricoltori alla Commissione, in attesa del testo legislativo. Ritengo infatti che molti paragrafi riportino le indicazioni che io con altri miei colleghi abbiamo provveduto ad inserire. E mi riferisco alle importanti citazioni favorevoli alla nostra agricoltura meridionale. Gli aiuti diretti, per esempio, non si baseranno più soltanto su di un premio all'ettaro, ma finalmente si prenderanno in considerazione anche la dimensione dell'azienda, le modalità di impiego, la produttività del lavoro e la forma giuridica dell'impresa. Entusiasmo anche per l'attribuzione di questi premi solamente agli agricoltori veramente attivi nel settore, in modo che gli aiuti vadano a chi davvero li necessita ed utilizza a favore dell'agricoltura. Si prevede poi una distribuzione degli aiuti maggiormente equa considerando che le aziende agricole nell'Unione europea presentano per ragioni storiche una struttura quanto mai varia. Pieno gradimento poi al punto che richiama la necessità di dotare la nuova PAC degli strumenti necessari a limitare la volatilità dei prezzi. Concludo con un cenno alla produzione agricola più diffusa nella mia regione, l'olio di oliva, e del provvedimento che stiamo attendendo dalla Commissione, un sistema aggiornato di scorte private, e l'attivazione dello stoccaggio privato.</p>
    </intervention>
    <intervention id="3-162-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="it">Poiché oggigiorno la sicurezza alimentare è un fattore fondamentale della globalizzazione, dobbiamo preservare la nostra capacità per essere autosufficienti. Ciò significa mantenere in essere una politica agricola comune ambiziosa che possa soddisfare la nostra esigenza più fondamentale: l’alimentazione. La PAC richiede tuttavia adeguamenti per diventare più equa. I cittadini europei non capirebbero se il grosso dell’assistenza dovesse andare ai grandi operatori agricoli: anche i piccoli agricoltori devono essere in grado di sopravvivere con ciò che producono, lavorare in condizioni dignitose ed essere pagati equamente. Nell’assegnare gli aiuti, dobbiamo inoltre ponderare meglio i vincoli naturali come il riscaldamento globale, le zone montagnose o la penuria di approvvigionamento idrico. L’attuale siccità dimostra che la PAC deve includere urgentemente risorse pratiche che permettano ai nostri agricoltori di far fronte alla penuria di acqua. Esorto dunque a modificare oculatamente la PAC in modo che diventi più pertinente e in grado di assicurare la nostra autosufficienza alimentare, la vitalità del nostro settore agricolo e la conservazione delle nostre zone rurali.</p>
    </intervention>
  </section>
  <section id="creitem16" title="16. Prevenzione e correzione degli squilibri macroeconomici - Attuazione della procedura per i disavanzi eccessivi - Requisiti per i quadri di bilancio degli Stati membri - Sorveglianza di bilancio nell’area dell’euro - Sorveglianza delle posizioni di bilancio nonché sorveglianza e coordinamento delle politiche economiche - Misure esecutive per la correzione degli squilibri macroeconomici eccessivi nell’area dell’euro (seguito della discussione)">
    <intervention id="3-164-000" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">L’ordine del giorno reca, in discussione congiunta, le seguenti relazioni:</p>
      <p sl="unknown">la relazione (A7-0183/2011), presentata dall’onorevole Ferreira, a nome della commissione per gli affari economici e monetari, sulla proposta di regolamento del Parlamento europeo e del Consiglio sulla prevenzione e correzione degli squilibri macroeconomici [COM(2010)0527 – C7-0301/2010 – 2010/0281(COD) ]</p>
      <p sl="unknown">la relazione (A7-0179/2011), presentata dall’onorevole Feio, a nome della commissione per gli affari economici e monetari, sulla proposta di regolamento del Consiglio che modifica il regolamento (CE) n. 1467/97 per l’accelerazione e il chiarimento delle modalità di attuazione della procedura per i disavanzi eccessivi [COM(2010)0522 – 2010/0276(CNS) ]</p>
      <p sl="unknown">la relazione (A7-0184/2011), presentata dall’onorevole Ford, a nome della commissione per gli affari economici e monetari, sulla proposta di direttiva del Consiglio relativa ai requisiti per i quadri di bilancio degli Stati membri [COM(2010)0523 – 2010/0277(NLE)]</p>
      <p sl="unknown">la relazione (A7-0180/2011), presentata dall’onorevole Goulard, a nome della commissione per gli affari economici e monetari, sulla proposta di regolamento del Parlamento europeo e del Consiglio relativo all’effettiva applicazione della sorveglianza di bilancio nell’area dell’euro [COM(2010)0524 – C7-0298/2010 – 2010/0278(COD) ]</p>
      <p sl="unknown">la relazione (A7-0178/2011), presentata dall’onorevole Wortmann-Kool, a nome della commissione per gli affari economici e monetari, sulla proposta di regolamento del Parlamento europeo e del Consiglio che modifica il regolamento (CE) n. 1466/97 per il rafforzamento della sorveglianza delle posizioni di bilancio nonché della sorveglianza e del coordinamento delle politiche economiche [COM(2010)0526 – C7-0300/2010 – 2010/0280(COD) ], e</p>
      <p sl="unknown">la relazione (A7-0182/2011), presentata dall’onorevole Haglund, a nome della commissione per gli affari economici e monetari, sulla proposta di regolamento del Parlamento europeo e del Consiglio sulle misure esecutive per la correzione degli squilibri macroeconomici eccessivi nell’area dell’euro [COM(2010)0525 – C7-0299/2010 – 2010/0279(COD) ].</p>
    </intervention>
    <intervention id="3-165-000" speaker_id="28308" name="Elisa FERREIRA" is_mep="True" mode="spoken" role="relatore" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, il gruppo dell’Alleanza progressista di Socialisti e Democratici al Parlamento europeo è del parere che la componente del pacchetto sulla governance economica che riguarda il Patto di stabilità e crescita non sia la risposta appropriata per l’Europa in questo periodo di crisi strutturale. Il pacchetto riesamina di fatto il Patto di stabilità e crescita, ma non ne muta l’essenza. Lo rivisita al fine di ampliarne gli obblighi e rafforzarne le sanzioni.</p>
      <p sl="pt">Sembrerebbe più utile partire dal presupposto che il Patto sia impossibile da onorare se l’economia di un paese non è in crescita e, in particolare, se si è in presenza di una crisi. Tali questioni dovrebbero essere al centro dell’agenda politica. Dovremmo occuparci di un’eventuale politica e dei relativi strumenti di gestione delle crisi nei paesi dell’area dell’euro e, altra tematica di rilievo, di come evitare che l’andamento costantemente divergente delle economie dell’euro vada a discapito della moneta unica. Se tali problemi non verranno risolti, il patto si rivelerà una mossa insensata, come qualcuno ha detto. Il pacchetto fa tuttavia intravedere un raggio di speranza: la nuova iniziativa volta a individuare e correggere, prima che diventino problemi irrisolvibili, gli squilibri macroeconomici che si accumulano in particolare nella zona dell’euro.</p>
      <p sl="pt">Il Parlamento ha chiesto e si è assunto completamente le proprie responsabilità di colegislatore. Il testo su cui voteremo riflette un ampio consenso, che è stato raggiunto soltanto in virtù dell’immensa dedizione al lavoro e dello spirito di compromesso di cui tutti hanno dato prova. In veste di relatrice, desidero ringraziare tutti i deputati dei diversi gruppi politici, e in particolare i miei relatori ombra, e mi rivolgo nello specifico all’onorevole Haglund, per il quale anch’io ho svolto funzioni di relatrice ombra.</p>
      <p sl="pt">La fase di trilogo è stata lunga e difficile, e l’accordo raggiunto – purtroppo non totale – è stato merito della Presidenza ungherese, rappresentata dal ministro Kármán, della Commissione, rappresentata dal Commissario Rehn, e di tutti i nostri partner. Diciamo le cose come stanno: individuare gli squilibri macroeconomici è un processo complicato e completamente nuovo. Invece di limitarci ad applicare sanzioni, è importante identificare in maniera competente i rischi, chiedersi se siano da attribuire al paese o se siano il risultato di fattori esterni, e formulare raccomandazioni corrette, tempestive e realistiche.</p>
      <p sl="pt">A seguito del processo negoziale, il quadro di controllo, ovvero l’insieme di indicatori che sono stati negoziati, comprende non soltanto indicatori finanziari e nominali, ma anche indicatori dell’economia reale. Confidiamo inoltre nel fatto che la Commissione rispetti scrupolosamente il compromesso del considerando 6bis, che coinvolge il Parlamento, di fianco al Consiglio, nei processi di revisione futuri. Inoltre, l’interpretazione non verrà fatta automaticamente, bensì in maniera intelligente, mediante revisioni approfondite, che sono impegnative per la Commissione ma ciononostante necessarie.</p>
      <p sl="pt">Le raccomandazioni della Commissione dovranno essere coerenti con tutti gli altri documenti strategici, ma la responsabilità di proporre soluzioni da attuare spetterà al paese. Sono stati garantiti i poteri rafforzati del Parlamento, un maggiore coinvolgimento delle parti sociali e il rispetto per le pratiche di contrattazione collettiva. Le penali sono giustificate in caso di mancata cooperazione, ma non se i paesi non riescono a soddisfare gli obiettivi, che sono graduali, un fattore importante. Avremmo preferito alleggerire le sanzioni, ma abbiamo dovuto accettarle come parte dei compromessi.</p>
      <p sl="pt">Vi è un ostacolo cruciale che si frappone al raggiungimento di un accordo: il riconoscimento che, in un mercato interno, in uno spazio monetario, è sensato che le variazioni degli indicatori del quadro di controllo vadano rispettate sia che siano positive sia che siano negative, e che andrebbero monitorati sia i disavanzi sia le eccedenze, anche se non si traducono ovviamente in raccomandazioni analoghe. Tutti noi – singoli deputati, gruppi politici e istituzioni – abbiamo fatto molta strada. Un accordo su un testo equilibrato e di alta qualità non è lontano. Spero soltanto che lo spirito di compromesso che ci ha condotti a questo punto ci accompagni anche fino al raggiungimento di un accordo definitivo.</p>
    </intervention>
    <intervention id="3-166-000" speaker_id="96977" name="Diogo FEIO" is_mep="True" mode="spoken" role="relatore" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Signor Presidente, siamo entrati in una nuova fase di questo lavoro straordinario che abbiamo svolto sinora al Parlamento europeo. Giunti a questo punto, mi preme rendere omaggio agli onorevoli Wortmann-Kool, Goulard, Haglund, Ferreira e Ford, che come me hanno svolto funzione di relatori per l’intero pacchetto sulla governance economica. Vorrei inoltre esprimere un ringraziamento molto speciale ai vari relatori ombra che ci hanno aiutati in tal senso. Infine, vorrei porre l’accento sul lavoro eccezionale svolto dal Consiglio sulla questione, in particolare dal ministro Kármán, che ha collaborato strettamente con noi, e dal Commissario Rehn, che ha anch’egli ricoperto un ruolo prezioso nell’intero processo.</p>
      <p sl="pt">La mia prima parola è una parola di fiducia, di sguardo positivo. Questo pacchetto sulla governance economica deve dare prova delle capacità dell’Europa, che è in grado di superare le difficoltà e di tutelarsi da problemi futuri. Per questo nutro un’immensa fiducia in quello che accadrà nei prossimi giorni in merito a questa legislazione sulla governance economica. Nel Patto di stabilità e crescita, per la cui parte correttiva ho svolto funzioni di relatore, è possibile aggiungere l’idea di crescita a quella di stabilità e di disciplina di bilancio. è possibile introdurre innovazioni in termini di procedura per gli squilibri macroeconomici. è possibile andare oltre un approccio che prevede unicamente meccanismi sanzionatori, ed è per questo che l’adozione del pacchetto sulla governance economica porterà a più Europa e a un’Europa migliore.</p>
      <p sl="pt">Per quanto riguarda la parte correttiva del Patto di stabilità e crescita, ad esempio, questo pacchetto sulla governance economica ci ha regalato un’applicazione più intelligente del Patto, grazie all’attenzione che dedica al criterio del debito, all’introduzione di un tasso medio per la riduzione del debito, da applicarsi nell’arco di tre anni, creando un margine di flessibilità per il rispetto delle norme, a un elenco più dettagliato e accurato dei fattori rilevanti di cui dovrà tener conto la Commissione nella sua valutazione della situazione finanziaria dei paesi coinvolti, e all’introduzione di un periodo di transizione di tre anni per l’attuazione del criterio sul debito.</p>
      <p sl="pt">Vi sono anche altri aspetti che vorrei cogliere l’occasione per sottolineare, e che riguardano altre relazioni. Poiché abbiamo sempre lavorato in maniera congiunta, mi preme citare l’introduzione importante di un regime del semestre europeo nella parte preventiva, e precisare che tale parte preventiva è essenziale e che le penali andrebbero applicate solamente nella fase finale dell’intera procedura. La stessa comprende anche l’introduzione della simmetria nell’analisi degli indicatori macroeconomici, la possibilità che la Commissione produca uno studio sugli eurobond entro la fine dell’anno, una concezione integrata delle penali quale fase finale, in relazione sia agli squilibri macroeconomici, sia al Patto di stabilità e crescita, nonché la questione dell’introduzione del voto a maggioranza qualificata inversa per le decisioni del Consiglio. Sono state introdotte tutte queste misure come parte essenziale del ruolo del Parlamento.</p>
      <p sl="pt">Ecco perché adesso possiamo trasmettere un messaggio molto chiaro ai nostri cittadini, vale a dire che stiamo approntando un meccanismo istituzionale per prevenire le crisi future. L’Europa sarà molto più preparata grazie a questo pacchetto sulla governance economica. In virtù di questo pacchetto sulla governance economica, l’Europa sta compiendo un passo importante per permettere alla nostra economia di crescere solida e robusta.</p>
    </intervention>
    <intervention id="3-167-000" speaker_id="96949" name="Vicky FORD" is_mep="True" mode="spoken" role="relatore" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signor Presidente, vorrei esordire ringraziando il Consiglio europeo. La situazione incredibilmente delicata in cui si trova l’Europa è sotto gli occhi di tutti, in particolare quella della zona dell’euro, che ha imposto a diversi paesi di collaborare in una maniera che non ha precedenti. Siamo consapevoli dell’esigenza imprescindibile di migliorare la competitività e di ricostituire le finanze pubbliche in modo sostenibile.</p>
      <p sl="en">Negli ultimi mesi, settimane e mesi, abbiamo assistito a incontri frequenti dei ministri degli Stati membri, al fine di trovare soluzioni ai singoli problemi di ciascuno. Inoltre, non avevo mai visto prima da parte dei cittadini un tale desiderio di capire come vengono impiegati i fondi pubblici. Consentitemi di soffermarmi innanzi tutto sulla direttiva che mi ha impegnata.</p>
      <p sl="en">La direttiva prevede tutta una serie di obblighi nella statistica contabile, nelle previsioni e nei processi di bilancio. Non dimentichiamo che questa crisi è stata il risultato di pianificazioni di bilancio inadeguate e di informazioni inaccurate.</p>
      <p sl="en">Si tratta di una direttiva del Consiglio, non di una relazione colegislativa, e il Consiglio ne ha parlato ampiamente. Gli stessi Stati membri hanno accettato di adottare orizzonti di pianificazione finanziaria di almeno tre anni, al fine di coinvolgere nei loro processi di bilancio tutti i livelli di governo e di fondi pubblici, e di garantire che vengano rese pubbliche, ad esempio, le informazioni sulle passività potenziali. I risultati contabili e di previsione saranno soggetti a una valutazione indipendente.</p>
      <p sl="en">Consentitemi di precisare che molti degli Stati membri sono già conformi a molte delle parti della direttiva, ma l’attuazione di questo insieme minimo di requisiti introdurrà la disciplina e ripristinerà la fiducia, e rappresenta un primo piccolo passo verso la stabilità delle finanze pubbliche.</p>
      <p sl="en">Inoltre, gli stessi Stati membri hanno accettato di introdurre una propria legislazione in materia di norme fiscali (non necessariamente le disposizioni sul pareggio di bilancio previste dalla costituzione tedesca), bensì norme su misura per ciascun paese per rispettare gli obblighi previsti dal trattato. Si tratta di un’altra disposizione sensata, in quanto il trattato prevede obblighi diversi per paesi diversi, e per questa ragione tale sezione non si applica al Regno Unito.</p>
      <p sl="en">Nel corso dei negoziati sul pacchetto più ampio delle sei relazioni, sono stati formulati diversi suggerimenti per migliorare questa direttiva del Consiglio, molti dei quali proposti dalla Banca centrale europea e dai deputati di quest’Assemblea. Il Consiglio ha tentato in buona fede di migliorare la direttiva ove necessario e di accrescerne la trasparenza, ma senza ignorare le questioni delicate relative alle singole costituzioni nazionali.</p>
      <p sl="en">Mi soffermo ora brevemente sulle altre direttive. Per tutta la durata dei negoziati, ho cercato di adottare un atteggiamento costruttivo e in particolare di permettere agli Stati membri dell’area dell’euro di stabilire le norme e le sanzioni da essi ritenute necessarie per favorire la stabilità. Non ho sostenuto i colleghi che ritengono che la soluzione consista semplicemente in un ruolo rafforzato del Parlamento europeo.</p>
      <p sl="en">Nel corso del fine settimana e lunedì sera il Consiglio ha tentato di proporre un compromesso finale su una questione in sospeso in materia di voti in seno al Consiglio europeo. Benché tale questione non sia, secondo me, particolarmente significativa nel paese membro da cui provengo – in quanto non intendiamo aderire all’euro e le penali che ne derivano non trovano applicazione nel nostro paese – si tratta di una problematica estremamente difficile e controversa in molti paesi, compresi quelli che hanno manifestato l’intenzione di aderire.</p>
      <p sl="en">In questo frangente, dobbiamo cercare di capire i problemi di ogni paese ma anche di rispettarne la diversità. All’inizio della settimana ho fatto presente ai colleghi che cercare il confronto diretto tra Parlamento e Consiglio su una questione che non ritenevo di poter spiegare al cittadino comune non sarebbe stata una mossa responsabile da parte del Parlamento. Anzi, l’ho definita irresponsabile.</p>
      <p sl="en">Inoltre, l’approccio di questo Parlamento alla questione non trova riscontro in molti dei membri del mio gruppo. Non posso appoggiare le modifiche del Parlamento al testo del Consiglio sugli squilibri macroeconomici, e nelle settimane a venire gradirei maggiore chiarezza sulle diverse posizioni degli Stati membri della zona dell’euro e di quelli che non ne fanno parte.</p>
    </intervention>
    <intervention id="3-168-000" speaker_id="97137" name="Sylvie GOULARD" is_mep="True" mode="spoken" role="relatore" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, abbiamo partecipato a innumerevoli triloghi, alcuni la sera tardi, con altri deputati, con la Commissione e con la Presidenza ungherese. Vorrei iniziare ringraziando i miei onorevoli colleghi e le nostre controparti per il lavoro che hanno portato a termine insieme.</p>
      <p sl="fr">Il messaggio del Consiglio ECOFIN è che ognuno deve assumersi le proprie responsabilità. La mia reazione istintiva è quella di affermare: “D’accordo, allora, assumiamoci onestamente le nostre responsabilità”, ma senza voler calcare sull’annuncio stesso, non per poter dire che abbiamo raggiunto rapidamente un accordo, ma tenendo conto dei problemi finanziari dell’area dell’euro e dell’Unione europea e nel tentativo di individuare soluzioni adeguate. Questo è stato indubbiamente il motto del mio gruppo in questi negoziati. Dubito che i mercati e i nostri cittadini crederebbero a soluzioni rapide ma superficiali.</p>
      <p sl="fr">La nostra stima indica che occorrono miglioramenti sostanziali. Credo che abbiamo già conseguito alcuni degli obiettivi che ci siamo posti. Mi preme ricordarvi che non siamo gli unici ad avere tali obiettivi: in diverse occasioni la Banca centrale europea ha chiesto al Parlamento di rafforzare ulteriormente le proposte già coraggiose della Commissione. Abbiamo pertanto consolidato la disciplina, uno dei nostri principi guida, non tanto per il piacere della disciplina stessa, ma perché violare norme comuni in una comunità fondata sullo Stato di diritto mette in pericolo la moneta unica. Abbiamo introdotto sanzioni per le frodi. Purtroppo è stata una delle lezioni che abbiamo dovuto imparare dai primi anni dell’euro. Come ha affermato l’onorevole Ford, abbiamo anche tentato di imporre un certo grado di ordine alle procedure di bilancio nazionali, se non altro per raffrontare le pratiche dei diversi paesi. Mi ha interessato un punto in particolare: se l’unico messaggio che potremo trasmettere ai nostri cittadini sarà il fatto di aver rafforzato l’automaticità, per usare le parole della stampa, essi avranno l’impressione che a Bruxelles sia stato messo in funzione un dispositivo misterioso che darà loro una grande lavata di capo tutte le volte che qualcosa non va.</p>
      <p sl="fr">Se vogliamo imporre norme più severe, dovranno essere anche più intelligenti, ma quello che ci occorre innanzi tutto è una discussione più democratica e transfrontaliera. Per questo abbiamo proposto (e vorrei ringraziare tutti i deputati che mi hanno appoggiato in tal senso) di istituire quello che abbiamo denominato un dialogo economico, che deve essere adeguato allo scopo. Non vi è alcun rischio per le costituzioni nazionali; si tratta semplicemente dell’espressione del nostro desiderio di maggiori discussioni in seno all’area dell’euro in particolare, ma anche nell’Europa a 27. Vogliamo che quest’Assemblea sia la sede di quel dialogo trasparente tra le istituzioni europee e gli Stati membri, e in particolare che sia un luogo in cui gli Stati membri possono esprimere i loro problemi e spiegare le loro posizioni. Alcuni paesi sono in ritardo, altri sono più avanzati, altri ancora sono periferici, e altri hanno popolazioni più numerose: dobbiamo tener conto di tutto questo. Constato con piacere che questa settimana, nei media tedeschi, il professor Habermas ha sottolineato ancora una volta che accrescere la legittimità democratica è una necessità imprescindibile. Mi preme ricordare all’onorevole Ford che non ci stiamo battendo per rafforzare i nostri poteri, chiediamo un ruolo più ampio per coloro che il popolo ha incaricato della difesa dei propri interessi a Bruxelles.</p>
      <p sl="fr">Vi sono altri punti importanti, in particolare sul frangente macroeconomico. Sono convinta che tutti gli Stati membri debbano essere soggetti a sorveglianza comune. La simmetria è una questione importante. Il Consiglio dovrebbe comprendere cosa significa: una simmetria intelligente che fa una distinzione tra disavanzo ed eccedenza, ma comunque una simmetria.</p>
      <p sl="fr">Vorrei concludere citando gli eurobond, una delle soluzioni da me sostenute con vigore. Vorrei rivolgere un appello a tutti i leader dei gruppi politici: non potete sostenere di appoggiare gli eurobond e poi votare contro. Potreste rispondermi che non siete soddisfatti, io stessa avrei preferito che ci spingessimo oltre, ma apprezzo appieno gli sforzi che il Commissario Rehn è disposto a mettere in campo. Vi ricordo che il Commissario stesso ha presentato proposte nel maggio 2010 in linea con l’iniziativa legislativa della Commissione. Vogliamo riprendere tali proposte.</p>
      <p sl="fr">Vogliamo che l’euro assuma finalmente la veste di una moneta mondiale, vogliamo un mercato grande e liquido, che riduca il costo del credito. Vogliamo che parte di tale indebitamento (naturalmente una somma limitata) venga condivisa nel lungo periodo ricorrendo a uno strumento normativo di mercato a pieno titolo. Spero pertanto che il voto di domani sia favorevole e che tutti coloro che sostengono di appoggiare gli eurobond trattino la questione animati da uno spirito di apertura invece che dai pregiudizi ideologici.</p>
    </intervention>
    <intervention id="3-169-000" speaker_id="28167" name="Corien WORTMANN-KOOL" is_mep="True" mode="spoken" role="relatore" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, una cosa è certa: l’Europa ha bisogno di fondamenta solide per evitare una nuova crisi monetaria in futuro e per garantire la crescita economica sostenibile. Il nostro gruppo, il gruppo del Partito popolare europeo (Democratico cristiano), è soddisfatto dei risultati finora conseguiti sul pacchetto legislativo in materia di governance economica. Vorrei rivolgere i miei più sentiti ringraziamenti a tutti i deputati, ai relatori, ai relatori ombra, agli impiegati, al personale e a tutti gli altri per le innumerevoli ore che abbiamo trascorso insieme per giungere a questo risultato in quanto, nell’esercizio dei propri poteri, il Parlamento europeo ha assunto una posizione risoluta e ambiziosa. Vorrei ringraziare la Presidenza ungherese, e in particolare il ministro Kámán, per gli sforzi compiuti al fine di comporre le divergenze tra Consiglio e Parlamento. Di fatto, lei in persona ci ha permesso si raggiungere un accordo al 98 per cento, in parte grazie al sostegno prezioso del Commissario Rehn e del suo personale. è un risultato eccellente, ma non è stato semplice raggiungerlo.</p>
      <p sl="nl">Domani voteremo sulle relazioni. Al mio gruppo sta fortemente a cuore mantenere il livello elevato di consenso che abbiamo raggiunto. Spero che riusciremo a risolvere le ultime divergenze nell’arco delle prossime settimane, in modo da perfezionare un accordo prima dell’estate. è molto importante, in quanto il mio gruppo si sta adoperando per una votazione finale in plenaria nel mese di luglio.</p>
      <p sl="nl">Proseguono le turbolenze sui mercati finanziari, e dobbiamo trovare urgentemente una soluzione alla crisi del debito in diversi paesi. Tuttavia, è altrettanto impellente (e qui risiede ora il nostro compito di colegislatori) che l’Europa dia prova di un processo decisionale forte in termini di un Patto di stabilità ambizioso e di governance economica. Prendere una decisione prima dell’estate è cruciale per ripristinare la fiducia nell’euro, visto che le violazioni del Patto di stabilità e crescita risalgono addirittura al 2003. Invece di applicare le norme, le stesse sono state semplicemente liberalizzate, una tendenza che dobbiamo fermare. Si tratta di leggi credibili, non di negoziati dietro le quinte tra gli Stati membri per evitare le sanzioni. Se gli Stati membri non interverranno efficacemente per onorare gli impegni e ridurre i loro disavanzi (e questi sono impegni, lo ricordo, che essi hanno assunto di spontanea volontà) il processo decisionale dovrà dimostrarsi efficace. Per questo l’Aula ha proposto la procedura di votazione inversa.</p>
      <p sl="nl">Siamo franchi: la formula magica dei nostri onorevoli colleghi di sinistra, la regola d’oro, non ci porterà a una soluzione. Purtroppo, il denaro non cresce sugli alberi e sono finiti i giorni delle soluzioni facili e delle scelte indolori. Per questo il gruppo del PPE si batte per la sostenibilità delle finanze pubbliche e per il divieto di disavanzi di bilancio del 5 o 6 per cento. L’onere del debito – e ne stiamo vedendo la dimostrazione dolorosa – ostacola la crescita economica, non soltanto nei paesi europei, ma anche negli Stati Uniti.</p>
      <p sl="nl">Ci occorrono fondamenta solide, per questo mi rallegro che il Consiglio abbia accolto la parte preventiva delle proposte, vale a dire assicurarsi che gli Stati membri rafforzino le loro responsabilità nazionali e coinvolgano i parlamenti nazionali nel processo, stabilire scadenze precise, prevedere procedure e ispezioni, rafforzare le pubbliche relazioni, la pressione tra pari e le discussioni pubbliche in seno all’Assemblea invece che in seno al Consiglio. Il semestre europeo è naturalmente una conquista importante, perché vogliamo occupazione e crescita.</p>
      <p sl="nl">Ci attende una giornata storica e importante. Domani, in quest’Aula, ci prepareremo ad assumerci le nostre responsabilità. Constato che il gruppo dell’Alleanza progressista di Socialisti e Democratici al Parlamento europeo e il gruppo Verde/Alleanza libera europea vogliono mettere il bastone fra le ruote. Pare che vogliano essere animati dallo spirito del compromesso soltanto quando si tratta delle loro relazioni. Signor Presidente, non è questo lo spirito di compromesso. Vorrei esortare tutti i parlamentari che ritengono importante la sostenibilità delle finanze pubbliche di sostenere queste sei relazioni domani. Non sono l’esito finale, in quanto domani faremo solo un passo avanti e consulteremo il Consiglio su come eliminare questi ultimi ostacoli al raggiungimento di un accordo, lo speriamo, entro luglio.</p>
    </intervention>
    <intervention id="3-170-000" speaker_id="96683" name="Carl HAGLUND" is_mep="True" mode="spoken" role="relatore" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, a mio avviso gli eventi che abbiamo avuto modo di seguire questa settimana, sia nel Consiglio sia nei paesi che si dibattono in problemi economici molto gravi, ci dimostrano ancora una volta l’importanza del pacchetto in oggetto. Se non faremo dei passi avanti su tali questioni, i problemi proseguiranno invece che risolversi. Inoltre, credo sia importante ricordare cos’è accaduto nel 2005, quando avremmo dovuto intervenire e dimostrare che non va assolutamente bene violare le clausole di stanziamento comuni. Non l’abbiamo fatto, abbiamo preferito cambiare le norme. Adesso è giunto il momento di porvi rimedio.</p>
      <p sl="sv">Il pacchetto in oggetto è importante. Vorrei esprimere i miei più sentiti ringraziamenti ai miei onorevoli colleghi. Abbiamo lavorato alacremente insieme. Come è stato ripetutamente sottolineato, siamo molto vicini al raggiungimento dell’obiettivo, ma al contempo è importante superare con successo la votazione di oggi e quella di luglio. Vorrei inoltre ringraziare il ministro Kármán della Presidenza ungherese, che ha svolto un lavoro splendido. Apprezziamo molto quello che ha fatto. Come dicevo, mi preme inoltre ringraziare gli onorevoli colleghi, e l’onorevole Ferreira in particolare. La procedura di sorveglianza, che è nuova e che completa il lavoro svolto per tenere a galla la moneta unica, è stata il risultato di un lavoro eccellente. L’Europa ne ha bisogno.</p>
      <p sl="sv">Tornando al 2005, il Parlamento europeo pretende ancora che troviamo una soluzione a quello che viene definito voto a maggioranza qualificata inversa. Per quale ragione? Perché abbiamo scoperto che se non disponiamo di un sistema decisionale automatico adeguato in seno al Consiglio, non vengono prese le decisioni necessarie. Non possiamo più permettere che accada. A tale proposito, c’è ancora una questione in sospeso, ma spero che Consiglio riesca a intraprendere una discussione seria su ciò di cui effettivamente si tratta. Il Consiglio europeo si riunisce giovedì e venerdì. Non deve accadere che, per ragioni di prestigio, non vengano prese decisioni su una questione di cui ognuno conosce l’urgenza. Non deve nemmeno accadere che alcuni Stati membri più grandi pensino di potersi accordare anticipatamente su determinate questioni, presentandosi poi con un accordo praticamente concluso. Il Consiglio deve prendere decisioni autentiche e la legislazione va concordata in consultazione col Parlamento europeo. Ora il Consiglio ha la possibilità di prendere decisioni sagge, e sono certo che il Parlamento europeo possa aiutarlo a prendere quelle giuste.</p>
      <p sl="sv">Per quanto riguarda l’elemento macroeconomico, mi preme innanzi tutto sottolineare che, grazie al lavoro svolto in Parlamento, disponiamo di una proposta che abbiamo convenuto col Consiglio che è sufficientemente trasparente e contiene inoltre una soluzione sufficientemente automatica. A mio parere, grazie a tale soluzione potremo avere un’area euro più solida e anche la possibilità di porre rimedio ai problemi economici di un paese che potrebbero mettere altrimenti a rischio l’intera zona della moneta unica. Approvo che, nella nostra relazione, venga stabilito un sistema per gestire i paesi che non onorano i propri impegni, in altre parole un requisito per risolvere direttamente i problemi. La prima volta che non viene mantenuta una promessa, il paese verrà costretto a versare un deposito fruttifero, come l’abbiamo chiamato. è necessario. Non possiamo trasmettere il segnale che se un paese promette di fare qualcosa in particolare, ma poi non lo fa non è prevista alcuna conseguenza. Purtroppo, la proposta originaria era esattamente così. Mi fa piacere che siamo riusciti a correggerla. è una questione di principio importante. Al contempo, ci siamo anche occupati del problema della frode, dove vengono truffati altri paesi, un altro aspetto estremamente importante. Reputo che il Parlamento europeo abbia svolto un ottimo lavoro su questo punto.</p>
      <p sl="sv">Come hanno ricordato diversi oratori, il voto di domani è molto importante, e credo che andrà bene. Mi auguro che, alla fine di questa settimana e per tutta la seguente, il Consiglio europeo possa avviare una discussione seria su quello che è possibile fare per raggiungere un accordo. Lo faremo anche qui in Parlamento, così disporremo della legislazione di cui l’Europa ha urgentemente bisogno. è essenziale se vogliamo poter continuare ad avere una moneta comune.</p>
    </intervention>
    <intervention id="3-171-000" speaker_id="photo_generic" name="András Kármán" is_mep="True" mode="spoken">
      <p sl="en">Presidente in carica del Consiglio . − Signor Presidente, prima di entrare nel merito, vorrei esprimere il mio più sincero apprezzamento alla presidente della commissione per gli affari economici e monetari, ai relatori, ai relatori ombra e a tutti i rappresentanti dei gruppi politici che hanno partecipato attivamente al processo per tutti i loro preziosi contributi. Sono egualmente grato alla Commissione, e allo stesso Commissario, per aver sempre mediato nelle discussioni, non solo nei trialoghi qui in Parlamento, ma anche in seno al Consiglio.</p>
      <p sl="en">I sei testi legislativi sulla governance economica hanno rappresentato la priorità numero uno per la Presidenza ungherese. Mi preme sottolineare che non è stata la Presidenza a decidere autonomamente di attribuire alla questione lo status di priorità assoluta. L’iniziativa della Commissione è stata anche sostenuta dai capi di Stato e di governo dei 27 Stati membri. Se vogliamo costruire un euro più forte, questo pacchetto sulla governance è una pietra miliare importante in tale processo.</p>
      <p sl="en">L’economia mondiale, compresa l’Europa, ha attraversato la crisi peggiore dai tempi della Grande depressione e dobbiamo trarre le necessarie conclusioni. Dobbiamo renderci conto che lo choc potrebbe avere conseguenze durevoli se non eliminassimo le radici stesse della crisi. Molti degli insegnamenti che dovremmo trarre sono contenuti nelle sei proposte legislative presentate dalla Commissione lo scorso settembre. Verrà posto maggiormente l’accento sulla prevenzione, al fine di evitare di dover adottare politiche procicliche dannose in congiunture economiche sfavorevoli.</p>
      <p sl="en">Finora il Patto di stabilità e crescita si è concentrato sul disavanzo, ma questo non ha impedito l’accumulo di una mole ingente di debito, pertanto d’ora in avanti verrà dedicata maggiore attenzione ai criteri del debito. Abbiamo capito che le procedure non erano sufficientemente rigorose e automatiche. Per questo affrontiamo anche qui tali questioni, per accrescere la credibilità del Patto. Ci siamo inoltre resi conto che il coordinamento delle politiche finanziarie mediante tale patto potrebbe non essere sufficiente in un’Unione che condivide una stessa moneta, pertanto abbiamo convenuto di introdurre un nuovo meccanismo per affrontare gli squilibri macroeconomici, che verranno trattati alla stessa stregua degli squilibri finanziari.</p>
      <p sl="en">Per rispecchiare meglio e più approfonditamente i requisiti del trattato nelle procedure nazionali degli Stati membri, stiamo per adottare delle norme che migliorano la qualità dei quadri di bilancio nazionali.</p>
      <p sl="en">Confido nel fatto che Parlamento e Consiglio condividano gli stessi obiettivi, segnatamente il rafforzamento della governance economica dell’UE e dell’area dell’euro, la prevenzione delle crisi future e la realizzazione di un quadro più forte per la governance economica nell’area dell’euro e nell’UE nel suo complesso.</p>
      <p sl="en">Dopo un ciclo intensivo di triloghi con i relatori e di discussioni in seno al Consiglio, lunedì quest’ultimo ha modificato il suo approcci generale. Il risultato di tale processo è stato comunicato al Parlamento europeo in una lettera inviata il giorno seguente, il 21 giugno. Anch’io ritengo che i triloghi abbiano migliorato di molto la qualità del testo e che il pacchetto sia diventato più forte e coerente, soprattutto in termini di maggiore trasparenza e responsabilità e di un’applicazione più severa e automatica delle procedure.</p>
      <p sl="en">In primo luogo, vorrei citare gli elementi salienti relativi a una maggiore trasparenza e responsabilità. Nel testo giuridico dovremo descrivere il semestre europeo e l’ampio coinvolgimento del Parlamento nel processo. Abbiamo aggiunto delle disposizioni che chiariscono il processo di dialogo economico tra le istituzioni europee, compreso il Parlamento europeo, il Consiglio e i singoli Stati membri. Il Parlamento europeo verrebbe coinvolto tanto quanto il Consiglio nell’istituzione e nel funzionamento del quadro di controllo degli indicatori per un meccanismo d’allarme nella prevenzione e correzione degli squilibri macroeconomici. Per quanto riguarda il ciclo di governance e la procedura di sorveglianza, rispettiamo incondizionatamente il ruolo importantissimo delle parti interessate competenti a livello nazionale, comprese le parti sociali.</p>
      <p sl="en">In secondo luogo, sulla questione relativa a un’applicazione più rigorosa e automatica delle procedure, vorrei osservare quanto segue: verrebbe introdotta una sanzione aggiuntiva, un deposito fruttifero per gli Stati membri nella procedura per i disavanzi eccessivi. Ciò ha sempre rappresentato un anello mancante nelle procedure e le completa in maniera ragionevole, simile a quella prevista per la sorveglianza di bilancio. è inoltre prevista una penale aggiuntiva per gli Stati membri che falsificano le loro statistiche finanziarie, su iniziativa del Parlamento. L’applicazione del voto a maggioranza qualificate inversa riguarda anche la raccomandazione sulla prevenzione e correzione degli squilibri macroeconomici. Inoltre, nella sezione preventiva del Patto di stabilità e crescita, prevediamo una revisione dell’ampliamento del voto a maggioranza qualificata inversa. Al contempo, verrebbe rafforzata la procedura del “conformarsi o giustificarsi” già esistente. Per quanto riguarda le decisioni sul personale nel Patto di stabilità e crescita, il Consiglio è di norma tenuto a seguire le raccomandazioni e proposte della Commissione o a spiegare pubblicamente la propria posizione.</p>
      <p sl="en">La Presidenza ritiene che il compromesso raggiunto durante i triloghi rifletta un approccio condivisibile, equilibrato e completo. Reputiamo che tutte le parti siano fortemente interessate a raggiungere tempestivamente un accordo. Deploro che la proposta presentata in plenaria sia diversa dal compromesso raggiunto dopo svariate tornate negoziali e che non tenga conto della proposta finale di compromesso del Consiglio. Al contempo, vi sono grati del fatto che il Parlamento abbia saggiamente deciso di lasciare aperta la possibilità di raggiungere a breve un accordo in prima lettura. è tempo che l’Europa unisca le forze e che l’Unione si prepari a essere all’altezza delle aspettative. Tutti i mercati e gli investitori seguono con attenzione gli sviluppi e vorrebbero sapere se siamo o meno in grado di produrre risultati. Un’adozione celere e puntuale del pacchetto è un imperativo per tutti noi.</p>
    </intervention>
    <intervention id="3-172-000" speaker_id="photo_generic" name="Olli Rehn" is_mep="True" mode="spoken">
      <p sl="en">Vicepresidente della Commissione . − Presidente, onorevoli deputati, mi preme innanzi tutto ringraziare la presidente della commissione per gli affari economici e monetari Sharon Bowles, i relatori onorevoli Wortmann-Kool, Ferreira, Ford, Goulard, Feio e Haglund, nonché i relatori ombra, che hanno offerto un valido contributo a tutti i negoziati. La presidente, i relatori e i relatori ombra hanno tutti rappresentato quest’Assemblea con grande eccellenza.</p>
      <p sl="en">Apprezzo inoltre molto il ruolo straordinario svolto dal segretario di Stato András Kármán, che ha rappresentato la Presidenza ungherese con tanta competenza e determinazione. Mi spingo inoltre a dire che sono molto orgoglioso dei miei collaboratori alla Commissione e che li ringrazierò una volta che avremo raggiunto la meta, naturalmente col vostro aiuto.</p>
      <p sl="en">Accolgo con molto favore i testi che avete perfezionato. Nel corso dei triloghi, i negoziatori del Parlamento hanno migliorato le proposte della Commissione sotto molti punti di vista importanti. Altrettante migliorie di rilievo sono giunte anche da parte del Consiglio.</p>
      <p sl="en">La Commissione appoggia i testi su cui vi esprimerete a breve, e accogliamo con favore anche tutti i vostri emendamenti, su cui siamo d’accordo. Come sappiamo, il Consiglio li ha accettati quasi tutti, ma le eccezioni in tal senso sono piuttosto problematiche, riprenderò il discorso tra poco.</p>
      <p sl="en">Non c’è tempo per elencare tutti i vantaggi acquisiti dal Parlamento in questi negoziati: i miei collaboratori mi hanno sottoposto un elenco riassuntivo di almeno 50 migliorie importanti da voi conquistate.</p>
      <p sl="en">Ad esempio, avete codificato il semestre europeo, avete istituito un dialogo economico strutturato, che conferisce al Parlamento un ruolo di rilievo per tutto il semestre europeo. Avete conquistato la possibilità di avviare discussioni dettagliate su situazioni specifiche dei singoli paesi in ogni fase decisionale chiave del ciclo politico, compresa la conferma del diritto del Parlamento di avviare il dialogo con i singoli Stati membri. Nella legislazione nel suo complesso, vi siete assicurati un flusso migliore di informazioni e più trasparenza. La Commissione si è impegnata a condurre uno studio sui titoli in euro entro sei mesi dall’entrata in vigore di questa legislazione. A questo sarà allegata una dichiarazione della Commissione, di cui conoscete il testo, che chiarisce l’ambito di applicazione della relazione. Tornerà anche su questo. Nella dichiarazione, la Commissione si impegnerà inoltre a rivedere la natura intergovernativa del meccanismo europeo di stabilizzazione entro la metà del 2014.</p>
      <p sl="en">Avete conquistato il voto a maggioranza qualificata inversa in diverse istanze importanti – per migliorare l’automaticità del processo decisionale – quale norma nel cosiddetto braccio preventivo del patto, in cui si trovano ora purtroppo 24 Stati membri su 27. Vi siete inoltre garantiti il ruolo paritario del Parlamento nel determinare il quadro di controllo per individuare possibili squilibri macroeconomici, e avete inserito forti garanzie sul dialogo sociale, il rispetto delle tradizioni nazionali dei contratti collettivi, la formazione delle retribuzioni e il ruolo delle parti sociali, che condividiamo appieno.</p>
      <p sl="en">Sono previste penali severe per la frode statistica e garanzie di indipendenza per le autorità statistiche nazionali. Avete introdotto sanzioni più tempestive nella procedura per gli squilibri eccessivi. E potrei continuare all’infinito.</p>
      <p sl="en">Nel vostro primo appuntamento legislativo con Ecofin in qualità di colegislatori per la politica economica, avete conseguito quasi tutti i vostri obiettivi più importanti, un risultato eccellente per il Parlamento e per l’Europa.</p>
      <p sl="en">Sul tema dei titoli in euro, nel contesto del pacchetto mi limiterò a confermare quello che ho detto in sede di trilogo il 15 giugno. La Commissione intende presentare una relazione al Parlamento e al Consiglio sulla creazione di un sistema di emissione comune di obbligazioni sovrane europee, o titoli in euro, sulla base della responsabilità solidale con facoltà di rivalsa, in linea con l’articolo 8a, paragrafo 5, del regolamento sull’applicazione della sorveglianza di bilancio nell’area dell’euro ed entro sei mesi dall’entrata in vigore di tale regolamento. Tali titoli in euro avrebbero lo scopo di rafforzare la disciplina finanziaria e aumentare la stabilità attraverso i mercati, nonché, sfruttando l’incremento di liquidità, di garantire che gli Stati membri che vantano gli standard più elevati in materia di credito non siano penalizzati da tassi di interesse più elevati. Se del caso, la relazione sarà accompagnata da proposte legislative.</p>
      <p sl="en">In altre parole, a nostro parere una relazione del genere sui titoli in euro va di pari passo ed è sensata solamente in vista del rafforzamento della governance economica, in linea col pacchetto attualmente in discussione.</p>
      <p sl="en">Mi soffermo ora brevemente sui prossimi passi. Sono preoccupato. Se il pacchetto non venisse approvato, né il Consiglio né il Parlamento dovrebbero pensare di potersi scaricare addosso reciprocamente la responsabilità. Non funzionerebbe. A chi osserva il processo decisionale dall’esterno non interessano i minimi dettagli. Se falliremo – e dico “noi” e intendo veramente tutti noi – ci sentiremo semplicemente dire che è “l’Europa” ad aver fallito. L’Europa fallirebbe e la fiducia dei cittadini nella capacità dell’Europa di affrontare i loro problemi reali subirebbe un grave colpo.</p>
      <p sl="en">Inoltre, nessuna delle due istituzioni deve pensare nemmeno per un attimo di poter ottenere un risultato più conveniente in seconda lettura – per ragioni tattiche o sostanziali. La Presidenza ha abilmente ottenuto dei compromessi col Consiglio che molto probabilmente non verrebbero riproposti se non si riuscisse a trovare un accordo in prima lettura.</p>
      <p sl="en">Di fatto rimane aperta una sola questione: l’ambito di applicazione del voto a maggioranza qualificata inversa. Ritengo che siate tutti a conoscenza degli sforzi da noi compiuti. La Commissione appoggia il voto a maggioranza qualificata inversa. Lo stesso vale per la BCE e svariati Stati membri, ma non tutti e non in tutti i frangenti. Il Consiglio ha già accolto il voto a maggioranza qualificata inversa in cinque decisioni su sei, laddove giuridicamente possibile. Per quanto riguarda la sesta decisione, vi è disaccordo tra Parlamento e Consiglio. Ritengo che si possa e si debba trovare una soluzione. Mi rivolgo pertanto a voi per invitarvi a trovare nei prossimi giorni una soluzione costruttiva sul punto ancora in sospeso, e mi rivolgo anche al Consiglio, esortandolo a reagire con un approccio costruttivo.</p>
      <p sl="en">Vi assicuro che la Commissione si impegnerà fino all’ultimo minuto, fino all’ultimo secondo per individuare una soluzione soddisfacente. La governance economica rafforzata in Europa è semplicemente troppo importante per non essere approvata soltanto per quest’ultima questione.</p>
      <p sl="en">Non dimentichiamo che il Consiglio sta per firmare il trattato sul meccanismo europeo di stabilità (MES), incentrato sull’aspetto della correzione. Tale MES non potrà tuttavia che integrare il nuovo quadro di sorveglianza economica rafforzata, che pone l’accento sulla prevenzione ed è essenziale, in quanto ridurrà sostanzialmente la probabilità che in futuro si presentino crisi come quella che abbiamo appena vissuto.</p>
      <p sl="en">Vorrei concludere con un messaggio semplice. Se non si addiverrà a un accordo entro la settimana e non si voterà al più tardi in luglio, l’Europa e i cittadini dell’Europa ne usciranno fortemente penalizzati. Tornare sull’argomento a settembre si tradurrebbe in frustrazione, amarezza e un esito peggiore per tutti.</p>
      <p sl="en">Avete accolto il 99,9 per cento dell’essenza della legislazione. Chiedo ora a entrambe le parti di percorrere gli ultimi, pochi centimetri che le separano dal raggiungimento di un accordo. è d’importanza capitale, perché questo pacchetto rappresenta veramente la pietra miliare della nostra risposta complessiva alla crisi tuttora in corso. è assolutamente cruciale per la credibilità dell’Unione europea accordarsi sul pacchetto prima della pausa estiva, per poi procedere a tradurlo efficacemente in pratica.</p>
    </intervention>
    <intervention id="3-173-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per l’occupazione e gli affari sociali. – Signor Presidente, Presidente in carica del Consiglio, Commissario, onorevoli colleghi, vorrei riunire le mie osservazioni in tre gruppi, a nome della commissione per l’occupazione e gli affari sociali.</p>
      <p sl="fr">Il primo è che, all’atto di adottare questo pacchetto sulla governance economica, dobbiamo accertarci che si tenga conto del trattato di Lisbona nel suo complesso. Ai sensi dello stesso, considerare obiettivi relativi alla promozione di una maggiore occupazione, alla garanzia di una previdenza sociale adeguata e di una lotta all’esclusione sociale rappresenta una finalità trasversale che si applica anche a questo pacchetto sulla governance economica. Consentitemi di osservare che a volte ho l’impressione che questa finalità sia stata relegata al secondo posto.</p>
      <p sl="fr">Per questo la commissione per l’occupazione e gli affari sociali ha insistito affinché l’intero pacchetto si basasse non soltanto sull’articolo 121 del trattato, che riguarda il coordinamento delle politiche economiche, ma anche sull’articolo 148, che tratta la politica occupazionale in termini di coordinamento tra le responsabilità degli Stati membri e il livello europeo. Anche per tale ragione riteniamo che in seno all’Unione vada fermamente garantito il ruolo del Consiglio “Occupazione, politica sociale, salute e consumatori” (EPSCO), alla pari con il Consiglio “Affari economici e finanziari” (Ecofin).</p>
      <p sl="fr">In quanto – e passo ora al mio secondo gruppo di osservazioni – se nel rivedere il Patto di stabilità e crescita il nostro unico obiettivo è una tipologia di governance che soddisfi le agenzie di rating, ci lasceremmo sfuggire un’occasione importante nella storia della nostra unione economica e monetaria. Oggi la storia ci esorta a guardare al quadro più ampio e a esaminare nel dettaglio gli scopi per cui vogliamo attuare la governance economica.</p>
      <p sl="fr">Dobbiamo ridimensionare il debito, è ovvio, ma dobbiamo anche assicurarci che la governance economica contribuisca a garantire il successo della strategia Europa 2020. A tale proposito, riteniamo che si sarebbero potuti utilizzare altri approcci. Commissario, come mai soltanto la spesa per le pensioni è degna di ricevere un trattamento speciale nella sua valutazione degli obiettivi di bilancio a medio termine degli Stati membri? Perché questo trattamento speciale non può essere riservato anche all’investimento nel futuro rappresentato dalla spesa per l’istruzione, o dalla spesa che dobbiamo sostenere per combattere l’esclusione sociale, un obiettivo stabilito da lei e da noi inserito nella strategia Europa 2020? Come mai queste finalità e questo tipo di approccio non vengono applicati anche alla spesa per la ricerca e sviluppo o per le infrastrutture?</p>
      <p sl="fr">Il mio terzo insieme di osservazioni riguarda il modo in cui viene condotta la sorveglianza macroeconomica. La riteniamo un esito essenziale di questo pacchetto, ma questo significa che dev’essere applicata in maniera simmetrica. In fin dei conti, per noi del Parlamento europeo, c’è in gioco una questione fondamentale. L’onorevole Ford l’ha denominata una lotta di potere. Non è una lotta di potere, è una questione di democrazia. Se vogliamo la governance economica europea, dobbiamo lasciare spazio al dibattito pubblico e alla democrazia europea, per far funzionare questa politica economica europea. A tale proposito, mi preme precisare che il rifiuto vostro e del Consiglio di permettere al Parlamento europeo di partecipare alla definizione degli indicatori macroeconomici mediante atti delegati non mi pare essere l’approccio corretto.</p>
    </intervention>
    <intervention id="3-174-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="en">a nome dell’onorevole Casa, relatore per parere della commissione per l’occupazione e gli affari sociali . − Signor Presidente, l’onorevole Casa mi ha chiesto di intervenire al suo posto, in quanto è impossibilitato a presenziare a quest’ora.</p>
      <p sl="en">I relatori del pacchetto di sei legislazioni hanno accolto molti degli emendamenti della commissione per l’occupazione e gli affari sociali. Il messaggio che trasmettiamo è che una società possa avere un’economia sana soltanto quando i membri che la compongono possono contribuire pienamente al suo sviluppo. Un’economia sana è fondamentale per un buon livello di sviluppo e di politiche sociali e, viceversa, un buon livello di occupazione e di politiche sociali è essenziale per un’economia sana. Gli Stati membri con politiche sociali e strategie di crescita più prudenti sono quelli che stanno conseguendo i risultati migliori, a dimostrazione del fatto che la stabilità fiscale porta alla crescita e all’occupazione.</p>
      <p sl="en">Dobbiamo rispettare le norme del Patto di stabilità e crescita. è essenziale puntare sulla crescita e sull’occupazione e impedire che l’onere del debito ricada sui nostri figli e sulle generazioni future. Dobbiamo renderci conto che ogni euro speso per pagare gli interessi sul debito pubblico è un euro che non viene adoperato per gli investimenti nell’istruzione, nella sicurezza sociale e in altri campi che creano l’ambiente necessario per uno sviluppo favorevole dell’economia e per il benessere dei cittadini. Occorre pertanto ridurre il prima possibile l’indebitamento degli Stati membri.</p>
    </intervention>
    <intervention id="3-175-000" speaker_id="96787" name="Herbert DORFMANN" is_mep="True" mode="spoken" nationality="Italy" birth_date="04-03-1969" birth_place="Brixen" m_state="IT">
      <p sl="de">a nome del gruppo PPE . – Signor Presidente, onorevoli colleghi, sussistono indubbiamente innumerevoli ragioni alla base della situazione in cui attualmente ci troviamo nell’area dell’euro e nell’Unione europea nel suo complesso, ma due sono particolarmente salienti. In primo luogo, ci siamo resi conto troppo tardi della rotta che stava seguendo l’Europa. Secondariamente, quando l’abbiamo capito, il Consiglio in particolare si è a lungo rifiutato di adottare le misure necessarie (che di fatto sono previste dal Patto di stabilità e crescita) o di imporre le relative sanzioni. Per dire le cose come stanno, non è stato semplicemente azionato il cavo di spiegamento del paracadute.</p>
      <p sl="de">Il nuovo regolamento sulla sorveglianza macroeconomica dovrebbe affrontare entrambi i problemi. Innanzi tutto, il sistema completamente nuovo che propone dovrebbe consentirci di riconoscere gli squilibri macroeconomici in una fase molto precoce; e, in secondo luogo, dovremmo poi riuscire a intervenire tempestivamente. Abbiamo sviluppato un buon quadro di controllo, anche se a seguito di lunghe discussioni. Mi preme ringraziare sentitamente la relatrice, onorevole Ferreira, per la cooperazione positiva in tal senso.</p>
      <p sl="de">Bisogna accertarsi che vengano adottate misure immediate per contrastare gli squilibri. Proprio per questo è necessario che venga qui sviluppato un meccanismo che non possa essere oggetto di attacchi politici. Per questo il ricorso al voto a maggioranza qualificata inversa è così importante e fondamentale per il Parlamento.</p>
      <p sl="de">Se vogliamo attuare lo strumento in maniera efficace, ciò si traduce naturalmente in un trasferimento di potere dalle capitali nazionali a Bruxelles, una mossa presumibilmente comunque necessaria in un’unione economica e monetaria. Soltanto quando i cittadini europei si accorgeranno che agiamo con efficacia, che abbiamo imparato dagli errori commessi, potremo riguadagnarci la fiducia che è andata perduta.</p>
      <p sl="de">Vi assicuro che domani il mio gruppo appoggerà la relazione Ferreira.</p>
    </intervention>
    <intervention id="3-176-000" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo S&amp;D . – Signor Presidente, non troverà in quest’Aula molti deputati che non concordino con la necessità di riportare il debito e i disavanzi su livelli ragionevoli negli anni a venire. Il mio gruppo ritiene sicuramente che vada fatto.</p>
      <p sl="en">Non si tratta di uno scontro politico tra europarlamentari fiscalmente virtuosi o fiscalmente irresponsabili. Quel che divide voi da noi e i progressisti dai conservatori qui in Parlamento è il modo in cui ripristinare la solidità delle finanze pubbliche, a quale costo economico e sociale, e a quale prezzo per la capacità futura dell’Europa di competere in un mercato globale. Lei continua imperterrito a sostenere, Commissario, che non vi sia alternativa alla sua agenda di totale austerità. Secondo noi si sbaglia di grosso. A nostro avviso, il suo approccio e quello della maggioranza di destra del Consiglio rappresentano la minaccia più grande per il futuro vero e proprio dell’idea europea, in quanto esautorano il concetto di appartenenza a una comunità, le nozioni di solidarietà e coesione.</p>
      <p sl="en">La stragrande maggioranza dei milioni di cittadini che hanno perso il lavoro durante la crisi è ancora disoccupata. Che messaggio hanno per loro il Consiglio e la Commissione? O per i milioni di persone il cui posto di lavoro è a rischio o che vivono in povertà? Che messaggio hanno per le centinaia di milioni di persone che soffrono a causa dei tagli delle prestazioni pubbliche, della sanità e dell’istruzione? Che messaggio c’è per loro? Che messaggio ha il Consiglio questa settimana? Ebbene, francamente non mi aspetto nulla, niente di niente.</p>
      <p sl="en">Dal Consiglio di questa settimana non uscirà nemmeno un raggio di speranza per i lavoratori, per i disoccupati o per i giovani così tanto penalizzati. Sono stati ingiustamente e gravemente colpiti dalla crisi di cui non sono stati la causa, e adesso verranno colpiti nuovamente per riparare ai danni che essi non hanno provocato.</p>
      <p sl="en">La vostra agenda politica ed economica è totalmente inaccettabile per noi, da questa parte dell’Aula. Per tutta la durata del processo legislativo abbiamo suggerito emendamenti sensati ed equilibrati alle proposte della Commissione, abbiamo proposto di creare un legame saldo tra le riforme nazionali e i programmi di stabilità e crescita, utilizzando i primi come veicoli forti per la necessaria promozione degli investimenti pubblici. Abbiamo formulato proposte per mantenere livelli ragionevoli di investimenti pubblici produttivi e abbiamo raccomandato di rendere apertamente anticicliche le nuove norme. Potrei continuare, ma il fatto è che l’agenda economica e sociale attuale è stata dirottata dalla destra. Non vi è nemmeno spazio per approcci politici moderati, figuriamoci più progressisti.</p>
      <p sl="en">E la prego, Commissario Rehn, non mi venga a dire ce queste politiche che sto denunciando vengono portate avanti dai governi socialisti. Lo sa bene che, in un periodo in cui persino le economie più forti d’Europa devono piegarsi alle pretese di un settore finanziario irresponsabile e sempre più pericoloso, nessuno Stato membro può cambiare quest’agenda da solo.</p>
      <p sl="en">Per concludere, mi chiedo chi trarrà vantaggio dalle decisioni che verranno prese questa settimana. A me sembra che gli unici che se ne approfitteranno sono proprio gli stessi che hanno causato questi dissesti, il settore finanziario, e lo ritengo scandaloso.</p>
    </intervention>
    <intervention id="3-177-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, finora ci siamo accordati su quasi tutto il pacchetto, e abbiamo dimostrato che la codecisione funziona, grazie all’arduo lavoro della Presidenza ungherese e naturalmente al ministro Kármán in particolare, nonché ai negoziatori del Parlamento e alla Commissione.</p>
      <p sl="en">La Presidenza e la Commissione hanno già elencato numerose aggiunte del Parlamento – credo fossero 50. Tra queste figurano un quadro giuridico per il semestre e la sorveglianza dei programmi di riforma nazionali, l’indipendenza degli uffici nazionali di statistica e le sanzioni in caso di frode, le missioni di sorveglianza della Commissione, un dialogo economico tra tutte le parti interessate e sostanzialmente una maggiore trasparenza di tutto il processo.</p>
      <p sl="en">Non possiamo tuttavia nascondere che sono emerse notevoli divergenze durante i negoziati del pacchetto. Da parte mia, non lo considero un esibizionismo politico, ma piuttosto una ricerca di responsabilità, un voler coinvolgere i cittadini. Quel che ci divide in seno al Parlamento è diverso dalle nostre questioni col Consiglio ma, per quanto difficile possa essere, dobbiamo onorare il nostro dovere democratico. è quest’Assemblea che conferisce le responsabilità.</p>
      <p sl="en">Alcuni preferiscono l’intergovernamentalismo. Poiché il testo approvato è stato riconosciuto migliore dell’approccio generale del Consiglio, tutto ciò non ha senso. è altrettanto insensato per la ricerca di responsabilità – che manca in maniera evidente in gran parte delle risposte alla crisi ed è soprattutto una conseguenza di decisioni intergovernative. Dalla constatazione che le risorse del Fondo di stabilità dovevano essere maggiori, al riconoscimento del fatto che tassi di interesse punitivi non si traducono in sostenibilità e nella possibilità di tornare sui mercati, quest’Assemblea non ha avuto paura di assumere la guida, e il Consiglio l’ha seguita.</p>
      <p sl="en">Siamo più forti quando operiamo insieme, e sono convinta che si possano ricomporre anche le ultime divergenze.</p>
    </intervention>
    <intervention id="3-178-000" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signor Presidente, il pacchetto di sei proposte teso a migliorare la disciplina nell’area dell’euro si fonda sulla convinzione che gli Stati membri si attengano con maggior rigore alla nuova architettura più severa creata per la sorveglianza sovranazionale. Ritengo sia problematico seguire tale approccio, soprattutto perché alcuni Stati membri si sono rivelati incapaci di conformarsi alle norme meno rigide in vigore sinora e a imporne efficacemente l’attuazione. Mi preme citare quattro punti che considero controversi.</p>
      <p sl="cs">Il primo è il voto a maggioranza qualificata inversa, a cui si è già fatto ripetutamente riferimento in quest’Aula. Reputiamo che tale voto a maggioranza qualificata inversa sia uno strumento da utilizzare in casi eccezionali, il ricorso al quale deve essere sempre spiegato in maniera adeguata e approfondita, e per il quale devono essere approntati i controlli del caso per verificare che il suo utilizzo sia in linea con la legislazione primaria.</p>
      <p sl="cs">Non siamo d’accordo con l’aumento del numero di aree soggette alle procedure di sorveglianza per le quali viene proposto il ricorso al voto a maggioranza qualificata inversa. L’approccio in oggetto accrescerà il potere politico della Commissione e del Parlamento europeo a discapito del Consiglio e delle autorità nazionali, e non è quello che vogliamo.</p>
      <p sl="cs">Per quanto riguarda le missioni di sorveglianza, nutro delle gravi riserve sulla proposta in questione, in quanto tali missioni sarebbero composte principalmente da funzionari della Commissione europea a cui verrebbero conferiti ingenti poteri in assenza di un mandato politico. Si tratta di una riserva fondamentale. Chi non è soggetto al controllo pubblico degli elettori, indipendentemente dalla bontà delle intenzioni, non può essere autorizzato a svolgere funzioni di sorveglianza scavalcando i vertici degli organi politici nazionali o le più alte istituzioni nazionali.</p>
      <p sl="cs">Il quadro di controllo, che tenta di redigere un elenco di indicatori macroeconomici a livello sovranazionale e, sulla base di tale lista, di valutare la capacità delle autorità nazionali e delle loro economie di gestire gli squilibri economici, è un’idea controversa. La situazione attuale in Grecia è un buon esempio del fatto che soluzioni imposte dall’esterno si scontrano con l’opposizione degli abitanti del paese, e sono una delle cause dell’acuirsi delle tensioni sociali.</p>
    </intervention>
    <intervention id="3-179-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">a nome del gruppo Verts/ALE. – Signor Presidente, i Verdi vogliono la governance economica. Non soltanto per far piacere ai cittadini, non per scattare una bella foto ricordo, ma semplicemente per dare al popolo europeo, partendo dall’euro, degli strumenti per affrontare le sfide del XXI secolo, in altre parole garantire un tenore di vita dignitoso a tutti, e non soltanto a pochi fortunati, e farlo tenendo conto dei limiti fisici del pianeta – e naturalmente è questa la novità.</p>
      <p sl="fr">In tal senso, appoggiamo le relazioni sul quadro di bilancio e la componente macroeconomica del pacchetto sulla governance economica. Siamo soddisfatti di tutti gli indicatori selezionati, anche se avremmo preferito che ce ne fosse uno sulle disparità in termini di reddito, in quanto rappresentano un segnale evidente di un’economia e di una società che funzionano male e dovrebbero pertanto fungere da segnale d’allarme.</p>
      <p sl="fr">Tuttavia, il nostro accordo sulla componente macroeconomica è subordinato al mantenimento di un approccio simmetrico, un punto che vorrei porre all’attenzione del Consiglio. In altre parole, riteniamo che tutti gli Stati membri debbano essere sulla stessa barca, sia che presentino un disavanzo o un’eccedenza corrente, ad esempio. Non c’è ragione di praticare favoritismi, in quanto l’eccedenza di un paese è il disavanzo dell’altro.</p>
      <p sl="fr">Per quanto riguarda il Patto di stabilità e crescita, non possiamo accettare uno strumento che si traduce e si tradurrà unicamente in austerità, austerità e ancora austerità, in altre parole saranno solo i membri più deboli delle nostre società a pagare il prezzo della crisi economica.</p>
      <p sl="fr">Il nostro obiettivo era l’equilibrio, ma non riducendo la disciplina di bilancio, bensì associandola a investimenti disciplinati. La nostra proposta consisteva nel rendere gli obiettivi che l’Europa si è posta con la strategia 2020 non soltanto vincolanti, ma ugualmente vincolanti tra loro e vincolanti tanto quanto le norme sul bilancio o sui disavanzi. Mi delude che non si sia riusciti a raggiungere la maggioranza in Parlamento per appoggiare definitivamente la strategia e adottare un atteggiamento più serio.</p>
      <p sl="fr">Avremmo potuto accordarci di votare a favore di questo pacchetto per la stabilità e la crescita lasciandolo invariato, se fosse stato accompagnato da un pacchetto fiscale ambizioso che comprendesse una tassa sulle transazioni finanziarie, una sull’energia, un’imposta equa sulle imprese transnazionali e, naturalmente, misure per combattere la frode fiscale. In questo modo avremmo potuto aiutare gli Stati membri dell’Unione a finanziare gli obiettivi che si prefiggono di raggiungere. Invece non c’è stato alcun segnale in tal senso. Non c’è assolutamente niente all’orizzonte, nonostante le dichiarazioni rilasciate nuovamente oggi dal Presidente Barroso.</p>
      <p sl="fr">Mi rivolgo alla destra: avete scelto di formare una maggioranza esigua con gli euroscettici, come eravate liberi di fare, per dare vita a una forma di governance economica che, ve lo posso assicurare, è ingiusta e si rivelerà inefficace.</p>
      <p sl="fr">E quindi vedremo cosa succederà, qui in Parlamento quando il vostro patto con gli euroscettici sarà venuto meno, o nei sondaggi in Francia nel 2010 e in Germania nel 2013, in cui credo che gli elettori ci daranno ragione.</p>
    </intervention>
    <intervention id="3-180-000" speaker_id="96769" name="Jürgen KLUTE" is_mep="True" mode="spoken" nationality="Germany" birth_date="13-10-1953" birth_place="Bünde / NRW" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, onorevoli colleghi, anche noi propendevamo per la governance economica nel nostro programma per le elezioni europee del 2009. Tuttavia, il concetto di governance economica che abbiamo noi della sinistra si discosta da quello contenuto nel pacchetto sulla governance economica attualmente sul tavolo.</p>
      <p sl="de">Per noi, governance economica significa fissare norme chiare in campo economico e stabilire dei limiti. Ad esempio, reputiamo che ciò significhi vietare il dumping nel campo delle retribuzioni o il dumping fiscale, oppure stabilire standard minimi per arginare la distorsione della concorrenza sul mercato del lavoro. Naturalmente, per noi governance economica vuol dire anche una regolamentazione efficace dei mercati finanziari.</p>
      <p sl="de">Nulla di ciò si ritrova nel pacchetto sulla governance economica. Invece, la versione attuale dello stesso sembra essere soprattutto il risultato delle pressioni esercitate dalle agenzie di rating del credito sugli Stati dell’euro dell’Europa meridionale. Come si evince già dagli esempi di Grecia, Portogallo e Spagna, viene portata avanti una politica radicale di austerità con conseguenze difficili da valutare per il futuro del progetto europeo nel suo complesso. Tale politica radicale di austerità sta inducendo i cittadini di Grecia, Portogallo e Spagna, ma anche quelli dei paesi nordeuropei, a ritornare su posizioni miopi ispirate al nazionalismo che ritenevamo sconfitte da tempo in Europa.</p>
      <p sl="de">I miglioramenti estremamente necessari apportati alle proposte originarie della Commissione, elaborati in seno alla commissione per gli affari economici e monetari e poi accolti – in particolare la relazione Ferreira – sono stati in larga parte nuovamente eliminati e diluiti a causa delle pressioni esercitate dal Consiglio. A nostro parere, eliminare gli atti delegati dalla relazione Ferreira è totalmente inaccettabile. Ne consegue che il Parlamento europeo non ha più alcuna influenza sul modo in cui vengono gestiti gli squilibri macroeconomici. La prerogativa spetta unicamente alla Commissione. Tutto ciò assomiglia poco alla democrazia, e ancor meno a un’Europa sociale pronta ad affrontare il futuro.</p>
      <p sl="de">A nostro avviso, il pacchetto sulla governance economica (almeno nella sua forma attuale) è la risposta sbagliata alla crisi in cui ci stiamo dibattendo. Per questo non appoggeremo il pacchetto nella sua forma attuale.</p>
    </intervention>
    <intervention id="3-181-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">a nome del gruppo EFD. – Signor Presidente, onorevoli colleghi, signor Commissario Rehn, con l'introduzione dell'euro non era forse ben chiaro cosa comportasse la perdita della politica monetaria per uno Stato. Oggi ne stiamo vedendo drammaticamente le conseguenze in Grecia.</p>
      <p sl="it">L'area dell'euro non era e non è diventata un'area monetaria ottimale e un paese colpito dalla crisi ha maggiore difficoltà a risollevarsi e rischia di trascinare nel baratro anche gli altri Stati. Da Maastricht in poi erano già previsti alcuni criteri per prevenire situazioni pericolose e abbiamo visto come siano miseramente falliti. La Grecia nel 1999 non rispettava alcun criterio e solo due anni dopo era già nell'euro. Il Portogallo, inoltre, era stato il primo paese a ricevere ammonimenti nel 2002 riguardo alla sua situazione di deficit.</p>
      <p sl="it">Anche in passato, quindi, vi erano stati segnali, ma le conseguenze rischiano ora di pagarle tutti i cittadini europei. Siamo quindi in attesa di vedere se queste nuove misure siano meno utili. Probabilmente sono l'ultima possibilità prima di decretare il definitivo fallimento della politica economica comunitaria.</p>
    </intervention>
    <intervention id="3-182-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, il dramma che affligge l’Unione europea si sta trasformando in tragedia. Domani ce la giocheremo fino all’ultimo voto. In veste di rappresentante direttamente designato da 500 000 elettori in Austria, come posso appoggiare questo pacchetto?</p>
      <p sl="de">Ora possiamo illustrare il concetto di governance economica persino ai più euroscettici, ma non se non ha legittimità democratica e se non sono previsti controlli. Come può funzionare se, da un lato, viene di fatto istituito un protettorato – la Grecia – e, dall’altro, i contribuenti delle nazioni più abbienti vengono depredati delle loro obbligazioni tramite la BCE e le banche inaffidabili? Come si può spiegare a chi era arciconvinto di non rinunciare allo scellino e al marco che adesso ci servono improvvisamente gli eurobond semplicemente perché non è possibile controllare le banche? A proposito, onorevole Hughes, mi fa piacere che adesso i socialdemocratici se ne siano resi conto. L’unica via d’uscita che posso immaginarmi è quella di arrenderci e ammettere che allora non avremmo dovuto fare questo o quello, se riconosciamo i nostri errori e, mentre l’Europa attorno a noi va in fiamme, proponiamo finalmente uno scenario in cui siamo in grado di sopravvivere alla globalizzazione.</p>
      <p sl="de">Ma tutto ciò non compare nel pacchetto attuale, ed è per questo (singoli punti a parte) che è così difficile votare a favore se ci si reputa delle persone responsabili.</p>
    </intervention>
    <intervention id="3-183-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signor Presidente, solitamente le case vengono progettate da persone con un’istruzione superiore, ma realizzate da operai che a stento hanno finito le scuole superiori. Per di più, se durante la costruzione di una casa c’è un operaio edile sciocco o disonesto che non versa nelle fondamento la quantità di cemento richiesta dal progetto, la casa non potrà che essere instabile. Nel caso della zona dell’euro, le fondamenta, le fondamenta della stabilità, sono state realizzate col Patto di stabilità e crescita. Purtroppo è accaduto che molti Stati membri – paragonabili forse a operai pigri o incuranti – non si siano attenuti al Patto di stabilità e abbiano accumulato debiti pubblici eccessivi, disavanzi di bilancio. Quando è arrivata la crisi economica mondiale, la zona dell’euro ha cominciato a vacillare. Se l’area dell’euro fosse un’abitazione, dovremmo logicamente rimetterci al lavoro e gettare nuove fondamenta. In questo caso abbiamo ultimato un pacchetto sulla governance economica che dovremmo approvare, rinforzandone le fondamenta, di modo che in futuro, quando arriverà la prossima tempesta, la zona dell’euro non traballerà più. Inoltre, se vogliamo un esempio di struttura che vacilla, basta guardare cosa sta accadendo in Grecia. Onorevoli deputati, dobbiamo evitare che in futuro la nostra casa vacilli ancora, e la soluzione in tal senso è approvare il pacchetto sulla governance economica. Grazie dell’attenzione.</p>
    </intervention>
    <intervention id="3-184-000" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, vorrei esordire con una domanda rivolta al Commissario Rehn e al ministro Kármán del Consiglio. Entrambi hanno citato una questione in sospeso nella diatriba tra la maggioranza del Parlamento e il Consiglio. Questa settimana ho appreso che il Consiglio si è opposto a una formulazione sull’approccio simmetrico contenuta nella relazione dell’onorevole Ferreira, la relatrice per il gruppo dell’Alleanza progressista di Socialisti e Democratici al Parlamento europeo. Sapete dirmi se il problema si è risolto, visto che il Consiglio ha votato a favore della relatrice? A dire il vero, in quel caso ci sarebbe ancora una questione irrisolta tra la maggioranza dell’Assemblea e il Consiglio, o vi siete scordati di parlarne? Se così fosse, vorrei anche una conferma in tal senso, altrimenti mi viene da pensare che lo consideriate un aspetto irrilevante. Vorrei che voi due mi forniste una spiegazione alla fine della discussione.</p>
      <p sl="de">Dopo aver ascoltato i due gruppi conservatori presenti in Parlamento, e anche i liberali, ho l’impressione che siano convinti che, adottando la loro proposta, rimetteremmo ordine nel mondo. Purtroppo non è così. Il mondo peggiorerebbe, non migliorerebbe, visto che hanno trasformato l’opportunità di creare una politica economica più comune in Europa in un pacchetto di austerità. è deplorevole, poiché si tratta di una politica che risale al secolo scorso, perché rappresenta un approccio antiquato che, tra le varie tecniche politiche, si limita ad adottare i regimi sanzionatori e non gli incentivi, la tassazione intelligente, oppure gli approcci equilibrati come quelli da noi proposti. Diversi gruppi presenti in Aula hanno formulato proposte sufficientemente pragmatiche da consentire la presentazione di un pacchetto equilibrato.</p>
      <p sl="de">L’onorevole Wortmann-Kool ci vuole far credere che tale proposta verrebbe bloccata dai Verdi e dai socialdemocratici, ma sono solo sciocchezze. è vero il contrario. Ai deputati di questo Parlamento appartenenti al gruppo del Partito popolare europeo (Democratico cristiano), che corrono dietro alla Commissione o al Consiglio, voglio ricordare che non siamo qui per annuire, bensì per pensare con la nostra testa. I nostri elettori si aspettano questo da noi. Mi preme pertanto precisare che al momento non potete sapere se uno Stato membro sta acquistando un arsenale di difesa, un cacciabombardiere, o se sta investendo nel sistema d’istruzione di domani. Non siete in grado di valutare qualitativamente la sua politica di bilancio. Ma noi vogliamo dotarvi degli strumenti per farlo. Volevamo un patto più intelligente che consentisse alla Commissione di esercitare una maggiore influenza. Non riesco a capire come mai il Commissario Rehn non sia d’accordo. Oltre a una maggiore influenza, avevamo in mente una politica economica moderna che fa riferimento agli obiettivi UE 2020 nell’interesse dei nostri cittadini. Avete fatto naufragare il processo, ed è un peccato. Ne consegue che questo pacchetto non è per nulla bilanciato.</p>
      <p sl="de">Continueremo a batterci per un pacchetto economico migliore. Lo dobbiamo al nostro elettorato. In verità, la risposta deve essere “più Europa”, non “meno Europa”. Ma deve essere l’Europa giusta, non il pacchetto sbagliato.</p>
    </intervention>
    <intervention id="3-185-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, Commissario, l’Europa si trova in una situazione difficile, ma di solito è proprio durante le crisi che l’UE riesce a prendere decisioni coraggiose. Il fatto che domani potremo prendere una decisione su norme più rigorose e più chiare in materia di governance economica è estremamente importante, non soltanto per i paesi dell’area dell’euro. Interessa tutti. I leader europei hanno esitato e creato una situazione di incertezza. Si è diffuso il nervosismo. Il loro messaggio è cambiato da un giorno all’altro. La decisione di domani riuscirà a dimostrare che il Parlamento è in grado di prendere decisioni difficili in momenti difficili. La Grecia è ricorsa all’inganno per poter aderire all’area dell’euro. è vero. Proprio per questo i leader tedeschi e francesi stanno dando prova di una leadership risoluta e si stanno assumendo la responsabilità del futuro dell’Europa, invece di continuare a parlare in tono incerto e sommesso.</p>
      <p sl="sv">Occorre riformare il Patto di stabilità e crescita e irrigidire le norme. Pacta sunt servanda (i patti vanno rispettati), non vogliamo una nuova Grecia! In Svezia, sappiamo che la stabilità e la crescita passano attraverso la solidità delle finanze statali. L’onorevole Bullmann lo chieda ai membri svedesi del suo gruppo. Auspico che i socialdemocratici svedesi possano appoggiare questa proposta, soprattutto perché siamo riusciti a far approvare delle norme che salvaguardano i contratti collettivi svedesi. Adesso stiamo rimuovendo l’ultimo ostacolo che ancora impedisce ai socialdemocratici svedesi di svolgere un ruolo chiave per l’adesione della Svezia al Patto euro plus. Se la Svezia vuole entrare a far parte del circolo ristretto dell’UE, non possiamo limitarci ad arrancare dietro le critiche all’UE espresse da Ungheria, Repubblica ceca e Regno Unito. Non sono una buona compagnia.</p>
    </intervention>
    <intervention id="3-186-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Signor Presidente, mi trovo in una posizione difficile nell’ambito della discussione, in quanto ritengo che norme fiscali severe siano necessarie per una moneta e un’economia forti. Credo sia stata questa la ragione principale alla base del rifiuto del mio paese di aderire all’euro. L’unione monetaria non poteva che arenarsi in assenza di misure significative che conducessero all’unione economica, ed è quest’ultimo requisito che mi fa affermare che non credo che il Regno Unito aderirà mai all’euro.</p>
      <p sl="en">Per il gruppo politico cui appartengo qui in Parlamento, la sovranità nazionale per le decisioni di politica economica è un principio fondamentale. Se tutte e sei le relazioni e le loro norme si applicassero solamente alla zona dell’euro, potremmo sostenere più attivamente l’Eurogruppo nella sua decisione di rafforzare i principi che sottendono alla loro unione monetaria. Se tutti gli Stati membri che usano l’euro vogliono rafforzare e approfondire il coordinamento delle loro politiche economiche, dovrebbe essere una loro decisione.</p>
      <p sl="en">Il Regno Unito e altri paesi non dell’area dell’euro vogliono essere dei buoni vicini. Tuttavia, i tentativi di vincolare noi paesi non appartenenti alla zona dell’euro a obiettivi e processi tesi ad armonizzare la politica economica sono inaccettabili. Non mi auguro di vedere la zona dell’euro dibattersi in una situazione di difficoltà permanente, ma il gruppo ECR non può avallare una legislazione comunitaria che sottrae ulteriori poteri ai governi nazionali che attualmente non appartengono alla zona dell’euro.</p>
      <p sl="en">Si spera che tutti gli Stati membri abbiano fatto propri gli insegnamenti della crisi, vale a dire che un bilancio equilibrato e una disciplina fiscale forte vengono premiati con costi più bassi di finanziamento nei mercati finanziari, e che l’onestà nella rendicontazione statistica è essenziale per una fiducia continua dei mercati. In sostanza, una zona dell’euro forte e l’euro come valuta globale sono assolutamente nel nostro interesse. Occorrono nuove regole per garantire che tale moneta diventi più forte e più sostenibile.</p>
    </intervention>
    <intervention id="3-187-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">Signor Presidente, noi del gruppo Verde/Alleanza libera europea vogliamo una governance economica forte. Ciò significa che da una parte ambiamo a norme severe in materia di squilibri, come proposto nella relazione Ferreira, e dall’altra esigiamo anche che vengano imposte delle sanzioni. Per questo ci esprimeremo a favore delle due relazioni, e altrettanto faremo anche con la relazione Ford, che fornisce la base statistica della nostra cooperazione economica.</p>
      <p sl="de">Lo stesso vale per le tre relazioni sul Patto di stabilità e crescita: una moneta comune e inoltre delle restrizioni a livello europeo in materia di disavanzi e debito. Tali limiti sono stati superati durante questa crisi. Tuttavia, è importante valutare come si procede per ridurre tali disavanzi e debito. Al momento constatiamo ripetutamente come in Grecia, Portogallo e Irlanda, su pressione della Commissione europea, i negoziati con i governi nazionali si sono tradotti in risultati e pacchetti in cui sono i più deboli a essere penalizzati, e in cui i ricchi – che hanno conseguito ottimi risultati negli ultimi 20 anni – non vengono toccati. Tutto ciò ha scosso la fiducia dei cittadini nel processo. Per questo noi del gruppo Verde vogliamo che gli obiettivi di UE 2020 diventino vincolanti a tutti gli effetti nel Patto di stabilità e crescita e nelle relazioni, e anche gli obiettivi in termini di disavanzo e debito.</p>
      <p sl="de">Onorevoli colleghi dei gruppi liberali e conservatori, l’aver rifiutato tutto questo significa aver calpestato uno dei principi della coesione sociale in Europa. Non possiamo accettarlo. Lo reputiamo oltremodo riprovevole, perché avremmo preferito constatare la presenza di un’ampia maggioranza europeista qui al Parlamento.</p>
      <p sl="de">Se domani le relazioni non otterranno la maggioranza, saremo comunque pronti a collaborare in modo costruttivo per trovare una soluzione comune per una governance economica che si faccia carico in maniera ugualmente seria delle responsabilità sociali ed economiche.</p>
    </intervention>
    <intervention id="3-188-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, per noi del gruppo Confederale della Sinistra unitaria europea/Sinistra verde nordica, questo pacchetto sulla governance economica non rappresenta soltanto la risposta sbagliata alla crisi, ma segna anche la fine dell’Europa così come la conosciamo. Il suo obiettivo non è il coordinamento economico e la disciplina fiscale, come afferma; è piuttosto l’imposizione a tutti i lavoratori di un’agenda di austerità permanente in tutta Europa. L’obiettivo del semestre europeo e dei programmi nazionali di riforma e stabilità non è la convergenza, bensì l’abolizione dei contratti collettivi, la liberalizzazione dei licenziamenti, la privatizzazione dell’industria e l’abolizione dei sistemi pensionistici pubblici.</p>
      <p sl="el">Queste politiche non sono nell’interesse dei popoli europei, né moltiplicano le loro speranze di crescita reale. Al contrario, sono nell’interesse delle banche, che hanno intenzionalmente mantenuto nei loro portafogli titoli tossici soggetti alla speculazione internazionale su larga scale, e nell’interesse delle grandi aziende che, nel mercato comune, hanno trovato un paradiso per la speculazione e l’evasione fiscale. A titolo d’esempio, mi preme citare la società tedesca Hochtief, che gestisce l’aeroporto di Atene; non paga un euro dal 2001 ed ha un debito d’IVA di 500 milioni di euro.</p>
      <p sl="el">Si discute molto della Grecia. è da un anno che al mio paese viene applicata la sostanza del pacchetto sulla governance economica, con conseguenze disastrose: la recessione si sta acuendo, l’inflazione è alle stelle, gli investimenti sono completamente cessati, i diritti dei lavoratori e i contratti collettivi sono stati praticamente abrogati, l’Europa ha subito il calo più drastico del costo della manodopera, la disoccupazione ha raggiunto il 20 per cento e il debito è aumentato, alimentando un circolo vizioso pericoloso di recessione, debito e ulteriore indebitamento. Per questo i lavoratori greci, indignati, si sono riversati sulle strade e nelle piazze, hanno cominciato a combattere per abolire le politiche di austerità, per difendere il loro reddito e tutelare i loro diritti del lavoro e sociali, la crescita reale e un futuro migliore per la Grecia e l’Europa.</p>
    </intervention>
    <intervention id="3-189-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, aspiriamo a creare una governance economica soggetta ai principi del federalismo, benché adattati al processo di integrazione europea.</p>
      <p sl="es">Non possiamo più chiudere gli occhi di fronte all’evidenza. Non è coerente avere una moneta unica senza gli strumenti fiscali e finanziari a essa necessariamente associati.</p>
      <p sl="es">Nello specifico, occorre emettere obbligazioni europee comuni, respingere con convinzione la concorrenza tra le obbligazioni emesse dai diversi Stati membri, istituire un vero e proprio Tesoro europeo e armonizzare le politiche fiscali per garantire l’uguaglianza, combattere la frode fiscale e contribuire a definire una politica sociale europea progressista basata su servizi pubblici efficienti.</p>
      <p sl="es">Queste idee potrebbero sembrare banali. Occorre tuttavia ripeterle in continuazione, visto che nessuno vi presta ascolto. è proprio per questa ragione, cioè il fatto che non ascoltiamo, che ci troviamo a vivere in tempi oscuri, come aveva previsto il poeta Bertolt Brecht.</p>
    </intervention>
    <intervention id="3-190-000" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">Signor Presidente, quando ho messo per la prima volta piede in quest’Aula 20 anni fa, questa discussione non si sarebbe nemmeno potuta tenere, perché ai tempi questo Parlamento era un’assemblea consultiva, e negli ultimi 20 anni molti di noi hanno combattuto per farlo diventare quello che è oggi, un parlamento colegislatore.</p>
      <p sl="es">Tuttavia, colegiferare significa essere responsabili. Ed è proprio un esercizio di responsabilità che manca oggi. Una parte di quest’Assemblea ha adottato il vecchio slogan del maggio 1968, secondo cui è realistico pretendere l’impossibile. Ovviamente, se si pretende l’impossibile, diventa impossibile trovare un qualsiasi accordo.</p>
      <p sl="es">Il gruppo del Partito popolare europeo (Democratico cristiano) non ha negoziato con l’uno o con l’altro gruppo, abbiamo negoziato con tutti i gruppi. Tuttavia, abbiamo raggiunto un accordo solo con coloro che erano disposti a farlo.</p>
      <p sl="es">Signor Presidente, sono convinto che siano stati compiuti indubbiamente molti progressi con la proposta della Commissione, la posizione del Consiglio e quello che abbiamo adesso sul tavolo, su cui voteremo domani, se esaminiamo obiettivamente le cose. è questa la vera controversia o dilemma che dovremo risolvere domani.</p>
      <p sl="es">Giunto al termine della sua fertile esistenza, Miguel de Cervantes dichiarò che vi erano momenti nella vita in cui bisognava scegliere se essere una strada o una locanda. Per Cervantes, essere una locanda significava restare fermi, lamentarsi di venir ignorati e rimanere immobili. Essere una strada voleva dire guardare avanti, eliminare gli ostacoli, sapere che non tutto è stato ancora raggiunto, che la strada forse non è quella che vorremmo percorrere, ma continuare comunque a camminare.</p>
      <p sl="es">è questo che credo dovrebbe fare domani quest’Assemblea: continuare a camminare, comporre le divergenze che abbiamo ancora col Consiglio, ma guardare avanti, a quando la crisi potrebbe colpire tutti gli europei. In questo frangente non è un comportamento responsabile affermare: “Non mi piace quello che vedo, arrivederci e buona giornata”. Essere responsabili significa camminare.</p>
      <p sl="es">Pertanto, signor Presidente, credo che durante la votazione di domani indiremo un’altra riunione col Consiglio per luglio. Come era solito ripetere un altro poeta (l’onorevole Sosa Wagner ha citato un poeta tedesco, io ne citerò uno francese, Paul Valéry) le poesie non sono mai finite, vengono semplicemente abbandonate.</p>
      <p sl="es">Abbandoneremo il risultato finale fino a luglio, e spero che la Presidenza ungherese, che si è dimostrata così incisiva, riuscirà anch’essa a trovare un accordo che metta tutti d’accordo.</p>
      <p sl="es">Grazie, signor Presidente, e mi preme ricordare che questa è la prima volta in 20 anni che l’orologio ha sbagliato in mio favore e mi ha concesso più tempo.</p>
    </intervention>
    <intervention id="3-191-000" speaker_id="96671" name="Edward SCICLUNA" is_mep="True" mode="spoken" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Le sei relazioni sulla governance economica formano un pacchetto complesso per l’Unione europea, specialmente per la zona dell’euro. Chi ha messo insieme il pacchetto ha difficoltà a spiegarlo, e i non addetti ai lavori hanno ancora più difficoltà a capirlo. è comprensibile che la gente sia perplessa, sia per la crisi che si sta dipanando sotto i suoi occhi, sia per nostra reazione poco chiara e timida alla stessa. Per questo abbiamo la responsabilità di spiegare le nostre scelte di voto ai nostri elettori, di chiarire relazione per relazione se siamo favorevoli o contrari. In breve, il pacchetto che ci ha presentato la Commissione doveva coprire le tre fasi di cui si compone la reazione alla crisi. In primo luogo, il pacchetto si concentra sulla mitigazione e la soluzione della crisi. Le relazioni Wortmann-Kool, Feio e Goulard trattano approfonditamente il ricorso alle sanzioni quali strumenti principali per impedire a un paese di raggiungere livelli di disavanzo e debito pericolosi, e gli scenari che si prospettano quanto tali paesi ignorano i vari segnali d’allarme a essi inviati a proposito della loro tragica situazione finanziaria. Originariamente, le relazioni litigavano sulla severità delle penali da imporre, anche se successivamente sono state accettati suggerimenti più moderati. La maniera più dura e creativa di arginare la crisi, evitando gli squilibri macroeconomici mediante il ricorso a quadri di controllo per determinare gli obiettivi da raggiungere, è toccata alla relazione Ferreira. Malgrado le restrizioni tecniche e altre pressioni, questa relazione è riuscita per lo meno a ottenere un insieme minimo di obiettivi desiderati. Chiunque speri di trovare una soluzione alla crisi attuale in questo pacchetto resterà deluso. Il pacchetto denota una carenza di idee ponderate e sensate da parte di economisti europei e stranieri su come i paesi colpiti possano superare la crisi. Una relazione che si era sforzata di trovare un consenso sui titoli in euro è stata tagliata fuori all’ultimo minuto dal Consiglio e adesso è stata semplicemente archiviata dalla Commissione, con la promessa di condurre ulteriori studi sul tema. In mano non abbiamo nulla di concreto; abbiamo semplicemente accumulato una promessa dopo l’altra. Non dobbiamo dimenticare che l’obiettivo unico di questo esercizio era aiutare l’Europa a rimettersi in piedi, cavarla d’impaccio e assicurarsi che potesse progredire e diventare competitiva a livello globale. Per questa ragione, non dovremmo opporci all’idea che i paesi della zona dell’euro devono ridurre i loro oneri fiscali in eccesso. Siamo d’accordo sul fatto che non ci debba essere concorrenza tra chi si porta sulle spalle un carico così oneroso. Non possiamo tuttavia accettare l’imposizione di una dieta drastica che non servirebbe ad altro che non a far ammalare e a indebolire ulteriormente. L’Europa deve ricostituire la propria massa muscolare economica; ha bisogno di progetti creativi per rafforzare la crescita economica e creare occupazione. è oltremodo deludente che, dopo tutti questi mesi, nessuna delle proposte intelligenti che erano state formulate sia finite nel pacchetto.</p>
    </intervention>
    <intervention id="3-192-000" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, siamo stati convinti a lungo che il mercato interno e l’introduzione di una valuta comune si sarebbero automaticamente tradotti in convergenza economica e convergenza degli Stati membri, e che i criteri di Maastricht fossero sufficienti a garantire la disciplina. La realtà ci ha smentiti. Gli strumenti di gestione si sono dimostrati inadeguati e in passato sono stati palesemente violati.</p>
      <p sl="de">Una moneta unica e una politica monetaria unica non sono realizzabili nel lungo termine se le norme non saranno incisive nel campo della politica fiscale, di bilancio, economica e sociale. L’UE sta sperimentando un nuovo approccio. Per usare una metafora, ha un ultimo colpo da sparare. Se quest’ultimo proiettile non colpirà il bersaglio, i danni potrebbero essere gravi. L’UE potrebbe incappare in una regressione, potremmo assistere al ritorno della rinazionalizzazione e del protezionismo, nonché ai primi segnali di disintegrazione nell’area dell’euro.</p>
      <p sl="de">Il nuovo pacchetto tenta di impedirlo e di gettare nuove fondamenta. Sono favorevole al pacchetto, benché lo consideri piuttosto poco audace alla luce dei problemi testé illustrati. Il rischio è che il semestre europeo si riveli un esercizio accentratore e burocratico. Il patto per l’euro potrebbe essere poco incisivo. Quel che occorre sono raccomandazioni vincolanti dalla Commissione. Quel che occorre sono iniziative e sanzioni automatiche che il Consiglio possa bloccare soltanto con il voto a maggioranza qualificata inversa, una misura indubbiamente indispensabile se vogliamo porre fine ai litigi scandalosi e poco trasparenti condotti in segreto dai membri del Consiglio. Quel che occorre urgentemente è un meccanismo di risoluzione chiaro per il settore funzionario, per permettergli di ricominciare a funzionare.</p>
    </intervention>
    <intervention id="3-193-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="nl">Signor Presidente, è emerso con chiarezza che un’unione monetaria presuppone un’unione di bilancio, nonché il rispetto delle regole. è questo l’insegnamento da trarre dalla crisi dell’euro. Ritengo che il pacchetto su cui ci siamo accordati lo scorso lunedì sia molto ben bilanciato e ho quindi l’onore di informarla, Commissario, che la delegazione belga dei conservatori e riformisti europei ha intenzione di appoggiare il pacchetto.</p>
      <p sl="nl">Vorrei comunque fare delle osservazioni critiche. Ritengo che nel complesso gli eurobond non siano una soluzione miracolosa. Ieri Gideon Rachman ha scritto nel Financial Times che non si guarisce dall’alcolismo con una bottiglia di vodka. Ho avuto dei dibattiti di natura teologica sul tema con l’onorevole Goulard. Non siamo riusciti a trovare un accordo, ma la ammiro come avversario. Credo inoltre che la teoria degli squilibri economici sia piuttosto vaga e poco chiara. Non è vero che la Germania vanta un’eccedenza della bilancia commerciale grazie al disavanzo del Portogallo. Mi sembra una lezione di economia comunitaria per imbecilli.</p>
      <p sl="nl">Pertanto, signor Presidente, abbiamo qui davanti agli occhi il miglior testo possibile. Voterò a favore e sono convinto che, in questo momento e in questo periodo di crisi dell’area dell’euro, noi e questo Parlamento siamo chiamati a portare a casa dei risultati, ed è quello che vorrei fare.</p>
    </intervention>
    <intervention id="3-194-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, il pacchetto sulle misure di governance economica dà vita a uno strumento forte per imporre ristrutturazioni capitaliste in maniera uniforme e una strategia univoca in tutti gli Stati membri per rafforzare la competitività, la redditività e il potere del capitale. Si tratta di un promemoria permanente per le classi operaie di tutti gli Stati membri dell’Unione europea. La propaganda grossolana circa i debiti e i disavanzi della Grecia, dell’Irlanda, del Portogallo e di altri paesi è stata concepita per incolpare i diritti acquisiti dalle classi operaie e per mascherare il vero colpevole, cioè il capitalismo e i suoi monopoli. Il terrorismo ideologico promosso dalla classe borghese predica che l’unica via d’uscita consiste nel massacrare i lavoratori per non intaccare la redditività del capitale.</p>
      <p sl="el">Soltanto tra il 1985 e il 2011, senza considerare le ricchezze incommensurabili accumulate dal capitale mediante lo sfruttamento della classe operaia in Grecia, il capitale dei monopoli, in Grecia e all’estero, ha saccheggiato 628 miliardi di euro di interessi e rate di rimborso, a carico sia dei prestatori sia dei mutuatari.</p>
      <p sl="el">La classe operaia non deve nulla a coloro che l’hanno derubata di quello che ha guadagnato col sudore della fronte. Anzi, è creditrice di tutta quella ricchezza saccheggiata dal capitale. Il messaggio trasmesso dal Κομμουνιστικό Κόμμα της Ελλάδας dalla rocca dell’Acropoli è oggi più calzante che mai: “Nazioni d’Europa, ribellatevi. Abbattete la barbarie capitalista e la sovranità dei monopoli”.</p>
    </intervention>
    <intervention id="3-195-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, quante più garanzie concediamo nel futuro meccanismo europeo di stabilizzazione, tanto più i paesi solidi diventeranno dipendenti dalla periferia sovraindebitata dell’Unione. L’accentramento e la moneta unica, che non potrebbe mai diventare una moneta forte nel lungo periodo, hanno contribuito ai problemi attuali, eppure la soluzione di salvezza che oggi ci viene proposta non è altro che continuare a percorrere questa strada sbagliata.</p>
      <p sl="de">In primo luogo, le economie forti e quelle deboli vengono arbitrariamente messe tutte insieme. Poi si fa ricorso a varie misure di salvataggio – tutte vane – e il tutto dovrebbe ora culminare nella governance economica europea. A mio parere, se le economie sovraindebitate vogliono restare nell’area dell’euro, devono essere soggette a un controllo di bilancio rigoroso. La tipologia di accentramento che si esplicita nel fatto che Bruxelles esercita l’autorità di bilancio su tutti gli Stati membri rappresenta invece un’ingerenza illegittima nella sovranità degli Stati membri e ridurrebbe inoltre i paesi solidi d’Europa a semplici marionette della burocrazia comunitaria.</p>
      <p sl="de">Secondo me, dovremmo sbarrare la porta al desiderio serpeggiante di Bruxelles di promuovere un accentramento ancor maggiore.</p>
    </intervention>
    <intervention id="3-196-000" speaker_id="96779" name="Danuta Maria HÜBNER" is_mep="True" mode="spoken" nationality="Poland" birth_date="08-04-1948" birth_place="Nisko" m_state="PL">
      <p sl="en">Signor Presidente, il nostro compito e la nostra responsabilità consistono nel garantire che sia gli Stati membri sia l’Unione nel suo complesso escano dalla crisi ancor più forti, e che il pacchetto sulla governance economica vada in questa direzione. Tale pacchetto (politicamente impensabile prima della crisi e sicuramente non ancora perfetto) rappresenta di fatto un grande passo in avanti.</p>
      <p sl="en">Tuttavia, è evidente che raggiungere un accordo è una cosa (ed è nostro dovere farlo, in questa sede) ma attuarlo in pratica e poi trarre vantaggio dalle nuove norme costituirà una sfida del tutto diversa. Questa riforma, che introduce un grado elevato di automaticità in termini di trattative politiche e discrezione, dovrà superare la prova della vita reale, il che richiederà una volontà politica forte e un atteggiamento responsabile.</p>
      <p sl="en">Non si sa ancora quanto tempo ci vorrà per approntare tutti i preparativi istituzionali e per far sì che le nuove norme inizino a portar frutto. Tale incertezza crea rischi, e noi non dobbiamo lasciare spazio a ulteriori rischi. Inoltre, non è ancora chiaro come si interfacceranno il semestre europeo e la nuova infrastruttura per la governance economica, e temo anche che il meccanismo europeo permanente di stabilità si riveli uno strumento intergovernativo.</p>
      <p sl="en">Mi auguro che il nostro accordo sulle sei legislazioni prepari il terreno a convertire tali strumenti in misure di carattere comunitario.</p>
      <p sl="en">Per concludere, mi preme precisare che il pacchetto sulla governance economica ci regala la speranza che l’atteggiamento di vincenti contro perdenti scompaia dalla realtà europea e che l’Europa non diventi un gioco a somma zero.</p>
    </intervention>
    <intervention id="3-197-000" speaker_id="96950" name="Liem HOANG NGOC" is_mep="True" mode="spoken" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevoli colleghi, i nostri concittadini stanno mettendo in discussione i meriti delle politiche di austerità, che stanno ridimensionando i servizi pubblici e riducendo all’osso la sicurezza sociale. Ovunque siano state applicate, tali politiche non stanno riuscendo a ridurre il debito pubblico e la disoccupazione. Il contenuto di questo pacchetto sulla governance (e lo chiamo intenzionalmente contenuto) oggetto della discussione odierna è così ridicolo che persino gli economisti sono senza parole, in quanto impedirà alla politica di bilancio di adeguarsi ai cicli economici.</p>
      <p sl="fr">Nel corso del trilogo, gli stessi rappresentanti della Commissione hanno ammesso in nostra presenza di non aver utilizzato alcun modello teorico o econometrico come base per formulare previsioni e raccomandazioni solide. Riconoscono di agire su base puramente istintiva. Alla luce di ciò, è difficile capire per quale motivo i deputati conservatori, liberali ed euroscettici di quest’Aula abbiano ciecamente tentato di irrigidire il testo proposto dalla Commissione. Sono ancor meno nella posizione di farci una predica, visto che i governi guidati dai loro amici hanno creato tali disavanzi mediante agevolazioni fiscali che sono tanto inique quanto inefficaci: non è vero, onorevole Gauzès? Rilasciano dichiarazioni altisonanti sulla strategia Europa 2020, ma si rifiutano di autorizzare che le spese per prepararsi al futuro, quali la spesa sugli investimenti, siano escluse dal calcolo dei disavanzi.</p>
      <p sl="fr">Sì, onorevole Wortmann-Kool, è questo il cuore della discussione per quanto ci riguarda! Riduciamo i disavanzi, sì, per esempio riproponendo i regali fiscali che hanno avvantaggiato soprattutto i creditori dello Stato, ma facciamolo senza sacrificare gli investimenti, la formazione e l’occupazione, perché gli investimenti di oggi sono i posti di lavoro di domani e il gettito fiscale che ne seguirà, e sarà questo a permetterci di ridurre i nostri disavanzi. è questo il teorema che dovrebbe comparire sul frontespizio del pacchetto sulla governance.</p>
      <p sl="fr">Cari deputati conservatori e liberali, alcuni di voi vogliono punire automaticamente gli Stati che sono eretici rispetto al vostro dogma con penali di miliardi di euro. Vogliono inoltre punire i paesi che non vogliono abbassare le retribuzioni per ripristinare il loro equilibrio esterno. Ritengono che i disavanzi siano in primo luogo il prodotto delle cattive intenzioni di quegli Stati, come se il modello neoliberale che voi non mettete mai in discussione non avesse appena attraversato la crisi peggiore dal 1929, e come se non stesse già generando pressioni a carico del potere d’acquisto dei cittadini comuni e causando una contrazione massiccia del gettito fiscale: due problemi che sono stati per l’appunto alla base dell’aumento dell’indebitamento privato e pubblico.</p>
      <p sl="fr">Al momento del voto, i socialisti e i democratici si esprimeranno con chiarezza contro questo pacchetto di austerità, che non può che far lievitare l’indignazione che già serpeggia sempre più in tutta Europa. Questo segnale chiaro è rivolto a tutti i lavoratori d’Europa e in particolare ai nostri concittadini di Francia e Germania, che si avvicinano a un appuntamento elettorale che eserciterà un impatto decisivo sul futuro dell’Europa.</p>
    </intervention>
    <intervention id="3-198-000" speaker_id="97203" name="Ramon TREMOSA i BALCELLS" is_mep="True" mode="spoken" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signor Presidente, innanzi tutto vorrei ringraziare tutti i relatori per l’eccellente lavoro svolto, soprattutto i miei colleghi e amici, gli onorevoli Goulard e Haglund.</p>
      <p sl="en">Il nostro voto sul pacchetto sulla governance economica potrebbe essere una delle svolte storiche per questo Parlamento. Non solo per le sue conseguenze dirette, ma anche in termini di condotta morale di cui daremo prova ai nostri cittadini. è tempo che la politica e i governi assumano una posizione più decisa a proposito di ciò che è sbagliato e ciò che è giusto nei valori che vogliamo difendere, anche in campo economico.</p>
      <p sl="en">Vogliamo che i governi mentano sui loro bilanci o i loro disavanzi? No, perché anche se per un po’ si può negare la realtà, alla fine si rivela sempre controproducente. Inoltre, vogliamo dei governi che si attengano al the Patto di stabilità e crescita? Credo di sì. Pertanto, introdurre sanzioni è necessario.</p>
      <p sl="en">Sappiamo che se gli Stati membri dovessero sanzionarsi a vicenda, non accadrebbe nulla. Per questo appoggio appieno la maggioranza qualificata inversa, anche a nome del mio partito, la coalizione della Lliga Liberal Catalana, che è a capo del governo della Catalogna e anche della giunta della città di Barcellona. L’automaticità è imprescindibile se non vogliamo che vengano violate liberamente le regole.</p>
      <p sl="en">C’è poi la richiesta alla Commissione di formulare una proposta sui titoli in euro. Mi preme appoggiarla pubblicamente, in quanto tiene conto dei presupposti della disciplina fiscale.</p>
    </intervention>
    <intervention id="3-200-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, la crisi greca è uno dei fattori alla base di questa discussione. Prestare dell’altro denaro ai greci e pretendere che attuino ulteriori tagli è poco saggio. I greci non saranno mai in grado di ripagare i debiti e un’economia praticamente morta non può operare dei tagli. Non potete chiedere a uno scheletro di tirare la cinghia.</p>
      <p sl="nl">Ma allora che cosa ci serve? In primo luogo, i deputati di quest’Assemblea che hanno portato la Grecia nell’area dell’euro dovrebbero ammettere la propria colpa, così come anche il ministro delle Finanze belga Reynders. Non si sarebbe mai dovuto permettere che accadesse, è ovvio.</p>
      <p sl="nl">In secondo luogo, parte del debito greco dev’essere cancellata, e per essere sicuri che il debito rimanente venga effettivamente rimborsato, andrebbe elaborato un piano di recupero pluriennale per l’economia greca.</p>
      <p sl="nl">In terzo luogo, il Patto di stabilità e crescita dovrebbe prevedere sanzioni automatiche a carico di coloro che violano i termini dell’adesione all’euro, in quanto non dovremmo mai più permettere ricadute in situazioni così penose. Su questo punto, ritengo che la relazione Wortmann-Kool avrebbe potuto essere più rigorose.</p>
      <p sl="nl">Signor Presidente, appoggio il “pacchetto dei sei”, ma a causa di questo aspetto mi asterrò dal votare sulla relazione Wortmann-Kool.</p>
    </intervention>
    <intervention id="3-201-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, questo pacchetto legislativo non rappresenta una risposta ai gravi problemi economici e sociali che affliggono molti paesi e che stanno colpendo i lavoratori e i cittadini in generale. La causa di tutto risiede sostanzialmente nelle politiche comunitarie sempre più neoliberali che concentrano il potere finanziario e politico nelle mani di pochi.</p>
      <p sl="pt">L’esito dei negoziati, che si sono tradotti in maggiori obblighi contenuti nel Patto di stabilità e crescita e nell’inasprimento delle sanzioni, rivela il consenso politico esistente tra le tre istituzioni circa la rotta e le posizioni principali dell’Unione europea. Fa parte di un attacco senza precedenti ai diritti dei parlamenti nazionali, che sono vincolati dagli orientamenti neoliberali dell’Unione sui loro bilanci nazionali, il cui scopo consiste nell’imporre misure di austerità a lavoratori e cittadini, privatizzazioni e tagli degli investimenti pubblici in servizi e settori essenziali.</p>
      <p sl="pt">Poiché la lotta dei lavoratori in Grecia, Irlanda e Portogallo ha dato risultati negativi, come ben sappiamo, è giunto il momento di intraprendere una svolta e di smettere di insistere sul voler favorire solamente i gruppi economici e finanziari, soprattutto nelle maggiori potenze europee. Quel che propongono questi documenti legislativi è il proseguimento delle misure di ingerenza e di sottomissione di popoli e paesi, al fine di trasformarli in veri e propri protettorati o colonie. Propongono di continuare a percorrere una strada che può soltanto portare al dissesto economico e sociale e all’effettiva implosione dell’Unione europea. Pertanto voteremo contro.</p>
    </intervention>
    <intervention id="3-202-000" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Commissario, ministro, onorevoli deputati, sono già stati espressi molti commenti sulle diverse relazioni che compongono questo pacchetto sulla governance. In questa fase, quali sono i punti più importanti per aiutarci ad apprezzare il lavoro fatto? Il fatto che oggi abbiamo davanti questo pacchetti, il risultato di negoziati tra Consiglio e Parlamento, costituisce già un progresso considerevole. Colma una lacuna evidente nello sviluppo dell’euro, e purtroppo c’è voluta la crisi del debito per indurci a farlo.</p>
      <p sl="fr">In tal senso, dovremmo sottolineare il lavoro lodevole svolto dalla Presidenza ungherese e l’abilità dei negoziatori di questo Parlamento. Mi preme inoltre sottolineare i risultati ottenuti dal Parlamento nelle discussioni col Consiglio, in quanto quest’ultimo ha dimostrato un’apertura autentica. Dobbiamo ricordarci come stavano prima le cose e misurare obiettivamente i miglioramenti.</p>
      <p sl="fr">Detto ciò, le disposizioni sono soddisfacenti, e sono sufficienti? Naturalmente c’è sempre margine di miglioramento, ma questo pacchetto ci offre già soluzioni reali per rafforzare l’area dell’euro e dare vita all’approccio economico concertato che ci occorre. Possiamo seriamente sostenere, come fanno gli oppositori del pacchetto, che possiamo costruire la crescita dal vertice di una montagna di debiti che vengono costantemente rinviati a un futuro sempre più lontano?</p>
      <p sl="fr">A coloro che ci criticano per aver appoggiato un pacchetto sulla governance che non si basa su alcun modello teorico o econometrico, mi limiterò a dire quanto segue: i modelli di cui parlare hanno previsto o impedito la crisi che stiamo attraversando e che non è ancora finita, o piuttosto non hanno forse indotto comportamenti ad alto rischio sotto la copertura della verità matematica?</p>
      <p sl="fr">Signor Presidente, onorevoli deputati, domani il Parlamento dovrà prendere la sua decisione, e spero che invierà un segnale chiaro e forte, sia ai nostri cittadini, per ripristinare la loro fiducia nell’Europa, sia ai mercati, per stabilizzare la nostra moneta.</p>
    </intervention>
  </section>
  <section id="creitem17" title="17. Composizione del Parlamento: vedasi processo verbale"/>
  <section id="creitem18" title="18. Prevenzione e correzione degli squilibri macroeconomici - Attuazione della procedura per i disavanzi eccessivi - Requisiti per i quadri di bilancio degli Stati membri - Sorveglianza di bilancio nell'area dell'euro - Sorveglianza delle posizioni di bilancio nonché sorveglianza e coordinamento delle politiche economiche - Misure esecutive per la correzione degli squilibri macroeconomici eccessivi nell'area dell'euro (seguito della discussione)">
    <intervention id="3-205-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione su: prevenzione e correzione degli squilibri macroeconomici, procedura per i disavanzi eccessivi, requisiti per i quadri di bilancio degli Stati membri, sorveglianza di bilancio nell'area dell'euro, sorveglianza delle posizioni di bilancio nonché sorveglianza e coordinamento delle politiche economiche, e misure esecutive per la correzione degli squilibri macroeconomici eccessivi nell'area dell'euro.</p>
    </intervention>
    <intervention id="3-206-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, Commissario, onorevoli deputati, i nostri cittadini vogliono un’Unione europea forte ed efficace. La lentezza, l’inadeguatezza e una visione puramente intergovernativa stanno peggiorando l’impatto della crisi e indebolendo la credibilità del progetto europeo.</p>
      <p sl="es">Non siamo di fronte a problemi prettamente nazionali, né a una crisi esclusivamente economica; si tratta di una crisi politica che richiede una risposta rapida, completa, europeista.</p>
      <p sl="es">Vanno rafforzati i concetti di base di “economia” e “unione” nell’unione economica e monetaria. La proposta presentata oggi sulla governance economica va migliorate considerevolmente se vogliamo raggiungere tale obiettivo.</p>
      <p sl="es">Siamo favorevoli alla creazione di quadri di bilancio nazionali che garantiscano la trasparenza, il coordinamento economico e la verifica dell’adempimento degli impegni europei.</p>
      <p sl="es">Riteniamo necessario correggere gli squilibri macroeconomici e procedere verso la convergenza, e reputiamo che la relazione Ferreira compia notevoli progressi in quest’area.</p>
      <p sl="es">Tuttavia, le proposte di riforma del Patto di stabilità e crescita sono incomplete: confondono la stabilità con l’adeguamento, e affidano le politiche per la crescita al mercato e alla sfera nazionale. Sottrarsi all’impegno dell’Europa di investire e creare occupazione non è accettabile.</p>
      <p sl="es">Non parteciperemo a questo tentativo di indurre l’Europa a voltare le spalle ai propri cittadini e interessi; non ci rassegniamo a meditare impassibili sul modo in cui si stanno acuendo i nostri problemi; non accettiamo due pesi e due misure. Ci occorre l’unanimità per mettere a disposizione le risorse e le decisioni a maggioranza qualificata per evitare le sanzioni.</p>
      <p sl="es">Dobbiamo ribadire il nostro impegno a favore dell’Europa, e alla svelta. Il Parlamento europeo dovrebbe lavorare alacremente per preparare una risposta ambiziosa ed europeista degna dei nostri cittadini.</p>
      <p sl="es">Dobbiamo andare avanti, non indietro come i gamberi. L’Europa non deve nascondersi proprio quando serve di più.</p>
    </intervention>
    <intervention id="3-207-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Signor Presidente, benché il Regno Unito non faccia parte dell’area dell’euro (e spero che non aderisca mai), nutriamo un interesse legittimo per la sua buona riuscita. Faccio i miei migliori auguri alla zona dell’euro, e deploro di non poter sostenere le proposte sulla governance economica di cui discutiamo stasera.</p>
      <p sl="en">Le proposte sul tavolo attribuiscono alla Commissione ampi poteri senza precedenti. Se questi poteri si fossero limitati ai paesi della zona dell’euro, non avrei avuto nulla da obiettare, invece vediamo come la Commissione e molti deputati del Parlamento (tra cui l’onorevole Wortmann-Kool, per la quale nutro il massimo rispetto) sfruttino la crisi nella zona dell’euro come pretesto per ampliare i poteri dell’UE fino alla governance economica del Regno Unito e di altri paesi che non usano l’euro. Non sono stata eletta per concedere all’UE più poteri sul modo in cui il Regno Unito gestisce i suoi affari, e pertanto voterò contro queste proposte.</p>
    </intervention>
    <intervention id="3-208-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, la discussione rispecchia le questioni irrisolte della politica economica in Europa. Pur disponendo di una politica monetaria centrale, le politiche finanziarie e di bilancio sono di pertinenza dei responsabili locali. I tentativi compiuti da alcuni deputati greci di attribuire la responsabilità della competenza politica interna della Grecia all’Europa, a terzi, alle banche capitaliste e così via non può che essere un errore.</p>
      <a text="(Contestazioni)"/>
      <p sl="de">Sono stati i comunisti greci.</p>
      <p sl="de">Per fortuna, l’euro è stabile sia internamente sia esternamente. Quella che stiamo gestendo non è una crisi dell’euro, bensì una crisi del debito sovrano. è da qui che dobbiamo partire. è inutile, nemmeno lo Stato può vivere per sempre al di sopra delle proprie possibilità. è inutile aggiungere altri debiti a quelli esistenti senza accettare le conseguenze delle riforme necessarie. Per questo ritengo che sia giunto il momento di intervenire. Il Parlamento chiede misure da tempo. La Commissione ha ora proposto di inasprire il Patto di stabilità e crescita. La Presidenza ungherese ha negoziato bene, così come noi. Credo sia un peccato, onorevole Bullmann (visto che su molti aspetti della regolamentazione dei mercati finanziari eravamo decisamente sulla stessa linea) che i socialisti vogliano ancora fare una distinzione tra debito di buona qualità e debito in sofferenza. è la strada sbagliata. Quando si fa il bilancio per capire quali paesi europei siano in difficoltà, non c’è bisogno di diffamare nessuno, è evidente. Ovunque siano insorti questi problemi finanziari e di bilancio, al governo c’erano i socialisti. Ungheria, Lettonia, Romania, al di fuori dell’area dell’euro, Irlanda, Spagna, Portogallo, Regno Unito e anche Grecia, a parte una pausa di quattro anni, quando hanno governato i nostri. In altre parole, il vostro modello economico non funziona.</p>
      <a text="(Contestazioni)"/>
      <p sl="de">Dico sul serio, onorevole Bütikofer, a quest’ora dovrebbe aver imparato la lezione. Non possiamo assolvere i greci dalla loro responsabilità, e vi dico in tutta franchezza che i greci non sono stati i primi a violare il Patto di stabilità e crescita; sono stati i paesi più grandi, la Germania e la Francia. Abbiamo criticato e cambiato anche questo. C’era lei allora al governo, onorevole Bütikofer. Avete scavato voi la fossa, è stato il vostro partito a decretare la morte del Patto di stabilità e crescita, non i greci. Tuttavia, adesso tocca ai greci …</p>
      <a text="(Il Presidente interrompe l’oratore.)"/>
      <a text="(L’oratore accetta di rispondere a due interrogazioni presentate con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-209-000" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, onorevole Langen, volevo solo accertarmi che fosse informato delle nostre idee. Vorrei pertanto chiederle se è al corrente di quello che abbiamo proposto alla sua collega, l’onorevole Wortmann-Kool, che consisteva innanzi tutto nel rafforzare il patto includendo un controllo più rigoroso degli obiettivi selezionati proposti dal Commissario Rehn per il pacchetto UE 2020, tra cui la ricerca e sviluppo e la lotta contro la povertà. Sarebbero compresi anche degli investimenti nell’ammodernamento dei sistemi di approvvigionamento energetico.</p>
    </intervention>
    <intervention id="3-210-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, avrei due osservazioni.</p>
      <p sl="fr">Innanzi tutto, la Grecia: cerchiamo di non riscrivere la storia. è stato un governo di destra a contraffare i dati, con l’aiuto della banca Goldman Sachs, per ben due mandati. Oggi il governo di sinistra al potere sta cercando di rimettere in sesto le cose. Tocca ai cittadini pagare per gli errori commessi su suggerimento delle banche?</p>
      <p sl="fr">Secondo esempio: nel mio paese, il Belgio, sotto un governo con partecipazione della sinistra guidato dal nostro collega deputato Dehaene, in 12 anni abbiamo ridotto il debito dal 130 per cento del PIL all’80 per cento. Gli errori commessi dalla comunità bancaria, e dalla Fortis in particolare, ci hanno costretti a salvare le banche per impedire che il sistema …</p>
      <a text="(Il Presidente interrompe l’oratore)"/>
    </intervention>
    <intervention id="3-211-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, conosco molto bene le proposte formulate dall’onorevole Bullmann e dal gruppo dell’Alleanza progressista di Socialisti e Democratici al Parlamento europeo. L’unico problema a esso associato era che tali proposte chiedevano maggiori fondi. Non si può risolvere la questione stanziando semplicemente ulteriori risorse. Come ha appena confermato l’onorevole Tarabella, si possono ridurre i debiti anche col coinvolgimento dei socialisti. Vorrei dire con chiarezza che le riforme che sono state condotte in Grecia non sono riuscite affatto nell’intento di indurre l’enorme ricchezza privata greca a partecipare alla ripartizione dei costi onerosi sostenuti dallo Stato. Anzi: dal 1° gennaio i cittadini greci hanno prelevato dalle banche greche depositi del valore di 59 miliardi di euro, e dal 1° gennaio sono stati ceduti 12 miliardi di euro di titoli di Stato greci. Chiedo una partecipazione attiva dei numerosi soggetti abbienti della Grecia, e chiedo che vi sia una politica che lo disciplini. Se accetteranno le loro responsabilità, potranno beneficiare della nostra solidarietà.</p>
    </intervention>
    <intervention id="3-212-000" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, onorevoli colleghi, vorrei esordire rendendo omaggio a tutti coloro che ultimamente hanno lavorato alacremente su questo pacchetto, ma sostengo anche gli oratori del mio gruppo che sono intervenuti. A nostro parere, il pacchetto non è sufficiente né equilibrato. Non si tratta tanto di dettagli tecnici, bensì della sostanza: su che cosa poniamo l’accento? Quali dovrebbero essere gli obiettivi per una politica economica più integrata? Non è quindi vero che non vogliamo la governance economica europea, ma dovremmo interrogarci sulla sua definizione, capire quale dovrebbe essere l’essenza della stessa. La crisi attuale ha ovviamente dimostrato che un’unione monetaria necessita anche di cooperazione economica. è come se nel nostro modello finanziario si fosse insinuato una sorta di errore di progettazione che dobbiamo correggere.</p>
      <p sl="nl">Per noi, non si tratta soltanto di approvare tagli e di conseguire obiettivi di bilancio. è molto di più. Sì, onorevole Langen e onorevoli parlamentari, siamo sicuramente favorevoli a finanze pubbliche solide, ma per noi è essenziale capire come possiamo andare avanti, come possiamo uscire da questa situazione incresciosa, come possiamo prepararci per il futuro e, quindi, come possiamo creare crescita e occupazione attraverso una politica economica comune. In altre parole, come fare tutto questo integrando nel sistema una strategia di investimenti ambiziosa, stabilendo un legame con gli obiettivi per il 2020 o, per dirla in un altro modo, stipulando accordi congiunti per migliorare il nostro sistema d’istruzione, ad esempio, o per combattere la povertà, diventare più competitivi e affrontare la concorrenza dai paesi terzi investendo nella ricerca e sviluppo.</p>
      <p sl="nl">A questo proposito, mi sorprende come alcuni deputati, ad esempio l’onorevole Verhofstadt giusto ieri, auspichino una strategia per gli investimenti e si dichiarino al contempo soddisfatti di questo pacchetto. Per me personalmente, non c’è coerenza tra le due cose. Consideriamo pertanto il "pacchetto sei sei" un’occasione persa di realizzare una vera e propria governance economica.</p>
    </intervention>
    <intervention id="3-213-000" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Signor Presidente, onorevoli colleghi, ci troviamo nel bel mezzo di una crisi molto profonda, e non è solo necessario uscirne, ma anche assicurarsi che non accada di nuovo. è proprio per questa ragione che ci occorre un quadro legislativo solido ed è proprio per questo motivo che noi, in veste di colegislatori, di Parlamento, dobbiamo anche assumerci le nostre responsabilità. Dopo tutto, siamo la generazione che sta attualmente decidendo il futuro dei propri figli.</p>
      <p sl="nl">Noi del gruppo del Partito popolare europeo (Democratico cristiano) abbiamo il coraggio di proporre un insieme di misure che vanno in questa direzione. Adesso dobbiamo avere il coraggio di decidere quali azioni intraprendere. Dobbiamo anche avere il coraggio di scegliere di imporre tali decisioni, assicurarci che vengano rispettate, anche se ciò significa nuotare controcorrente. Capiamo le persone che si stanno riversando sulle strade per protestare e, inoltre, noi stiamo proponendo una risposta strutturale precisa alle loro preoccupazioni: posti di lavoro di qualità, crescita sostenibile e la possibilità di una politica sociale adeguata in futuro. Se vogliamo restare protagonisti nell’economia globalizzata, dobbiamo garantire un maggior coordinamento tra politiche economiche e di bilancio, nonché tra la politica economica e quella in materia di competitività degli Stati membri. A tal fine, ci occorrono naturalmente investimenti in campo economico ma quel che ci serve innanzi tutto è la certezza che nessuno possa avere la libertà di violare le norme convenute senza un motivo valido, in quanto ciò significherebbe trascinare anche gli altri nel pantano.</p>
      <p sl="nl">Il pacchetto emerso dai negoziati fornisce una risposta potente a tali requisiti, e anche agli errori del passato. L’unica cosa (una conseguenza del nostro comportamento in passato) è che dobbiamo rafforzare ulteriormente l’aspetto preventivo del Patto di stabilità, perché se uno Stato membro imbocca la strada sbagliata, non possiamo permettere che la risposta dell’Europa diventi oggetto di mercanteggiamenti politici in seno al Consiglio.</p>
      <p sl="nl">Spero pertanto che voteremo a favore, che sosterremo il pacchetto, ma anche che ci regaleremo la possibilità di avviare un ciclo finale di negoziati col Consiglio per rafforzare ulteriormente questo punto.</p>
    </intervention>
    <intervention id="3-214-000" speaker_id="96888" name="Leonardo DOMENICI" is_mep="True" mode="spoken" nationality="Italy" birth_date="12-07-1955" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, io credo che noi assistiamo a un paradosso: il pacchetto che dovrebbe correggere e prevenire gli squilibri e le asimmetrie ha alla sua base uno squilibrio e una asimmetria. È come un corpo che poggia su due gambe, ma una è molto più alta e sviluppata dell'altra. La gamba del controllo sulle politiche di bilancio appare muscolosa e ricca di articolazioni, quella delle politiche di sviluppo, che dovrebbe assicurare slancio e spinta di lungo periodo, appare gracile e priva di forze.</p>
      <p sl="it">Io penso che questo risultato non armonico nella struttura finale del pacchetto dipenda da un'interpretazione che ci differenzia sulle origini e la natura della crisi: la differenza tra chi ritiene che alla base della crisi ci siano il disordine e gli sbilanci della finanza pubblica e chi pensa, invece, che il problema di fondo sia nell'assenza di regole e trasparenza nei mercati, negli squilibri economici e commerciali, nelle diseguaglianze sociali. Il rischio è scambiare la causa con l'effetto. Tutti vogliamo la responsabilità nel controllo della finanza pubblica ma la riduzione del debito non è un obiettivo sufficiente per rilanciare crescita e competitività. L'accento, l'enfasi dei provvedimenti è su procedure e sanzioni, meno – assai meno, troppo poco – su investimenti e strategia di crescita sostenibile, che proprio l'Europa dovrebbe promuovere e realizzare.</p>
      <p sl="it">Noi sappiamo che il nostro agire può portare anche involontariamente a risultati molto diversi e addirittura opposti rispetto a quelli che si vogliono raggiungere. È l'eterogenesi dei fini. Temo che questo pacchetto abbia dentro di sé questo problema.</p>
    </intervention>
    <intervention id="3-215-000" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">Signor Presidente, ci troviamo senza ombra di dubbio in una situazione grave, che esige l’assunzione delle nostre piene responsabilità. Dobbiamo farlo tutti, anche il Consiglio. La questione controversa che oggi ci divide dal Consiglio è il voto a maggioranza qualificata inversa.</p>
      <p sl="es">Sappiamo tutti che il Patto di stabilità e crescita (PSC) non ha funzionato perché gli Stati membri hanno deciso di non punirsi vicendevolmente per le violazioni nel campo della disciplina di bilancio, forse perché hanno seguito la raccomandazione del Vangelo che dice: “Chi ha peccato scagli la prima pietra”.</p>
      <p sl="es">Quel che vuole questo Parlamento (e che lo distingue dal Consiglio) è porre fine a questo allegro cameratismo tra governi, sostituendo un arbitro venduto con uno imparziale.</p>
      <p sl="es">Il pacchetto è soddisfacente e merita di essere votato. In momenti di difficoltà, nessuno si sognerebbe mai di affermare che dobbiamo spendere di più. Quel che stiamo facendo è ripristinare la disciplina di bilancio.</p>
      <p sl="es">Tuttavia, un passo positivo non è necessariamente sufficiente. Gli interventi odierni hanno messo in evidenza diversi aspetti. Sapevamo tutti che la zona dell’euro non era un’area valutaria ottimale. Tutti pensavano che il quadro istituzionale attuale – una politica monetaria centralizzata, un Patto di stabilità e crescita, e il coordinamento delle altre politiche economiche – avrebbe consentito di superare le divergenze tra gli Stati membri, o almeno di ridurle. Non è accaduto. Le divergenze non hanno fatto che aumentare durante i periodi di bonaccia, mentre nei momenti di difficoltà gli Stati hanno fatto saltare i pilastri su cui poggia l’unione monetaria, vale a dire il principio di no bailout , quello di no default e adesso pare anche quello di no exit .</p>
      <p sl="es">E adesso ci troviamo nella situazione in cui Lenin affermava: “Che fare?”. L’unica soluzione è portare avanti la questione dell’unione politica.</p>
      <p sl="es">Accolgo con favore gli eurobond, rappresentano un passo positivo in questa direzione, ma occorre fare di più. Se l’istituzione di un’unione politica presuppone la riforma dei trattati convocando una convention, facciamolo. C’è un proverbio greco che dice: “Le norme sono fatte per gli uomini e non gli uomini per le norme”.</p>
      <p sl="es">Non si tratta di continuare i trialoghi fino alle tre del mattino o di tenere riunioni ministeriali alle sei del mattino. D’ora in poi pensiamo a come rimediare la situazione.</p>
      <p sl="es">Tuttavia, la prima cosa da fare consiste nel votare a favore del pacchetto, che rappresenta un buon passo nella giusta direzione. Altrimenti i nostri sforzi saranno stati inutili e, come diceva or ora l’onorevole Ortega y Gasset, gli sforzi inutili portano alla malinconia e, in politica, all’opposizione.</p>
    </intervention>
    <intervention id="3-216-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Porta alla malinconia e anche ad abusare del tempo di parola concesso, onorevole García-Margallo y Marfil, per benevolenza del Presidente.</p>
    </intervention>
    <intervention id="3-217-000" speaker_id="97197" name="Alfredo PALLONE" is_mep="True" mode="spoken" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signor Commissario, l'occasione che offre il presente dibattito è quella di affrontare nel contesto dell'Unione europea il tema di un nuovo accordo sulla governance , per inviare un messaggio forte e unitario, per ridare solidarietà all'Unione europea e per fugare la speculazione.</p>
      <p sl="it">È un fatto che negli anni passati abbiamo indebolito il Patto di stabilità e di crescita. Un altro fatto incontrovertibile è stato un errore e ne stiamo pagando le conseguenze. Bisogna tornare ad avere regole di disciplina di bilancio ed è questo il nucleo vero, il vero dibattito che dobbiamo avere tra noi. Le procedure devono essere automatiche per evitare esperienze avute con il vecchio Patto di stabilità e di crescita. Ritengo che la strada maestra per uscire dalla crisi sia una sola, non ci sono scorciatoie. La risposta è nelle politiche nazionali, nella realizzazione degli impegni programmati e concordati. La solidarietà tra i paesi dell'Unione deve essere accompagnata da un senso di responsabilità e in conformità alle regole che gli Stati non possono e non devono deliberatamente violare.</p>
      <p sl="it">In tutto questo, chiaramente, non possiamo dimenticare l'importanza della crescita, che porta gettito fiscale, e delle riforme strutturali per far ripartire i paesi in difficoltà. Le riforme strutturali mirate al rilancio della competitività delle economie e del potenziale di crescita devono essere la priorità dell'agenda politica.</p>
      <p sl="it">Non sono d'accordo con chi sostiene che il nuovo Patto di stabilità e di crescita impedirà agli Stati uno sviluppo. Invece, li spingerà a tagliare i rami secchi, a modernizzarli, a effettuare quelle riforme strutturali che sono il carburante per far ripartire l'economia. Grazie a queste e al rispetto rigoroso delle direttive stabilite dal nuovo Patto di stabilità e di crescita, sono sicuro che l'Unione europea si rafforzerà e saprà affrontare le nuove sfide senza politiche assistenziali e, peggio ancora, senza slogan datati che non portano a nulla e che fanno solamente danni, specialmente nelle fasce più deboli della società.</p>
    </intervention>
    <intervention id="3-218-000" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, più il Parlamento si vanta dei meravigliosi progressi compiuti nel campo della governance economica, più sento di dover invitare i miei colleghi a mostrare un po’ di umiltà, perché siamo sull’orlo dell’abisso. Sono due le realtà di fronte a cui dobbiamo aprire gli occhi. La prima è che il Parlamento europeo non ha fatto sentire la propria voce durante la crisi greca. Di solito reagiamo con tempestività a tutti i tipi di eventi che si verificano nel mondo con l’una o con l’altra risoluzione, eppure questa crisi cruciale ci ha apparentemente lasciati senza parole. Deploro il fatto che non siamo stati in grado di inviare un messaggio forte, semplice, concreto ai greci, ai governi dei paesi membri e ai cittadini europei.</p>
      <p sl="fr">Il secondo punto riguarda l’ambito di applicazione di questo pacchetto. Votando a favore di queste sei direttive e/o regolamenti, come spero che accadrà, faremo sicuramente compiere un passo in avanti all’area dell’euro, e intendo dire un passo, nulla di più, verso il tipo di disciplina che più è venuto a mancare, e il cui valore emergerà con chiarezza in futuro. Tuttavia, basta guardare le discussioni accese sul sistema di voto a maggioranza qualificata inversa per constatare quanta strada dobbiamo ancora fare, quando invece dovremmo parlare di norme e sanzioni automatiche. Alcuni continuano a ritenere che il voto a maggioranza qualificata inversa vada temuto. Ma noi dobbiamo insistere su questo principio.</p>
      <p sl="fr">Da un punto di vista strettamente politico, sono delusa che i deputati di sinistra continuino a respingere i principi di sana gestione del bilancio, malgrado l’evidenza. Disavanzi e crescita sostenibile non possono andare insieme. Gli Stati devono effettivamente gestire i loro bilanci attenendosi a norme rigorose in materia, non rivitalizzandoli mediante la spesa pubblica, che è un rimedio a breve termine, ma mai una soluzione durevole.</p>
      <p sl="fr">Nelle prossime, cruciali settimane, il nostro compito consiste nel costruire una nuova unione economica …</p>
      <a text="(Il Presidente interrompe l’oratore)"/>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-219-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, poiché ho esaurito il mio tempo di parola, porrei all’onorevole Lulling la seguente interrogazione: onorevole Lulling, le dispiacerebbe dire al Parlamento a nome mio che prima non mi riferivo a tutti i deputati greci, bensì soltanto ai due comunisti che sono intervenuti prima di me, gli onorevoli Chountis e Toussas? Potrebbe confermarlo al Parlamento?</p>
    </intervention>
    <intervention id="3-220-000" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">Signor Presidente, sono naturalmente lieta di dirlo e di confermarlo. Vorrei tuttavia aggiungere quanto segue: ci rivolgiamo anche ai greci. In Grecia ci sono soltanto 10 esiliati fiscali che dichiarano di guadagnare più di 1 milione di euro l’anno. Mi rivolgo anche a loro, così come l’onorevole Langen si è rivolto ai comunisti.</p>
    </intervention>
    <intervention id="3-221-000" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, onorevoli colleghi, il tempo sta scadendo. Vorrei pertanto proporre di chiudere con i discorsi della domenica, con l’attribuzione della colpa e con i giochi politici di partito, indipendentemente da dove si stiano svolgendo. Dobbiamo fare bene il nostro lavoro e rispondere alla crisi in maniera graduale.</p>
      <p sl="de">Quali sono le cause della crisi? Sottolineiamo sempre il fatto che tra le cause figurano l’inadempimento delle norme, il blocco delle sanzioni e i progressi mancati in termini di unione monetaria. Con i nostri piani per la governance economica chiediamo di rafforzare il Patto di stabilità e crescita, in termini di misure sia preventive sia correttive, di costituire una maggioranza a favore dell’attuazione delle sanzioni e di conferire alla Commissione il diritto di intervenire laddove necessario, cosicché i cittadini europei possano avere la certezza che le norme non vengono violate.</p>
      <p sl="de">La mia seconda osservazione è che vogliamo far entrare l’unione monetaria nella fase successiva, cioè istituendo l’unione economica e non perdendo di vista l’obiettivo dell’unione politica.</p>
      <p sl="de">Ammetto che gli esiti del trialogo mi hanno deluso. Al momento non sta funzionando come dovrebbe. Tuttavia, il fatto che non disponiamo del consenso del Consiglio nel dialogo sulla politica economica e che il Parlamento europeo e i due lati dell’industria siano coinvolti sta riducendo la nostra capacità di migliorare l’integrazione. Vogliamo livelli di integrazione più elevati. Il fatto che il Consiglio non sia in grado di occuparsi degli squilibri attuali nella nostra società e di dare al Parlamento la possibilità di far rispondere direttamente a noi i ministri degli Stati membri indebolisce l’esito del trilogo. Appoggiamo tale esito. Vogliamo risolvere le questioni in sospeso e promuovere l’integrazione. Se lasciamo che la debolezza del Consiglio intacchi la nostra posizione, non abbiamo tratto alcun insegnamento dalla crisi.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-222-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, vorrei rivolgere un’interrogazione all’onorevole Karas. Ci troviamo al centro di una crisi della moneta unica. Abbiamo scoperto di essere afflitti da problemi fondamentali, quali l’assenza di una politica fiscale ed economica comune. Tali conclusioni di economisti ed accademici mi sorprendono non poco. Onorevole Karas, è veramente convinto che, prima dell’introduzione della moneta unica, nessuno fosse al corrente della verità lapalissiana secondo cui occorrono anche una governance comune e un’unione politica? Forse nessuno ha avuto il coraggio o l’onestà di comunicarlo ai cittadini europei.</p>
    </intervention>
    <intervention id="3-223-000" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, ma certo, lo sapevano tutti, e lo hanno anche detto. Hanno detto che l’unione monetaria è un progetto politico, che l’integrazione che l’unione monetaria presuppone è irreversibile e che all’unione monetaria devono seguire i prossimi passi che conducono all’integrazione. Siamo fortemente impegnati in tal senso da anni. I gruppi politici come il vostro hanno aizzato gli animi contro l’Unione europea, hanno detto ben poco dell’importanza della valuta e dell’opportunità, della volontà politica …</p>
      <a text="(Il Presidente interrompe l’oratore)"/>
    </intervention>
    <intervention id="3-224-000" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Signor Presidente, domani voterò sul pacchetto legislativo in materia di governance economica europea. Vorrei inoltre ringraziare in particolare i relatori, la Presidenza ungherese e la Commissione per l’impegno veramente straordinario, culminato nel chiarimento di questo pacchetto legislativo.</p>
      <p sl="ro">Questo pacchetto sulla governance economica europea va visto in parallelo all’altro pacchetto legislativo sul settore finanziario, che comprende la struttura della vigilanza finanziaria europea e che è già stato approvato. Sono fermamente convinto che un’attuazione efficace di questa legislazione possa darci la sicurezza che nessun altro Stato membro si ritrovi esposto di fronte a un’eventuale crisi futura. Potremo prevenire e correggere gli squilibri fiscali ed economici, una delle migliori garanzie di crescita economica e occupazione.</p>
      <p sl="ro">Devo tuttavia esprimere la mia preoccupazione per il fatto che le istituzioni europee non sono disposte a riconoscere la realtà economica che abbiamo di fronte. Intendo dire che uno Stato membro con un debito che non è più in grado di onorare non può ricevere assistenza, e accumula così un nuovo debito su quello già esistente, con costi maggiori. L’esperienza e il buon senso ci hanno insegnato che la soluzione consiste nel convincere il paese debitore a rimettere in ordine i propri conti e i creditori a rendersi conto che il debito da rimborsare deve essere strutturato in modo da rispondere all’effettiva capacità del paese in questione di ripagarlo. Se non procederemo in questo modo, invece di risparmiare tempo lo sprecheremo, e il problema degenererà.</p>
    </intervention>
    <intervention id="3-225-000" speaker_id="96794" name="Sławomir NITRAS" is_mep="True" mode="spoken" nationality="Poland" birth_date="26-04-1973" birth_place="Połczyn Zdrój" p_group="Group of the European People's Party (Christian Democrats)" m_state="PL">
      <p sl="pl">Signor Presidente, dopo aver ascoltato attentamente la discussione odierna, vorrei esprimere qualche osservazione, se posso. Innanzi tutto, si è fatto qui spesso riferimento al fatto di stimolare l’economia mediante spese di bilancio aggiuntive. Credo che i sostenitori di quest’idea abbiano dimenticato che ci sono dei paesi dell’Unione europea (e non soltanto uno o due, e non soltanto la Grecia), il cui debito nazionale è superiore al 100 per cento, causato interamente dalla stimolazione dell’economia. Ne è conseguito un certo livello di crescita economica, seppur artificiale, ma adesso ci sono i conti da pagare, e vanno saldati immediatamente.</p>
      <p sl="pl">Si è parlato di soluzioni restrittive rispetto alla limitazione del disavanzo. Tuttavia, le soluzioni proposte indicano che ogni paese deve ridurre il debito al 60 per cento entro 20 anni. Se 20 anni per dimezzare il debito è la prospettiva a lungo termine, qual è quella a breve? Non riesco a immaginarmi una prospettiva più a lungo termine in questa situazione.</p>
      <p sl="pl">è possibile rinunciare alle sanzioni, o il sistema delle penali è restrittivo? Quindici anni fa, quand’ero ancora studente, ho studiato i criteri di convergenza e la loro natura obbligatoria. Ma erano obbligatori solo sulla carta. Se erano obbligatori per qualcuno, lo erano soltanto per quanti desideravano aderire all’area dell’euro, mentre non lo erano per i paesi che già vi appartenevano. Alla luce di ciò, un sistema del genere non può essere introdotto efficacemente senza sanzioni, e senza sanzioni restrittive, come ha precisato qualcuno. Tali sanzioni esistevano sulla carta, ma come ricordiamo e sappiamo, non sono state finora tradotte in pratica.</p>
      <p sl="pl">La mia ultima osservazione riguarda il fatto che i deputati del gruppo dell’Alleanza progressista di Socialisti e Democratici al Parlamento europeo hanno dichiarato che dovremmo attuare la strategia 2020 e non limitarci a tagliare la spesa. Eppure questi stessi documenti parlano di un semestre europeo, tra le altre cose. Introducono inoltre una nuova procedura per gli squilibri eccessivi. Uno dei tratti salienti di questo strumento è che attribuisce all’Commissione europea la facoltà di influire sull’effettiva o mancata attuazione della strategia 2020 da parte degli Stati membri, quindi vale la pena dire la verità. Vi esorto ad adottare il pacchetto, in quanto un accordo mancato tra Consiglio, Commissione e Parlamento in materia …</p>
      <a text="(Il Presidente interrompe l’oratore)"/>
    </intervention>
    <intervention id="3-226-000" speaker_id="40599" name="Sirpa PIETIKÄINEN" is_mep="True" mode="spoken" nationality="Finland" birth_date="19-04-1959" birth_place="Parikkala" m_state="FI">
      <p sl="en">Signor Presidente, i compromessi sono saggi. Si sicuro il Parlamento nei suoi negoziati si è spinto molto in là per raggiungere un compromesso, ma credo che abbiamo toccato il limite. Rimandare le decisioni sul pacchetto non risolve il problema, che non scomparirà. Ci ritroveremo di fronte alle stesse difficoltà, che minacceranno il futuro dell’euro e dell’UE se non daremo prova di maggiore coordinamento e di metodo comunitario.</p>
      <p sl="en">L’UE del futuro è un’unione economica. Dobbiamo andare alla radice dei problemi. Ci stiamo avvicinando grazie a questo pacchetto, ma non a sufficienza. Ritengo che la maggioranza qualificata inversa sia una delle questioni al centro del problema.</p>
      <p sl="en">Non è tempo di populismi e di politiche miopi, e credo che in una certa misura il Consiglio sia ricorso spesso proprio a questo. Il Consiglio, come il Parlamento, è responsabile degli europei. Mi auguro che il Consiglio, con la Commissione e il Parlamento, assuma le responsabilità che gli spettano e adotti le misure necessarie circa il pacchetto sulla governance economica e le azioni future. Se gli strumenti non sono corretti e non sono ordinati, tutti i progetti per il futuro e l’UE 2020 sono soltanto parole belle quanto inutili, sulla cui base non possiamo costruire il futuro.</p>
    </intervention>
    <intervention id="3-227-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signor Presidente, il pacchetto sulla governance economica europea trasmette un segnale chiaro: in futuro dobbiamo per quanto possibile evitare le crisi del debito. Dobbiamo promuovere misure efficaci per prevenire la destabilizzazione dell’euro. è questo il messaggio essenziale di quest’eccellente relazione, prodotta dall’onorevole Wortmann-Kool. A tal fine, ci occorrono un maggiore coordinamento politico tra gli Stati membri e una vigilanza forte a livello comunitario, un elemento essenziale della strategia Europa 2020.</p>
      <p sl="de">Infine, dobbiamo utilizzare con coerenza il Patto di stabilità e crescita, che costituisce la base di un euro forte, per mostrare agli Stati membri con disavanzi di bilancio elevati fin dove si possono spingere. è questa la richiesta legittima dei cittadini europei, e non soltanto nei paesi che dovrebbero dare prova di solidarietà sotto forma di pacchetti di salvataggio sempre più voluminosi. Non dobbiamo più permettere che vengano accampate scuse o raggiunti compromessi scomodi quando gli Stati membri si rivelano a vicenda i programmi di convergenza e le politiche di bilancio. I cittadini saranno disposti ad accettare riforme dolorose solamente se avranno un quadro completo della situazione, per sostenere le misure necessarie.</p>
      <p sl="de">Contrariamente alla convinzione diffusa che propende per il nazionalismo, non ci serve meno Europa, bensì di più. Ad esempio occorre rafforzare il nostro metodo comunitario che si basa sul trattato di Lisbona. La Commissione deve accettare le sue responsabilità e lo farà, deve identificare precocemente le tendenze nel campo della politica finanziaria ed economica e garantire che il dialogo tra le istituzioni finanziarie e i politici sia più efficace di quanto non sia stato finora.</p>
    </intervention>
    <intervention id="3-228-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, le misure oggetto della discussione di stasera meritano il nostro appoggio. A mio parere, dimostrano che l’Unione europea ha la capacità, la volontà e l’intelligenza di adottare misure che scaturiscano dagli insegnamenti tratti dalla crisi economica.</p>
      <p sl="en">Se non mi sbaglio, qualcuno ha affermato che si tratta di un trasferimento di poteri dagli Stati membri all’Unione europea. La vecchia scusa che viene sempre addotta per obiettare a ogni proposta. Se facciamo parte dell’Unione europea dovremo pure concedergli dei poteri, e sicuramente stiamo trasmettendo ai mercati e ai cittadini il messaggio che possiamo gestire le questioni cruciali quando si verificano.</p>
      <p sl="en">Sono totalmente d’accordo con quello che stiamo facendo e mi piacerebbe molto che adottassimo anche sanzioni automatiche e vincolanti, e anche il voto a maggioranza qualificata inversa. In questo modo avremmo la certezza di non incappare in crisi future. Prevenire è meglio che curare, e qui la parola chiave è prevenzione, imparare da quello che abbiamo già appreso.</p>
    </intervention>
    <intervention id="3-229-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, dobbiamo istituire la governance economica per far uscire l’Unione europea da questa crisi persistente. Occorre coordinare le nostre politiche, essere trasparenti nella gestione dei nostri bilanci nazionali e, soprattutto, ridurre i nostri disavanzi.</p>
      <p sl="fr">Siete tuttavia veramente convinti di essere sulla strada giusta? La destra europea si sta semplicemente preparando ad abolire gli obiettivi della strategia Europa 2020. Si rifiuta di approvare la tassa sulle transazioni finanziarie e gli eurobond e tiene gli occhi incollati alle agenzie di rating, che non si sono nemmeno accorte del sopraggiungere dalla crisi dei subprime, giusto per capire quanto sono affidabili.</p>
      <p sl="fr">Diciamo le cose come stanno: la crisi in cui ci dibattiamo è stata scatenata dal neoliberalismo e dalla fiducia cieca riposta dai governi e dall’UE nei mercati deregolamentati. E come intendiamo uscirne? Aumentando la dose di neoliberalismo e di austerità. Ci occorre la crescita; dobbiamo stimolare la domanda, e non è mettendo in ginocchio i nostri concittadini che ci riusciremo. Siete sulla strada sbagliata.</p>
    </intervention>
    <intervention id="3-230-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, come greco desidero ringraziare tutti gli onorevoli colleghi che si sono espressi positivamente sulla Grecia e sottolineare che la sopravvivenza di uno Stato, a mio parere, trascende le divisioni e le posizioni politiche di partito. Parliamo di un’Europa del futuro. Non abbiamo ancora compreso l’Europa del passato, ci stiamo ancora provando, per poter capire come siamo arrivati a questo punto. Mi spiace dover constatare che alcune persone hanno dato prova di un’avidità insensata, soprattutto in Grecia; tuttavia, molti altri si sono comportati nello stesso modo.</p>
      <p sl="el">Riteniamo che gli investimenti privati siano la soluzione al problema. Gli investitori privati sono andati altrove. Tendiamo a dimenticarcelo. Hanno scelto altre regioni del pianeta. Non c’è competitività in Europa; l’Europa sta invecchiando; non è più competitiva e non ha niente da offrire. Quello che noi …</p>
      <a text="(Il Presidente interrompe l’oratore)"/>
    </intervention>
    <intervention id="3-231-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Signor Presidente, sono grata per l’arduo lavoro svolto dai relatori, dai consulenti, dalla Presidenza ungherese e da tutti coloro che ci hanno permesso di avere oggi qui sul tavolo il six-pack della governance economica in questa dorma. Sarebbe bello poter pensare che questo pacchetto non serve più e che i problemi economici dell’Europa si risolveranno da un giorno all’altro. Purtroppo non è così. L’Europa non ha ancora superato la crisi, e se non agiremo responsabilmente dovremo affrontarne altre in futuro. Concordo con gli oratori responsabili che affermano che dobbiamo adottare un bilancio più rigoroso e rafforzare il Patto di stabilità e crescita. Dobbiamo ammettere a gran voce che l’Unione europea ha adottato un approccio eccessivamente rilassato finora, che non disponeva di meccanismi per reagire alle situazioni di crisi, e che non è stata pertanto in grado di rispondere adeguatamente alle gravi conseguenze della crisi, che hanno causato dissesti economici, finanziari e sociali. Non possiamo permettere che accada di nuovo, e al contempo dobbiamo imparare dagli errori passati.</p>
    </intervention>
    <intervention id="3-232-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Signor Presidente, onorevoli colleghi, relatore, una buona governance economica in Europa è necessaria; ovvio che lo sia. Tuttavia, se voteremo a favore di questi sei testi, non lasceremo agli Stati membri nessuna libertà di seguire le politiche di investimento per stimolare la crescita.</p>
      <p sl="fr">In un periodo in cui i cittadini stanno perdendo progressivamente la fiducia nell’Unione, in cui la Grecia è in ginocchio e le agenzie di rating impongono le proprie direttive agli Stati, il Parlamento dovrebbe porre fine a questa insistenza dogmatica sull’austerità ad ogni costo.</p>
      <p sl="fr">L’Unione vuole ora rispondere a una crisi del modello neoliberale con formule neoliberali e tagli sistematici della spesa, soprattutto nella sicurezza sociale, anche se questa spesa è nota per essere una forma di difesa dalle crisi economiche.</p>
      <p sl="fr">Se non verranno inseriti gli elementi sostenuti dai gruppi progressisti di questo Parlamento, non vedo come potremmo votare a favore di questi testi. Sarebbe come adottare un atteggiamento schizofrenico, considerando che abbiamo adottato risoluzioni sull’attuazione della strategia Europa 2020 e che stiamo producendo relazioni, io compreso, sull’attuazione della piattaforma per combattere la povertà. La governance economica proposta …</p>
      <a text="(Il Presidente interrompe l’oratore)"/>
    </intervention>
    <intervention id="3-233-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, l’inasprimento del Patto di stabilità e crescita è una misura urgentemente necessaria. Le esperienze degli ultimi anni lo dimostrano. Mi rallegro inoltre che l’esito dei negoziati rappresenti un passo nella giusta direzione. Ai ministri non sarà più permesso coprirsi vicendevolmente le spalle nel momento in cui uno Stato membro permette il dissesto delle proprie finanze pubbliche. Sarebbe pertanto auspicabile migliorare la prevenzione dei disavanzi ingenti allontanando ulteriormente dalla politica il processo decisionale. La relatrice Wortmann-Kool ha pertanto ragione a insistere sull’idea che i ministri dovrebbero poter bloccare le decisioni solo con una maggioranza qualificata.</p>
      <p sl="nl">Tuttavia, un punto dolente per me è la dichiarazione del Commissario Rehn, relativa a questo pacchetto legislativo. Si tratta di un passo verso l’introduzione degli eurobond. Il Presidente della BCE ha affermato che sarebbe inopportuno introdurre gli eurobond in una situazione in cui la disciplina di bilancio lascia a desiderare. Introdurre nuovi debiti significa esacerbare il problema del debito europeo. Inoltre, il gruppo dell’Alleanza progressista di Socialisti e Democratici al Parlamento europeo e il gruppo Verde/Alleanza libera europea vogliono esonerare gli investimenti pubblici dallo standard di …</p>
      <a text="(Il Presidente interrompe l’oratore)"/>
    </intervention>
    <intervention id="3-234-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, il pacchetto di misure sulla governance economica è una risposta efficiente ai problemi evidenti di natura economica e finanziaria che affliggono da tempo l’Unione europea.</p>
      <p sl="sk">La crisi economica ha provocato gravi problemi di debito in molti paesi della zona dell’euro, ed è evidente che le norme del Patto di stabilità non hanno protetto l’unione monetaria dalle conseguenze di una gestione dilettantesca e irresponsabile da parte dei governi di alcuni paesi. Benché non ritenga che la Commissione europea debba acquisire maggiori poteri di quanti non ne abbia, concordo sul fatto che l’unione monetaria europea debba stabilire un meccanismo di controllo reciproco più preciso per la politica di bilancio. Alcuni membri dell’unione monetaria stanno pagando l’irresponsabilità e la leggerezza di altri, ed è pertanto divenuto necessario promuovere una maggiore trasparenza e norme di bilancio più chiare che ci permettano di evitare i problemi a lungo termine nei nostri paesi. Tuttavia, sarà altrettanto importante applicare con coerenza le norme che adottiamo, senza produrre ogni genere di eccezione alle medesime …</p>
      <a text="(Il Presidente interrompe l’oratore)"/>
    </intervention>
    <intervention id="3-235-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, occorre una strategia unificata e comunitaria per garantire una maggiore competitività, una crescita economica sostenibile e l’occupazione. Un Patto di stabilità e crescita forte ed efficace è lo strumento chiave in tal senso. Andrebbero profusi ulteriori sforzi per impedire l’adozione di politiche di bilancio insostenibili.</p>
      <p sl="ro">Il quadro di governance economica rafforzata sarà sostenuto da diverse politiche connesse tra loro. Il pacchetto di proposte incoraggerà gli Stati membri ad applicare una politica di bilancio prudente e, se necessario, ad adottare tempestivamente misure correttive per evitare l’imposizione di sanzioni. Prevenire è più facile che curare.</p>
    </intervention>
    <intervention id="3-236-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, la linea adottata dai governi degli Stati membri chiave dell’UE, dalla Commissione europea e dalla Banca centrale europea è chiaramente visibile. Si stanno mettendo insieme nuovi pacchetti di salvataggio per la Grecia, sono a rischio miliardi di euro dei contribuenti e si stanno redigendo piani di governance economica per l’intera Europa, come abbiamo appena appreso. Lo scopo primario della proposta della Commissione è l’inasprimento delle norme del Patto di stabilità e crescita. La conformità futura ai criteri di Maastricht verrà assicurata dall’imposizione di sanzioni molto più severe. Ma questo patto non ha funzionato in passato, e suppongo che non funzionerà nemmeno in futuro. Al contempo, si sta approntando un meccanismo dopo l’altro per sostenere i paesi con disavanzi di bilancio, e anche questa volta si parla di denaro dei contribuenti. Stiamo trattando i sintomi invece di eliminare le cause. La rischiosissima strategia si rivelerà controproducente per l’Europa nel breve o nel lungo termine. è irragionevole aspettarsi che siano sempre gli stessi paesi operosi a pagate per gli errori degli altri.</p>
    </intervention>
    <intervention id="3-237-000" speaker_id="photo_generic" name="Olli Rehn" is_mep="True" mode="spoken">
      <p sl="en">Vicepresidente della Commissione . − Signor Presidente, non sono certo di poter rispondere a tutti gli onorevoli deputati. Non ne avremmo il tempo, ma cercherò comunque di esprimere qualche osservazione dettagliata sui punti sollevati stasera.</p>
      <p sl="en">Vorrei innanzi tutto ringraziarvi tutti per una discussione molto concreta e sostanziale, che riflette un senso generale di responsabilità nei confronti del futuro economico dell’Europa, della crescita e della stabilità, nonché del benessere dei cittadini.</p>
      <p sl="en">A mio parere, siamo tutti del parere che finanze pubbliche solide e bilanciate rappresentano una condizione necessaria per la crescita sostenibile e per migliorare l’occupazione, che è l’obiettivo dell’attuale pacchetto legislativo. Per questo merita il vostro sostegno. Come molti di voi hanno sottolineato, si tratta di una componente essenziale nella nostra risposta politica complessiva alla crisi finanziaria e del debito sovrano attuale e ancora in corso.</p>
      <p sl="en">Perché è così importante adottare il pacchetto in questo frangente? Perché dobbiamo dimostrare ai nostri cittadini, soggetti economici e partner internazionali che l’Unione europea è veramente in grado di prevenire crisi fiscali future quale quella appena attraversata, ad esempio nel caso della Grecia.</p>
      <p sl="en">Mai più. è questa la prima componente di questo pacchetto legislativo. Per questo ci occorre la sorveglianza preventiva di bilancio e un’applicazione efficace, come proposto nel pacchetto e di fatto dai vostri relatori e dalle vostre commissioni. Per lo stesso motivo ci occorre un meccanismo che funzioni veramente ed efficacemente per individuare e correggere gli squilibri macroeconomici, al fine di prevenire quella tipologia di crisi che ha colpito ad esempio l’Irlanda o l’esplosione del credito a cui abbiamo assistito in Spagna.</p>
      <p sl="en">Ecco perché ci serve la seconda componente di questo pacchetto: un meccanismo efficace per identificare e correggere gli squilibri macroeconomici.</p>
      <p sl="en">Alcuni di voi, e cito gli onorevoli Bullmann, Giegold e Lamberts, hanno chiesto se riteniamo risolta la questione della simmetria/asimmetria. Vi posso fornire la mia interpretazione e quella della Commissione di questa questione, che di fatto, se date un’occhiata ai testi, è estremamente complicata. Auspico che nessuno blocchi questo pacchetto a causa di ciò, in quanto sarebbe impossibile spiegarlo ai nostri cittadini.</p>
      <p sl="en">Entrambe le bozze, del Consiglio e del Parlamento, riguardano sia i paesi in disavanzo sia quelli in eccedenza. è molto chiaro. Le differenze di stesura non avrebbero un impatto sostanziale sulla sfera di competenza o sull’enfasi della sorveglianza economica che andrebbe applicata. Spero che Parlamento e Consiglio collaborino e giungano a un accordo che si basi sulla sostanza, e non sulla semantica.</p>
      <p sl="en">In pratica non vi è alcuna differenza, per cui diamo il nostro consenso e chiudiamo quest’importante questione di simmetria/asimmetria e iniziamo a lavorare per identificare e correggere gli squilibri macroeconomici e le divergenze in termini di competitività.</p>
      <p sl="en">Pertanto, tutto considerato, la vostra votazione di domani sarà molto importante e cruciale per l’Unione europea e la sua capacità di convincere il pubblico, gli attori economici e i partner internazionali della nostra adeguatezza a superare la crisi e ad agevolare una crescita sostenibile.</p>
      <p sl="en">Ne consegue che il vostro voto di domani rappresenta un’ottima occasione per raggiungere un traguardo storico e completare finalmente l’unione monetaria con un’unione economica veramente funzionante – di cui abbiamo veramente bisogno – consentendo così all’Unione europea di uscire dalla grave crisi attuale avendone appreso gli insegnamenti, con una maggiore forza per affrontare il futuro e, in ogni caso, dotata di nuovi strumenti politici adeguati per la crescita sostenibile, per l’occupazione e per il bene dei nostri cittadini.</p>
    </intervention>
    <intervention id="3-238-000" speaker_id="photo_generic" name="András Kármán" is_mep="True" mode="spoken">
      <p sl="en">Presidente in carica del Consiglio . − Signor Presidente, mi rallegra che la maggior parte degli interventi indichino che il compito che era stato assegnato a noi (e con “noi” mi riferisco a Parlamento e Consiglio) trovare un accordo su un nuovo pacchetto sulla governance economica molto ambizioso, sia stato ultimato al 99 per cento.</p>
      <p sl="en">Convengo inoltre con molti onorevoli oratori sul fatto che, dopo l’arduo lavoro dei negoziati, dobbiamo concludere l’accordo. Sono ottimista, in quanto in quest’Aula avverto un impegno e un vero e proprio senso di responsabilità nei confronti del futuro dell’Europa.</p>
      <p sl="en">Vorrei fare qualche osservazione sulla questione specifica, ancora aperta, dell’estensione del voto a maggioranza qualificata inversa. Nel corso delle ultime sei o sette settimane, il Consiglio ha trattato le proposte del Parlamento con cadenza per lo meno settimanale. Nelle ultime quattro settimane, i ministri delle Finanze dei 27 Stati membri hanno discusso il pacchetto tre volte, e ogni volta hanno fatto concessioni ingenti al Parlamento su vari punti del testo, per preparare il terreno a un accordo puntuale.</p>
      <p sl="en">Abbiamo trattato tutti gli aspetti delle proposte a vari livelli. Originariamente, avevate proposto che la norma sul voto a maggioranza qualificata inversa venisse applicata in più di 15 casi. In alcuni casi non era giuridicamente ammissibile farlo, e quindi abbiamo individuato molto tempestivamente i casi in cui era possibile. Alcuni degli altri punti in questione erano già inclusi nell’approccio generale del Consiglio alla decisione di imporre sanzioni pecuniarie.</p>
      <p sl="en">In maggio, il Consiglio ha accettato di applicare il voto a maggioranza qualificata inversa in due casi che prima non comparivano nell’approccio generale. Lunedì scorso il Consiglio ha fatto notevoli concessioni, nell’ultimo caso sul braccio preventivo del patto, compresa una clausola di revisione tra tre anni e la procedura “rispetta o spiega”, che è stata rafforzata rispetto all’accordo precedente nel Consiglio Ecofin di marzo.</p>
      <p sl="en">Tali salvaguardie possono rassicurare il Parlamento sul fatto che le deviazioni dalle proposte e raccomandazioni della Commissione saranno minime e che i casi di non aderenza alle norme, nei quali sarà pertanto necessario fornire una spiegazione, costituiranno eccezioni molto rare.</p>
      <p sl="en">è sicuramente giunto il momento che il Parlamento riconsideri la sua posizione iniziale e si avvicini alla posizione del Consiglio. I mercati e gli investitori sono vigili, e vogliono sapere se riusciremo o meno ad addivenire a un accordo entro i prossimi giorni. Ritengo sia essenziale farlo. Inoltre, il pacchetto potrebbe dimostrare che le istituzioni europee sono in grado di cooperare in maniera responsabile, efficiente e costruttiva in un campo così importante. Nel corso dei triloghi, ho sentito diversi europarlamentari esprimere ripetutamente critiche gravi sulle procedure intergovernative. L’adozione rapida e tempestiva del pacchetto potrebbe dimostrare che il metodo comunitario rappresenta l’approccio giusto a cui ricorrere in futuro.</p>
    </intervention>
    <intervention id="3-239-000" speaker_id="28308" name="Elisa FERREIRA" is_mep="True" mode="spoken" role="relatore" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, sono grata per i contributi di tutti alla discussione, e in particolare per le sintesi del Commissario Rehn e del Presidente in carica del Consiglio Kármán. Mi preme porre l’accento su un solo punto: è vero, sono state fatte concessioni da entrambe le parti, e credo che siamo molto vicini a un accordo, ma non vorrei che mancassero di considerare la questione della simmetria e asimmetria in tutta la sua importanza. Tale questione e quella del voto a maggioranza qualificata inversa sono punti sui quali si stanno ancora apportando delle modifiche, e al momento non sono ancora stati finalizzati. Sono specialmente grata al Commissario Rehn per il suo contributo positivo ma, se ci deve essere un accordo, dovrà essere basato sul testo giuridico (sulla sezione degli articoli) compresi naturalmente gli articoli 32 e 42 e il considerando 11bis, se ne è ampiamente discusso. Vi sarei pertanto grata se poteste tenere a mente tale questione, in quanto è trasversale rispetto agli interessi di diversi eurodeputati e di svariati gruppi politici, come avrete notato.</p>
      <p sl="pt">detto ciò, ritengo che il nuovo fattore dell’analisi degli squilibri macroeconomici possa essere utile. Mi scuso, signor Commissario, non solo per aver individuato la questione delle bolle dei mercati immobiliari o finanziari, ma anche per aver precisato l’importanza del problema principale dell’Europa: le tensioni generate dai modi totalmente divergenti in cui si evolvono le economie che costituiscono l’area dell’euro. In questo momento tali tensioni stanno mettendo gravemente in pericolo l’esistenza di una moneta unica con un’area economica non ottimale, come è stato eccellentemente rilevato oggi dall’onorevole García-Margallo y Marfil.</p>
      <p sl="pt">Il fatto è che l’Unione europea è imperfetta e incompleta. Non stiamo facendo abbastanza per colmare le lacune che affliggono l’economia europea, e ritengo che l’immagine distorta del voler dare la colpa di tutto agli errori dei pigri, dei bugiardi e dei disonesti (paragonati ai virtuosi che invece non hanno problemi) sia una caricatura estremamente pericolosa che va evitata. Dopo tutto, la storia d’Europa ci dimostra che spiegare in maniera semplice problemi complessi non produce mai buoni risultati. è questo l’appello o che vi voglio rivolgere.</p>
    </intervention>
    <intervention id="3-240-000" speaker_id="96977" name="Diogo FEIO" is_mep="True" mode="spoken" role="relatore" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Signor Presidente, sono grato per tutti i contributi offerti alla discussione e vorrei esprimere un ringraziamento molto speciale (perché non l’ho ancora fatto) per il ruolo cruciale svolto in tutto questo dall’onorevole Bowles, presidente della commissione per gli affari economici e monetari.</p>
      <p sl="pt">Mi preme precisare che questo pacchetto sulla governance economica si traduce in una maggiore trasparenza per le istituzioni e in un ruolo più ampio e migliore per il Parlamento. Il pacchetto offre inoltre parte degli strumenti di difesa dell’euro. Chiunque ritenga che non contenga le soluzioni migliori per la crescita deve anche ammettere di non conoscere alcun paese che, con i conti i pubblici in ordine, non riesca a crescere. I paesi che praticano la disciplina di bilancio sono paesi con economie in crescita, e non dobbiamo dimenticarlo. è questo l’esempio che dobbiamo dare. è questo l’esempio che sta seguendo in questo momento il mio paese, giusto per citarne uno.</p>
      <p sl="pt">Vorrei inoltre rivolgere una domanda a tutti i deputati di questo Parlamento: pensate davvero che questa versione del pacchetto sulla governance economica sia peggiore della prima che abbiamo esaminato? Credete davvero che quest’Assemblea non vi abbia apportato alcun miglioramento. Non potete affermarlo, perché non è vero. Il pacchetto sulla governance economica di oggi è migliore della proposta iniziale della Commissione, e lo è grazie ai molti contributi dei parlamentari di quest’Assemblea. Per questo dobbiamo dare ai nostri cittadini una risposta molto chiara. Vogliamo un’economia europea in crescita. Vogliamo la stabilità. Di certo vogliamo la trasparenza. Tuttavia, per realizzare tutti questi obiettivi, dobbiamo dare prova di responsabilità alla votazione di domani, dobbiamo necessariamente votare in maniera responsabile e scegliere con attenzione i nostri partner.</p>
      <p sl="pt">Per quanto mi riguarda, la scelta è molto chiara: voterò per un’Europa migliore e un’economia europea migliore.</p>
    </intervention>
    <intervention id="3-242-000" speaker_id="97137" name="Sylvie GOULARD" is_mep="True" mode="spoken" role="relatore" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, ringrazio tutti della discussione, il Commissario e il ministro Kármán.</p>
      <p sl="fr">In primo luogo, volevo ricordare al ministro che, a mio parere, abbiamo già dimostrato che il metodo comunitario funziona bene. Come ha appena precisato l’onorevole Feio, credo che il testo sia effettivamente migliorato e che il dibattito pubblico dimostri che stiamo facendo il nostro lavoro e che i cittadini possono essere sempre informati di quello che accade a Bruxelles, per usare una loro espressione.</p>
      <p sl="fr">E allora perché siamo ancora qui a discutere della maggioranza qualificata inversa? Vorrei sollevare un punto molto semplice. In questo Parlamento vi sono dei paesi con una popolazione numerosa e che contano più deputati. Al momento di votare, ogni paese ha un voto che corrisponde alle sue dimensioni. Eppure, quale democrazia ha un sistema per cui, quando si tratta di applicare le regole, trattiamo in maniera diversa le persone alle quali si applicano tali norme?</p>
      <p sl="fr">All’atto di applicare le norme che abbiamo concordato insieme, non possiamo cominciare a fare eccezioni. I cittadini si aspettano che le leggi siano uguali per tutti. Anche a livello europeo, tutti gli Stati membri dovrebbero essere soggetti alle medesime condizioni, indipendentemente dalle loro dimensioni.</p>
      <p sl="fr">Di qui la nostra battaglia, che non è di natura ideologica, bensì di interesse generale.</p>
      <p sl="fr">Il mio secondo punto riguarda la simmetria, e mi rivolgo in particolare all’onorevole Ferreira. è una questione importante, fa parte dell’accordo. Non dobbiamo dimenticare che ad alcuni di noi è costata molto e, per arrivare a un accordo soddisfacente, dobbiamo essere più uniti possibile in seno al Parlamento, su tutte le parti dell’accordo. Dobbiamo essere uniti. Come ha osservato il Commissario, credo che tra di noi non ci siano divergenze che non possano essere superate. Lancio pertanto un appello per l’unità. Non possiamo pretendere un aiuto e al contempo piantare in asso gli altri.</p>
      <p sl="fr">Come ultimo punto, vorrei ringraziare in particolare il ministro Kármán per il piccolo aspetto del “rispetta o spiega”. Nel corso delle nostre discussioni le ho chiesto spesso: che cosa significa “rispetta o spiega”? E a chi vanno fornite le spiegazioni? Lei è stato un bravo avvocato, ha convinto il Consiglio, che è pronto a farlo in pubblico e si sta preparando al dialogo economico. Grazie. Chieda loro di fare ancora un piccolo passo: non vogliamo niente di più. è riuscito ad avere un buon ascendente su di loro, sono certa che arriveremo a un risultato.</p>
    </intervention>
    <intervention id="3-243-000" speaker_id="28167" name="Corien WORTMANN-KOOL" is_mep="True" mode="spoken" role="relatore" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signora Presidente, anch’io vorrei ringraziare tutti coloro che hanno partecipato alla discussione e coloro che ci hanno sostenuti con argomentazioni chiare.</p>
      <p sl="nl">Mi preme inoltre ringraziare l’onorevole Bowles, presidente della commissione per gli affari economici e monetari, in quanto la situazione era molto complicata, e di certo sarà grazie a lei se la votazione di domani darà esito positivo.</p>
      <p sl="nl">La discussione odierna è stata di matrice piuttosto ideologica, ed è chiaro che tutti i membri di quest’Assemblea vorrebbero finanze pubbliche sostenibili e disciplina di bilancio, ma la storia ci dimostra che questo traguardo non si raggiunge semplicemente investendo ulteriori risorse.</p>
      <p sl="nl">Abbiamo un pacchetto sul tavolo. Abbiamo raggiunto molti risultati. Il Commissario Rehn ha un elenco di 15 punti e forse alcuni deputati non concordano con i dettagli del pacchetto, ma se si guarda all’alternativa offerta dalla sinistra, lo scenario è di certo peggiore. Spero pertanto che domani gli europarlamentari siano pronti ad affrontare la sfida di questo pacchetto legislativo, importantissimo per il Parlamento, che per la prima volta nella sua storia sta esercitando poteri colegislativi insieme al Consiglio.</p>
      <p sl="nl">Dovremo superare qualche altro ostacolo la prossima settimana, ma speriamo di ottenere un esito positivo dalla votazione di domani. Manca quindi ancora una settimana, e spero che alla fine riusciremo a prendere una decisione in prima lettura in luglio, perché abbiamo già raggiunto il traguardo al 98 per cento.</p>
      <p sl="nl">A nome del Partito Popolare Europeo (Democratico Cristiano), vorrei ribadire quanto affermato dall’onorevole Goulard sulla simmetria e asimmetria. In quest’Assemblea è tutto un dare e avere e ognuno ha le proprie priorità. Tuttavia, tale principio del dare e avere andrebbe applicato, in termini di simmetria, anche nel momento in cui il Parlamento adotterà una posizione su questo pacchetto.</p>
    </intervention>
    <intervention id="3-244-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 23 giugno 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-244-500" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">In un periodo in cui si avvertono pesantemente l’impatto della recessione e la crisi del debito pubblico, ci occorre una governance economica robusta a livello comunitario. Tuttavia, il pacchetto legislativo sulla governance economica, nella sua forma attuale, non contribuirebbe alla ripresa dell’economia comunitaria, bensì creerebbe una situazione caratterizzata da disoccupazione elevata e povertà permanenti.</p>
      <p sl="ro">Ritengo che le proposte del pacchetto non siano sufficientemente ambiziose, in quanto il loro unico scopo è l’austerità e il ridimensionamento dei diritti sociali dei cittadini. Non viene citato alcun elemento che potrebbe sostenere una ripresa economica europea, quali investimenti nelle aree chiave delle infrastrutture, dell’istruzione, della ricerca e dell’innovazione.</p>
      <p sl="ro">Noi possiamo proporre un’alternativa a questo modello di austerità che, come vediamo dall’esempio della Grecia, si sta dimostrando estremamente limitato. L’emissione congiunta di obbligazioni per una parte del debito pubblico europeo ridurrebbe automaticamente il costo dei finanziamenti nell’Unione europea e consentirebbe la ripresa degli investimenti. Sulla falsariga del modello politico del New Deal americano, la soluzione alla crisi economica e finanziaria attuale implicherebbe il ripristino della crescita economica sulla base degli investimenti e la creazione di nuovi posti di lavoro.</p>
    </intervention>
    <intervention id="3-245-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">è importante che l’UE non si limiti a rispondere alla crisi semplicemente eliminando i problemi più acuti, bensì metta anche a punto una riforma più fondamentale della governance economica. Molti punti contenuti nelle relazioni presentate vanno nella giusta direzione, ma al contempo denotano una serie di lacune. Le proposte parlano di sanzioni più severe, di penali per il mancato adempimento delle raccomandazioni e della loro applicazione automatica, per evitare di ricadere nel mercanteggiamento politico. Sono tutte idee condivisibili. Non riesco a scrollarmi di dosso la sensazione che le sanzioni siano studiate su misura per quegli Stati che attualmente versano in condizioni difficili. Sembrano partire dal presupposto che tali paesi siano perfettamente in grado di gestire da soli la situazione e che siano capaci di migliorarla ricorrendo a un approccio “disciplinato”. Invece è un errore. Anche prima della crisi, in Europa si era messa in modo una dinamica per cui gli Stati forti della zona dell’euro avevano consolidato il proprio vantaggio competitivo. Grazie al dumping delle retribuzioni praticato in Germania, solo per citare un esempio, i paesi chiave hanno rafforzato la loro posizione di esportatori, mentre i paesi periferici si sono trasformati in mercati di sbocco non competitivi per i loro prodotti e il loro capitale. Per questi paesi la crisi è stato il colpo di grazia. Non è possibile sfuggire a questa situazione con la sola forza della volontà o decidendo da soli. La questione degli squilibri macroeconomici, in particolare nei paesi in cui circola la moneta unica, può essere risolta solamente mediante una rivalutazione consensuale del modello attuale di sviluppo economico. Non è applicando soltanto i tagli e la disciplina di bilancio che si arriverà a una soluzione, bensì mediante una politica di sviluppo mirato e di sostegno alla competitività della periferia europea.</p>
    </intervention>
    <intervention id="3-245-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Come al solito, col pretesto di risolvere problemi che voi stessi avete causato, ci volete imporre più Europa e volete attribuire maggiori poteri alla Commissione: questa Commissione che è non è che un manipolo di impiegati statali designati senza alcun controllo democratico, ma che si erge a organo censore e aguzzino che sarà dotato della facoltà di imporre sanzioni sugli Stati membri. La vostra pseudogovernance economica va ben oltre la sorveglianza di bilancio. Non è altro che l’imposizione della sorveglianza sui nostri popoli e le nostre nazioni. Si tratta dell’applicazione di una dottrina di sovranità limitata che era tanto cara a quel grande democratico di Brezhnev, solo che al posto dei carri armati noi abbiamo le sanzioni pecuniarie. Non esagero: una di queste relazioni sente la necessità di precisare che, in caso di cambiamento di maggioranza dopo un’elezione, il nuovo governo deve ottenere un’autorizzazione prima di modificare le priorità di bilancio del governo precedente, e anche se la ottiene può apportare solo modifiche marginali. Per quanto riguarda tali priorità, vengono imposte dall’Unione europea: rimborsare i creditori privati, riassicurare i mercati, smantellare la sicurezza sociale e accelerare la liberalizzazione a ogni piè sospinto, in linea con la strategia Europa 2020. Così non correggeremo gli errori, non miglioreremo la gestione pubblica né impediremo un’altra situazione analoga a quella greca: è una democrazia con la pistola puntata.</p>
    </intervention>
    <intervention id="3-246-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La crisi potrebbe fornirci l’occasione di cambiare le nostre norme e le nostre istituzioni, o di crearne di nuove. L’economista Joseph Schumpeter ha parlato di “distruzione creativa”. In questo momento l’UE ha pertanto l’occasione irripetibile di istituire un nuovo meccanismo che dovrebbe portare a una maggiore stabilità macroeconomica, fiscale e monetaria per gli Stati membri nel lungo termine, e contribuire a rafforzarne la competitività. L’esperienza acquisita con l’operazione passata relativa all’unione economica e monetaria ha dimostrato che tali norme devono essere contemplate da una legislazione, e che non possiamo affidarci alla buona volontà dei singoli Stati membri. Per tale ragione, il pacchetto legislativo presentato, che contiene sei proposte per l’istituzione di un quadro di gestione economica migliore, rappresenta un passo nella giusta direzione. Quattro proposte riguardano questioni fiscali, tra cui una riforma del Patto di stabilità e crescita, mentre i due nuovi regolamenti si propongono di individuare e correggere gli squilibri macroeconomici che emergono in seno all’UE e all’area dell’euro. Tuttavia, per attuare efficacemente le nuove norme, è e continuerà ad essere opportuno coinvolgere prima e più da vicino sia i parlamenti nazionali sia il Parlamento europeo nell’intero processo.</p>
      <p sl="cs">Nel complesso, ritengo che il pacchetto legislativo presentato sia una risposta adeguata alla crisi globale e alla situazione economica attuale dell’UE, in quanto tiene conto della legislazione in materia e rispetta la strategia Europa 2020 e altri documenti comunitari strategici, e pertanto ne raccomando l’adozione nella versione modificata.</p>
    </intervention>
    <intervention id="3-247-000" speaker_id="96834" name="Iliana IVANOVA" is_mep="True" mode="written" nationality="Bulgaria" birth_date="14-09-1975" birth_place="Stara Zagora" p_group="Group of the European People's Party (Christian Democrats)" m_state="BG">
      <p sl="bg">La mancanza di strumenti adeguati per la diagnosi precoce delle difficoltà a livello di finanze pubbliche, unita ai meccanismi poco funzionanti del Patto di stabilità e crescita, sono alcune delle cause principali della crisi persistente che stanno attraversando l’area dell’euro e l’UE. Questo pacchetto legislativo ci consente di adottare misure appropriate per correggere gli squilibri prima che esercitino un impatto avverso sulle finanze pubbliche. Tali strumenti consentiranno alla Commissione europea di monitorare in maniera continuativa l’andamento macroeconomico degli Stati membri e, se necessario, verrà condotta un’analisi approfondita delle economie nazionali. Per questo gli indicatori per monitorare l’andamento macroeconomico e le loro soglie non devono essere adottati automaticamente dalla Commissione, bensì devono essere analizzati da una prospettiva economica. Quando viene prodotto il quadro di controllo, è importante che vengano prese in considerazione le diverse posizioni iniziali degli Stati membri e anche le loro caratteristiche macroeconomiche, che sono diverse a seconda che si tratti di paesi dell’area dell’euro o degli altri paesi dell’UE. All’atto di analizzare le soglie degli indicatori, occorre tener conto del processo in corso nei nuovi paesi membri, che stanno cercando di recuperare terreno. è l’unico modo possibile per accertarsi che venga condotta un’analisi appropriata del loro andamento macroeconomico.</p>
    </intervention>
    <intervention id="3-247-500" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">L’integrazione economica dell’Unione europea e in particolare l’euro si ritrovano in una congiuntura in cui non si possono più ignorare le deviazioni palesi dai criteri che erano stati stabiliti per salvaguardare la stabilità economica nell’Unione. Chiedo pertanto un rafforzamento del ruolo della Commissione per quanto riguarda la governance economica dell’UE. In fin dei conti, se determinati paesi membri violano ripetutamente il Patto di stabilità e crescita, vanno istituiti e attuati meccanismi automatici. La crisi economica ha messo a nudo le decisioni economiche e finanziarie irresponsabili di diversi governi, ma sono gli Stati membri coscienziosi che ne stanno pagando lo scotto. La crisi ci ha insegnato una lezione dolorosa, ma comunque preziosa per il futuro. La Commissione dovrebbe essere autorizzata a intervenire senza pregiudizio ogniqualvolta intercetta segnali d’allarme da parte di qualsiasi paese membro, e il Consiglio non dovrebbe schierarsi dalla parte dei colpevoli. La famosa solidarietà è destinata a esaurirsi e, se non assicureremo i malfattori alla giustizia, i cittadini di paesi quali l’Estonia potrebbero perdere la pazienza.</p>
    </intervention>
    <intervention id="3-247-750" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’adozione del pacchetto sulla governance economica dimostra ancora una volta che il progetto europeo è ancora in vita e che è sulla base della conciliazione tra i 27 che gli Stati membri supereranno le loro difficoltà e, al contempo, affronteranno le sfide del futuro. La crisi del debito pubblico sovrano dimostra che i meccanismi attuali di vigilanza e correzione sono inadeguati. Le misure su cui votiamo oggi si propongono di rafforzare gli strumenti che non stanno funzionando, e pertanto è essenziale metterle in pratica. Questo nuovo pacchetto rende finalmente operativo il criterio del debito, sancito nel trattato di Maastricht, che ora verrà effettivamente applicato. L’istituzionalizzazione del semestre europeo, il rafforzamento del dialogo tra le istituzioni europee e gli organi nazionali, il ruolo del Parlamento e della Commissione in tutto il processo di monitoraggio, uniti a una supervisione maggiore e più efficiente, sono tutti modi per conseguire in Europa una crescita intelligente, sostenibile e inclusiva. Devo tuttavia precisare che il successo della politica economica europea deve anche dipendere da altre misure complementari tese a sostenere gli investimenti e la crescita negli Stati membri. L’Europa deve concentrarsi su una strategia comune, ma non deve dimenticare le caratteristiche specifiche di ciascun paese.</p>
    </intervention>
    <intervention id="3-247-812" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Come abbiamo constatato nell’arco dello scorso anno, il cosiddetto Patto di stabilità e crescita, che doveva costituire un deterrente efficace contro le violazioni dei principi macroeconomici dell’area dell’euro da parte degli Stati membri, non ha prodotto risultati eccellenti, per usare un eufemismo. La causa di ciò è stato principalmente il fatto che gli Stati membri ritenevano di poter agire impunemente, visto che le sanzioni previste dal sistema non erano automatiche. Siamo d’accordo con la tipologia di sanzioni a cui sarebbero soggetti i paesi dell’area dell’euro che superassero le soglie ammissibili di disavanzo e debito pubblico. Tuttavia, è altrettanto importante prevedere misure preventive, pertanto noi europarlamentari siamo favorevoli anche all’introduzione di un meccanismo automatico nel braccio preventivo del patto. L’intero processo presuppone inoltre una maggiore trasparenza, che può essere garantita solamente con un più ampio coinvolgimento del Parlamento europeo e dei parlamenti nazionali.</p>
    </intervention>
    <intervention id="3-247-875" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Nel marzo e giugno 2010, il Consiglio europeo ha adottato la strategia Europa 2020, la cui principale priorità consiste nel coordinamento rafforzato delle strategie di politica economica degli Stati membri e, quale obiettivo a lungo termine, una crescita sostenibile ed inclusiva e uno sviluppo sostenibile. Poiché la governance economica equipara il debito pubblico a un disavanzo, dovremmo impegnarci a fondo per garantire che il quadro di bilancio a medio termine che verrà istituito contribuisca a ridurre l’onere a carico delle generazioni future. A tal fine, occorre sfruttare l’esperienza acquisita nel coso del primo decennio di operatività dell’unione economica e monetaria. è necessario e impellente standardizzare gli obblighi derivanti dalle norme e procedure che compongono il quadro di bilancio, al fine di assicurare prestazioni analoghe in termini di protezione fiscale e di combattere l’esclusione sociale.</p>
      <p sl="pl">Alla luce della marcata interdipendenza tra i bilanci degli Stati membri e il bilancio comunitario, le previsioni di bilancio a entrambi i livelli dovrebbero essere contrassegnate dal medesimo grado di trasparenza. Per questo è così importante che tra la Commissione e ogni paese membro venga stipulato un accordo relativo al campo di applicazione delle previsioni e al metodo delle stesse. Una cooperazione del genere consentirebbe di evitare scenari contraddittori di macrobilanci e accrescerebbe la credibilità del ricorso alle previsioni per la pianificazione.</p>
    </intervention>
    <intervention id="3-248-000" speaker_id="39725" name="Iuliu WINKLER" is_mep="True" mode="written" nationality="Romania" birth_date="14-03-1964" birth_place="Hunedoara" m_state="RO">
      <p sl="ro">La crisi economica e le sue ripercussioni ci hanno dimostrato che il futuro dell’Europa deve prendere le mosse da soluzioni europee invece che nazionali. L’individuazione di una soluzione praticabile alla crisi del debito sovrano e l’esigenza di rafforzare l’euro, il ritorno alla crescita sostenibile e la creazione di nuovi posti di lavoro dipendono dall’efficienza del coordinamento tra gli Stati membri e dal rafforzamento del Patto di stabilità e crescita. In pratica, tutto dipende da un’Europa forte, un obiettivo che si ritrova anche nel motto della Presidenza ungherese del Consiglio europeo.</p>
      <p sl="ro">Il pacchetto sulla governance economica europea presente nell’agenda del Parlamento europeo è in grado di creare i meccanismi di cui l’UE necessita per il suo futuro, secondo le modalità immaginate dai suoi ideatori. L’adozione del pacchetto sulla governance economica implica uno stretto coordinamento, disciplina fiscale, vigilanza economica, norme decisionali efficaci, istituzioni europee solide e capaci di sostenere la rinascita dell’UE.</p>
      <p sl="ro">La crisi economica ha cambiato il mondo in maniera irreversibile e sussiste chiaramente una necessità sempre più urgente di un nuovo assetto finanziario per l’UE. Siamo a una svolta. Un qualsiasi segno di indebolimento dell’ambizione degli Stati membri di portare a termine le riforme avviate nell’immediatezza della crisi, un’indulgenza eccessiva, troppe eccezioni alle norme generalmente convenute e un ritorno a una nuova fase di protezionismo interno potrebbero sferrare il colpo di grazia.</p>
    </intervention>
    <intervention id="3-248-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="it">Sono dell’avviso che i governi o i funzionari non siano in grado di gestire l’economia. Al contempo, prendo atto del fatto che dobbiamo andare alla ricerca delle cause dei problemi finanziari della Grecia e di altri Stati dell’UE e individuare un modo per sventare tale pericolo in futuro. Nel frattempo la democrazia è in sospeso, in quanto stiamo limitando il diritto dei cittadini di decidere sul bilancio del loro stesso paese, e di conseguenza sulle priorità della politica nazionale. Ma la solidarietà è praticabile solamente se per tutti vale la regola della governance responsabile. Pertanto siamo di fronte a un bivio. Una strada conduce a un rallentamento dell’integrazione europea, e forse a una rottura. L’altra porta all’armonizzazione tributaria, alla fine dei bilanci nazionali e a un superstato federale. In quest’ultimo caso, tuttavia, si parla anche di un sistema unificato di contributi per la sanità, la previdenza sociale e le pensioni in tutta l’UE. Sono queste argomentazioni, e non le frasi vuote sull’unità, che sottendono al dibattito su un’Europa federale.</p>
    </intervention>
  </section>
  <section id="creitem19" title="19. Combustibile esaurito e residui radioattivi (discussione)">
    <intervention id="3-250-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione sulla relazione (A7-0214/2011) dell’onorevole Jordan Cizelj, a nome della commissione per l’industria, la ricerca e l’energia, sulla proposta di direttiva del Consiglio concernente la gestione del combustibile esaurito e dei residui radioattivi [COM(2010)0618 – C7-0387/2010 – 2010/0306(NLE)].</p>
    </intervention>
    <intervention id="3-251-000" speaker_id="28291" name="Romana JORDAN" is_mep="True" mode="spoken" role="relatore" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signora Presidente, ci occupiamo di una proposta legislativa con cui per la prima volta introdurremo standard europei per la gestione dei residui radioattivi e del combustibile nucleare esaurito. Sono trascorsi due anni da quando abbiamo adottato una direttiva per la sicurezza nucleare e da allora è stata dedicata maggiore attenzione al funzionamento sicuro delle centrali nucleari.</p>
      <p sl="sl">Il Parlamento europeo ha più volte richiesto una direttiva per la gestione dei residui radioattivi e del combustibile nucleare esaurito. Gli eventi di Fukushima hanno dimostrato che avevamo ragione, perché anche il combustibile nucleare esaurito stoccato in una piscina temporanea può comportare un rischio da prevenire con misure appropriate. La commissione per l’industria, la ricerca e l’energia (ITRE) accoglie con grande favore l’idea di una direttiva europea: vogliamo però che sia più rigorosa in alcuni punti. Nella nostra relazione, abbiamo dedicato particolare attenzione agli aspetti tecnologici, alla disponibilità di risorse finanziarie, umane e di organismi di regolamentazione indipendenti, forti e competenti.</p>
      <p sl="sl">Consentitemi di fornirvi alcuni dettagli in più sulle nostre posizioni. Anche le idee migliori, per quanto possano essere auspicabili, non si realizzeranno senza adeguate risorse finanziarie. Nella commissione ITRE abbiamo sostanzialmente rafforzato le esigenze finanziarie: non basta che le risorse siano solo adeguate e disponibili; occorre garantire a livello politico che questi due requisiti vengano implementati, sostenendo quindi una maggiore trasparenza e supervisione delle risorse finanziarie. Stiamo anche introducendo un requisito affinché il denaro venga utilizzato per uno scopo specifico.</p>
      <p sl="sl">Abbiamo inoltre confermato l’attuazione del principio “chi inquina paga”, che io ritengo una delle richieste fondamentali del Parlamento europeo. Abbiamo anche risposto alle preoccupazioni dei cittadini in merito alla sicurezza dello smaltimento del combustibile nucleare e sostenuto il principio della reversibilità, stabilendo che il combustibile nucleare deve essere controllato. Ad ogni modo, per ragioni tecniche o in caso di nuove soluzioni tecnologiche, tale combustibile può essere recuperato, trasformato o riciclato e riutilizzato.</p>
      <p sl="sl">Abbiamo notevolmente inasprito i requisiti di trasparenza e definito i dettagli relativi alla partecipazione pubblica, alle informazioni da fornire ai cittadini e alle modalità di comunicazione e di partecipazione ai processi decisionali, facendo specifico riferimento alla Convenzione di Århus. In sede di commissione abbiamo sostenuto la cooperazione regionale e abbiamo aggiunto una serie di requisiti che questa cooperazione deve soddisfare affinché non si trasformi in una semplice scusa per ritardare le decisioni.</p>
      <p sl="sl">Abbiamo prestato particolare attenzione alla tutela dei lavoratori coinvolti nel trattamento del combustibile nucleare esaurito e dei rifiuti radioattivi, al rispetto del principio del livello più basso ragionevolmente conseguibile (ALARA) stabilito nella pratica, alla necessità di istruzione, di formazione, nonché di sviluppo delle competenze scientifiche e tecnologiche.</p>
      <p sl="sl">In particolare, desidero sottolineare la nostra posizione in materia di esportazione di rifiuti radioattivi. Oserei dire che non un singolo membro della commissione è a favore dello “scaricabarile”; siamo contrari a una gestione irresponsabile e vogliamo che i rifiuti radioattivi vengano smaltiti in modo sicuro. Sappiamo, d’altra parte, che ci sono delle eccezioni che consentono l’esportazione. Abbiamo quindi appoggiato l’emendamento che consente le esportazioni verso i paesi che operano nel rispetto degli stessi standard che saranno introdotti nell’UE con questa direttiva; non sarà, per esempio, possibile esportare rifiuti radioattivi in paesi che non dispongano di impianti di stoccaggio finale. Abbiamo presentato anche un emendamento in cui chiediamo che la Commissione europea, una volta completati i riesami inter pares , proceda a una rivalutazione del concetto di residui radioattivi e di combustibile nucleare esaurito. Particolare enfasi deve essere posta sul principio di reversibilità e sugli obblighi di esportazione.</p>
      <p sl="sl">Onorevoli colleghi, il Parlamento europeo svolge solo un ruolo consultivo ai sensi del trattato Euratom. Abbiamo lavorato duramente e mi piace pensare che questo nostro impegno non sarà inutile. Mi attendo quindi che la Commissione europea e il Consiglio rispettino le nostre posizioni e chiedo che, nel corso di questa discussione, sosteniate le posizioni adottate dalla commissione ITRE.</p>
    </intervention>
    <intervention id="3-252-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione . − Signora Presidente, onorevoli deputati, oggi discutiamo di una proposta della Commissione su un argomento che riguarda l’Europa e che per la seconda volta è all’ordine del giorno in Parlamento. La proposta iniziale della Commissione non è stata adottata nel 2003 e nel 2004. Riteniamo ragionevole e consigliabile applicare a livello europeo i più elevati standard di sicurezza per l’utilizzo dell’energia nucleare, a prescindere dalle sue finalità, e per la gestione dei residui nucleari.</p>
      <p sl="de">Desidero ringraziare l’onorevole Jordan Cizelj, per la sua relazione esaustiva e per il lavoro svolto nelle ultime settimane, nonché i relatori ombra della commissione ITRE e delle altre commissioni. I miei funzionari mi dicono che è stata presentata una relazione molto concreta e competente. Siamo lieti che il testo appoggi gli aspetti essenziali della proposta della Commissione, destinata a divenire un importante elemento nello sviluppo di un sistema europeo giuridico e normativo completo in materia di sicurezza al più alto livello possibile.</p>
      <p sl="de">Sono lieto che concordiate con il concetto di quadro giuridico europeo e che sosteniate le nostre proposte sulla responsabilità dei programmi nazionali, sui chiari requisiti di lavoro, di tempo e finanziari, sull’informazione nonché sul pieno coinvolgimento dei cittadini nella fase iniziale di ciascun processo di attuazione nazionale.</p>
      <p sl="de">Intendiamo collaborare per garantire che vi sia una prova precisa e affidabile dei percorsi di gestione dei residui e della loro sicurezza, considerando in particolare che i periodi di stoccaggio saranno molto lunghi.</p>
      <p sl="de">Molte delle proposte elaborate si basano su fonti ben aggiornate e sostengono e rafforzano l’approccio della Commissione.</p>
      <p sl="de">Desidero aggiungere alcune osservazioni su quattro settori specifici.</p>
      <p sl="de">In primo luogo, il principio di base è che non intendiamo regolamentare ogni singolo dettaglio del fondamentale concetto di sussidiarietà. La posizione di partenza di tutti gli Stati membri è diversa e intendiamo istituire un quadro giuridico europeo. I punti essenziali per la sicurezza e per gli standard sono inclusi nel progetto di documento. Abbiamo lasciato, per esempio, un margine di manovra in merito al tipo di partecipazione pubblica dei cittadini, all’istruzione e alla formazione dei lavoratori e dei dirigenti e ai dettagli dei modelli finanziari (non per la qualità del finanziamento) e stiamo deliberatamente lasciando aperta la regolamentazione degli impianti di stoccaggio finale costruiti e/o gestiti congiuntamente da diversi Stati membri. Qualora in seguito vi sia bisogno di essere più specifici, siamo in grado di formulare raccomandazioni in questo settore.</p>
      <p sl="de">Sono sicuro che questa proposta non sarà l’ultima nei prossimi venti anni. Credo sarà necessario apportare modifiche o integrazioni al contenuto della proposta nel corso del processo di attuazione nei prossimi 2-5 anni. per questo la Commissione sta esplicitamente offrendo a tutti voi l’opportunità di rivedere la direttiva al momento opportuno, in modo che possiamo imparare dalle nostre esperienze e migliorarla ulteriormente.</p>
      <p sl="de">In secondo luogo, considerando la questione della reversibilità degli elementi di combustibile immagazzinati e dei residui, il principio è che ogni deposito deve essere adatto e sicuro per lo stoccaggio permanente finale, tanto da un punto di vista geologico e tecnico quanto per quanto concerne la sua costruzione. Siamo tuttavia consapevoli che si registreranno sviluppi nel campo della ricerca e della scienza. Al momento, ci si attende che nel prossimo futuro, nel corso dei prossimi decenni, gli sviluppi della scienza nella prossima generazione, o in quella successiva, ci permetteranno di riciclare o conservare i residui in modo più efficace di quanto sia possibile oggi. Riteniamo quindi che le opzioni della reversibilità e, nel frattempo, dell’accesso costante e della sicurezza rivestano pari importanza e intendiamo integrarle nella legislazione nazionale e renderle in modo più chiaro nel preambolo.</p>
      <p sl="de">In terzo luogo, appoggiamo nello specifico il punto di vista della relatrice sull’importanza di disporre di finanziamenti adeguati per i programmi nazionali di gestione dei residui. Per questo, la proposta della Commissione include importanti requisiti in materia di finanziamento, che mirano a garantire di non imporre oneri eccessivi a carico delle future generazioni. Vogliamo garantire che vengano resi disponibili finanziamenti adeguati al momento giusto e in conformità con il principio “chi inquina paga”, che i programmi nazionali includano previsioni dei costi dettagliate e affidabili e che i lavoratori e i cittadini ricevano informazioni su tutte le questioni relative alla gestione dei residui. È importante inoltre che i finanziamenti siano trasparenti.</p>
      <p sl="de">Siamo a favore delle proposte che prevedono che i finanziamenti per la gestione dei residui siano garantiti per periodi adeguati. Presenteremo le proposte al Consiglio a vostro nome.</p>
      <p sl="de">Il mio ultimo punto riguarda le esportazioni. Il principio di base della nostra proposta è che ogni Stato membro, indipendentemente dall’eventuale numero di centrali nucleari sul territorio e dal volume di rifiuti trattati abitualmente (poiché ogni Stato membro, anche se non dispone di centrali elettriche, ha residui nucleari provenienti da dispositivi medici e dalla ricerca industriale), debba assumersi la responsabilità dei propri compiti e stipulare accordi bilaterali per sviluppare soluzioni con altri Stati membri. In linea di principio, le esportazioni verso paesi terzi non vanno nell’interesse dell’Europa.</p>
      <p sl="de">Negli anni Settanta e Ottanta la Germania, mio paese d’origine, ha esportato grandi quantità di rifiuti tossici per lo stoccaggio nell’ex Repubblica democratica tedesca e nell’Europa dell’Est in cambio di strutture che non soddisfacevano neanche lontanamente gli standard del tempo e che non offrivano la migliore protezione possibile per l’ambiente e la popolazione. Anche questo rappresenta un problema e quindi, in Commissione, siamo disposti ad adottare ogni possibile soluzione restrittiva, compresi i divieti e le restrizioni alle esportazioni. Vogliamo invitare il Parlamento a non sostenere l’apertura di quest’area, ma ad appoggiare una soluzione restrittiva. In questo modo ci sarà più facile, alla fine della procedura, garantire che il Consiglio non alleggerisca le restrizioni alle esportazioni.</p>
      <p sl="de">Desidero ringraziarvi per il vostro sostegno costruttivo di oggi. Sono sicuro che tra pochi anni discuteremo nuovamente questo tema in Parlamento con l’obiettivo di ampliare e migliorare questa prima direttiva.</p>
    </intervention>
    <intervention id="3-253-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">relatore per parere della commissione per l’occupazione e gli affari sociali . − Signora Presidente, speriamo che, quando sarà il momento, potremo rivedere questa direttiva su una base giuridica diversa.</p>
      <p sl="en">La nostra commissione ritiene che la base giuridica dovrebbe essere l’articolo 153 del trattato: questo tema, infatti, riguarda direttamente la sanità e la sicurezza. Abbiamo sottolineato l’importanza di informare i lavoratori le informazioni e di avere con loro una consultazione reale in merito alla sicurezza e alla relativa valutazione, non solo per quanto riguarda i siti che trattano il combustibile esaurito e i residui radioattivi, ma anche sulle modalità di trasporto e sulla necessità di un rigoroso ed efficiente regime di controllo con sanzioni efficaci, dissuasive e proporzionate.</p>
      <p sl="en">Desideriamo che tutti i titolari di licenze garantiscano una formazione completa e continua a tutti i soggetti coinvolti nel trattamento di queste sostanze, compresi i subappaltatori (anello potenzialmente debole nella catena della sicurezza), i lavoratori occasionali e quanti operano sul sito, indipendentemente dalle loro mansioni. A nostro parere, inoltre, non esiste una chiara distinzione tra rifiuti civili e militari, dato che attualmente anche i civili possono maneggiare residui militari.</p>
    </intervention>
    <intervention id="3-254-000" speaker_id="96715" name="Pavel POC" is_mep="True" mode="spoken" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">relatore per parere della commissione per l’ambiente, la sanità pubblica e la sicurezza alimentare. − Signora Presidente, vorrei porgere le mie più sincere congratulazioni alla relatrice per l’esito del suo lavoro. In qualità di relatore per parere della commissione per l’ambiente, la sanità pubblica e la sicurezza alimentare, ho avuto modo di verificare in prima persona come, in una sola notte, la proposta tecnica sia diventata un argomento altamente politico; desidero quindi ringraziare anche tutti i miei i colleghi che sono riusciti a mantenere un approccio obiettivo, nonostante le pressioni seguite al disastro in Giappone. In particolare, vorrei ringraziare i relatori ombra della commissione per l’ambiente, la sanità pubblica e la sicurezza alimentare per aver contribuito a garantire che il parere della commissione fosse di così elevata qualità.</p>
      <p sl="cs">La direttiva stabilisce un quadro normativo comunitario sulla gestione del combustibile esaurito e dei residui radioattivi e costituisce parte integrante della legislazione europea per un sicuro utilizzo dell’energia nucleare negli Stati membri che la includono nel proprio mix energetico. Tra le altre cose, apprezzo molto la richiesta che gli Stati membri garantiscano finanziamenti sufficienti per le spese collegate alla gestione del combustibile esaurito. Io stesso ho visitato diversi impianti di stoccaggio dei residui radioattivi e credo fermamente che una carenza di finanziamenti potrebbe determinare una sempre minore sicurezza, conseguenza che dobbiamo evitare in Europa.</p>
    </intervention>
    <intervention id="3-255-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">a nome del gruppo S&amp;D. – Signora Presidente, il gruppo dell’Alleanza progressista di Socialisti e Democratici al Parlamento europeo accoglie con favore la presente relazione in quanto è il risultato di lunghi dibattiti, consultazioni e negoziati e domani noi la sosterremo all’unanimità. Per 60 anni abbiamo impiegato la tecnologia nucleare per la produzione di energia, per la fabbricazione di prodotti farmaceutici e per l’alimentazione di sottomarini e navi rompighiaccio. Nel corso degli ultimi 60 anni non siamo però riusciti a trovare soluzioni efficaci per la gestione e lo stoccaggio a lungo termine dei residui pericolosi. Sosteniamo questa direttiva, anche se non concordiamo su ogni punto, perché riduce gli ostacoli politici e stabilisce le condizioni e l’indipendenza finanziarie necessarie. Anche se abbiamo opinioni diverse circa la produzione di energia, siamo tutti d’accordo che, in base al principio “chi inquina paga”, i rifiuti prodotti all’interno dell’UE vadano conservati al suo interno, anche se il ritrattamento ha luogo in un paese terzo. Sosteniamo l’iniziativa di ridurre al minimo gli sprechi, e di mettere in atto un ulteriore riciclaggio, qualora i risultati di ricerca e sviluppo lo rendano possibile, perché per noi il principio di reversibilità è molto importante.</p>
      <p sl="hu">Riteniamo inoltre fondamentale tenere in debita considerazione e garantire il fattore umano, al quale la sicurezza dei lavoratori è strettamente collegata e che deve rappresentare una priorità durante lo stoccaggio dei residui. Non dobbiamo però dimenticare che l’attuale base giuridica non offre sufficienti soluzioni europee, perché non abbiamo diritti di codecisione ed è per questo necessario trovare in futuro una nuova base giuridica. Infine, l’Europa deve essere all’avanguardia sia per quanto riguarda i regolamenti sia per la costruzione di impianti di stoccaggio. Solo così possiamo offrire un esempio al resto del mondo.</p>
    </intervention>
    <intervention id="3-256-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . Signora Presidente, i rifiuti nucleari sono un problema che dobbiamo affrontare. Anche se tutti i reattori nucleari venissero chiusi domani, avremmo ancora in eredità i residui di mezzo secolo di produzione nucleare e di una serie di altre attività. Non possiamo semplicemente sperare che spariscano, ma dobbiamo gestirli nel modo più responsabile possibile e questo significa assicurarsi che i rifiuti radioattivi rimangano sotto il controllo e la verifica dell’UE.</p>
      <p sl="en">Una volta che i rifiuti nucleari oltrepassano i confini europei, non possiamo più garantirne le modalità di gestione. Per questo il gruppo ALDE sostiene con forza la posizione del Commissario e insiste nel mantenere lo status quo. Occorre proibire l’esportazione di rifiuti radioattivi verso paesi terzi.</p>
      <p sl="en">Un problema particolare dei residui nucleari è rappresentato dalla rapidità con cui aumenta il rischio ad essi collegato. Diecimila anni fa vivevamo nelle caverne; come possiamo conoscere che ne sarà della società umana e del pianeta Terra fra diecimila anni?</p>
      <p sl="en">Per questo motivo oggi dobbiamo prendere decisioni a prova di futuro. Al momento, lo stoccaggio geologico delle scorie nucleari può in termini generali sembrare l’opzione meno dannosa, ma i progressi della scienza potrebbero sovvertire radicalmente questa conclusione. Accolgo quindi con favore le osservazioni del Commissario in merito e credo quindi che includere la clausola di revisione di questa direttiva sia segno di buon senso.</p>
      <p sl="en">Vorrei infine sottolineare, come già fatto da numerosi colleghi, quanto sia assurdo che il Parlamento europeo abbia solamente un ruolo consultivo, senza alcuna reale influenza su questa direttiva da cui dipende la sicurezza di tante generazioni future.</p>
    </intervention>
    <intervention id="3-257-000" speaker_id="96713" name="Evžen TOŠENOVSKÝ" is_mep="True" mode="spoken" nationality="Czechia" birth_date="26-02-1956" birth_place="Ostrava" m_state="CZ">
      <p sl="cs">a nome del gruppo ECR. – Signora Presidente, in qualità di relatore ombra per il gruppo dei Conservatori e Riformisti europei, mi congratulo per la relazione dell’onorevole Jordan Cizelj, presentata in un momento nel quale la discussione è molto complessa e quasi isterica a seguito del disastro naturale in Giappone e del conseguente impatto conseguente sulle centrali nucleari.</p>
      <p sl="cs">Dopo molte discussioni, siamo riusciti a mantenere un approccio razionale in merito alla nostra gestione dei rifiuti radioattivi. Non serve sottolineare che dobbiamo impegnarci per garantire la massima sicurezza nella gestione di questi rifiuti e la relazione sottolinea il dovere di informare e di essere trasparenti in merito a attività, al fine di aumentare la fiducia dei cittadini. Tutte le attività devono essere sottoposte a severi controlli in conformità con gli standard internazionali, che devono essere rispettati anche nello stoccaggio tanto nei depositi temporanei quanto in quelli a lungo termine. Si tratta di attività estremamente costose, con strutture che opereranno per decenni se non per secoli; nei prossimi decenni sarà quindi necessario valutare ulteriori sviluppi tecnologici. La tecnologia di contenimento deve avere una certa flessibilità futura. A mio parere, non è saggio tentare lo stoccaggio assoluto delle scorie nucleari in depositi permanenti.</p>
    </intervention>
    <intervention id="3-258-000" speaker_id="102887" name="Béla KOVÁCS" is_mep="True" mode="spoken" nationality="Hungary" birth_date="25-02-1960" birth_place="Budapest" p_group="Non" m_state="HU">
      <p sl="hu">Signora Presidente, mentre l’Unione europea cerca una soluzione per lo stoccaggio e lo smaltimento dei cosiddetti combustibili esauriti, negli Stati Uniti e in Russia questi sono considerati una fonte di energia valida dal punto di vista economico. Oggi il combustibile esaurito prodotto dalle centrali nucleari può essere facilmente utilizzato come combustibile nei reattori a sali fusi di quarta generazione. L’applicazione della metodo di accelerazione dei protoni con un bersaglio al piombo-bismuto apre possibilità ancora maggiori. Fondamentalmente gli isotopi radioattivi a vita lunga e ad alta radioattività prodotti dagli impianti nucleari non sono pericolosi: potrebbero essere trasmutati in isotopi a vita breve e a bassa radioattività, permettendo di trasformare l’impianto in una centrale per la produzione di energia elettrica. Un ulteriore vantaggio è la possibilità di alimentare questi reattori con il torio e il nostro stock di questo materiale è dieci volte superiore alle scorte di uranio. Questi reattori sono alimentati da una frazione della massa critica di materiale fissile: significa che è impossibile che si verifichi una reazione nucleare a catena spontanea. Se non iniziamo a introdurre e ad applicare immediatamente la nuova tecnologia, ci ritroveremo ancora una volta in ritardo nella ricerca, nello sviluppo e nell’economia.</p>
    </intervention>
    <intervention id="3-259-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signora Presidente, mi congratulo con la relatrice per l’eccellente lavoro svolto. Il quadro proposto punta a garantire che gli Stati membri stabiliscano un quadro normativo ed elaborino programmi nazionali per una gestione più responsabile dei residui radioattivi.</p>
      <p sl="pt">È importante che il processo decisionale sia ben chiaro nei programmi nazionali: si deve basare su una chiara distribuzione dei compiti e delle responsabilità tra i diversi soggetti coinvolti. La supervisione, il controllo e l’informazione rappresentano il nucleo fondamentale di una gestione trasparente. La partecipazione dei cittadini promuove il loro consenso e coinvolgimento, con la conseguente legittimazione sociale delle strategie di gestione dei residui radioattivi. È essenziale che il pubblico venga informato dei potenziali rischi in tutti i settori legati all’energia nucleare e alle nuove tecnologie.</p>
      <p sl="pt">Per ottenere il consenso pubblico sono necessarie informazioni, conoscenze e un alto grado di trasparenza. Devo anche sottolineare l’importante ruolo svolto dalla cooperazione internazionale, dai programmi congiunti di ricerca e di sviluppo per la diffusione e lo scambio delle migliori prassi in questo campo.</p>
    </intervention>
    <intervention id="3-260-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signora Presidente, la discussione sull’energia nucleare spesso ci vede discordi: chi è a favore o contro, chi vuole una rapida disattivazione e una graduale eliminazione oppure assolutamente nessuno smantellamento Quando però si tratta di sicurezza nucleare, la posizione iniziale di tutti è molto diversa. In questo caso, siamo concordi nel desiderare il massimo livello possibile di sicurezza e questo naturalmente vale anche per la responsabilità dei residui, a prescindere da quanto tempo noi (e molte, molte generazioni dopo di noi) continueremo a utilizzare l’energia nucleare. I rifiuti devono essere trattati nel modo migliore possibile e occorre strutturare la direttiva europea affinché soddisfi realmente questo obiettivo. Una questione particolarmente importante riguarda l’esportazione dei residui nucleari di cui molti oratori hanno già parlato. Gli Stati membri devono poter continuare a concludere accordi tra loro in merito, ma non dobbiamo esportarli al di fuori dell’UE: questo è un imperativo morale che dobbiamo rispettare.</p>
    </intervention>
    <intervention id="3-261-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, signor Commissario, qualunque paese non abbia il controllo sul trattamento dei propri residui non deve poter utilizzare la tecnologia che li ha prodotti. Nessun paese deve diventare la pattumiera altro degli altri e per questo dobbiamo sostenere la posizione della Commissione che vieta l’esportazione dei rifiuti ed essere molto severi su tutti i possibili accordi bilaterali.</p>
      <p sl="fr">In secondo luogo, la questione dei residui nucleari dovrebbe essere disciplinata dal diritto comune, ma con norme più severe. La definizione che ci è stata sottoposta è inferiore allo standard minimo e, in realtà, non definisce di fatto i rifiuti: infatti, da una logica conclusione, non ci saranno più residui nucleari perché saremo sempre in grado di pensare a una nuova soluzione tecnologica. Trovo che questo sia irresponsabile.</p>
      <p sl="fr">I costi di eliminazione e di smaltimento dei residui devono essere adeguatamente incorporati nel prezzo dell’energia nucleare, cosa che purtroppo attualmente non avviene. Non possiamo cercare di applicare il principio “chi inquina paga” senza essere estremamente rigorosi e responsabili nel nostro controllo dei prezzi.</p>
    </intervention>
    <intervention id="3-262-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, i recenti avvenimenti in Giappone ci hanno sicuramente ricordato i potenziali problemi connessi all’utilizzo dell’energia nucleare e allo smaltimento del combustibile esaurito. In un mondo minacciato dalla scarsità di energia, dobbiamo mantenere comunque un atteggiamento aperto.</p>
      <p sl="en">Dobbiamo incoraggiare tutte le forme di produzione di energia, dalle fonti rinnovabili alle energie sostenibili agli investimenti per la sicurezza degli impianti nucleari. Quando si tratta di energia nucleare, la sicurezza e la trasparenza delle procedure sono due questioni fondamentali da monitorare costantemente. La risposta non è necessariamente la chiusura degli impianti, come propone la Germania, ma garantire invece che vengano seguiti programmi di sicurezza più severi in relazione a questa forma di energia e ai residui che essa produce.</p>
      <p sl="en">L’energia nucleare rappresenta un grande potenziale per l’Europa, ma dobbiamo essere realistici. Cerchiamo di essere proattivi nel far funzionare a nostro favore l’energia nucleare, ora e in futuro, e lavoriamo con questa relazione.</p>
    </intervention>
    <intervention id="3-263-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, in primo luogo, desidero congratularmi con il Commissario Oettinger: è il terzo Commissario responsabile per l’ambito della sicurezza nucleare, dei residui e dello smantellamento. Il Parlamento ha sempre sostenuto la Commissione e ha sempre chiesto all’autorità competente azioni a livello europeo. Purtroppo, il gruppo di lavoro sul nucleare del Consiglio non credeva che questi fossero i problemi che sarebbero stati inseriti all’ordine del giorno.</p>
      <p sl="de">Sono orgoglioso del fatto che stiamo lentamente riuscendo a condurre una discussione seria su questi temi e che il Consiglio si stia realmente impegnando per sottolineare il valore aggiunto europeo nel rispetto del principio di sussidiarietà. Ritengo si tratti di raggiungere gli obiettivi alla nostra portata in questo settore altamente sensibile nell’ottavo programma quadro di ricerca. Ecco perché l’aspetto scientifico, i futuri risultati che ci attendiamo dall’armonizzazione e il riconoscimento reciproco sono particolarmente importanti.</p>
      <p sl="de">Dovremmo anche riflettere sui temi che vogliamo affrontare nell’immediato futuro. Ricordo bene che una volta il Commissario de Palacio disse che la questione sarebbe stata messa all’ordine del giorno solo dopo il prossimo disastro nucleare: purtroppo, aveva ragione. È tardi per darle ragione, ma è giunto il momento di riflettere sulle misure da attuare a livello europeo. E anche questo non basta: l’Europa deve svolgere un ruolo di primo piano, soprattutto in ambito internazionale. Dovremmo definire gli standard per il settore insieme con l’Agenzia internazionale dell’energia atomica (AIEA). Abbiamo bisogno di standard che garantiscano il massimo livello possibile di sicurezza e che, in ultima analisi, ci offrano l’opportunità di evitare, per quanto possibile, rischi per la popolazione. Commissario Oettinger, desidero congratularmi con lei. L’approccio scelto è quello giusto e possiamo essere certi che il Parlamento e la Commissione otterranno un grande risultato.</p>
    </intervention>
    <intervention id="3-264-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, in primo luogo, concordo pienamente con il Commissario Oettinger in merito al divieto di esportazione. Sembra esserci un ampio consenso su questo tema e spero che saremo concordi anche nella votazione di domani e potremo così sostenere la Commissione. È molto ragionevole che la Commissione e il Parlamento europeo adottino un approccio comune sulla questione.</p>
      <p sl="de">In secondo luogo, per quanto riguarda la partecipazione pubblica, lei, Commissario Oettinger, sostiene che non abbiamo bisogno di regolamenti dettagliati in questo settore. In linea di principio, ha ragione, ma abbiamo comunque bisogno della partecipazione dei cittadini a livello transnazionale. Esistono impianti di stoccaggio molto ai confini e non possiamo limitarci a indicare la frontiera, sostenendo che la questione non riguarda anche gli altri cittadini. Serviranno probabilmente regole comuni, altrimenti potrebbero verificarsi delle controversie, oppure le persone potrebbero venire escluse sostenendo che la questione non li riguarda perché sono cittadini di un altro Stato. Siamo tutti cittadini europei. Dato che alcuni paesi ospitano questi siti di stoccaggio in prossimità dei loro confini, è importante stabilire alcuni principi e che la Commissione proponga alcune norme fondamentali, in modo che la partecipazione pubblica venga tenuta in seria considerazione e sia basata su regole comuni.</p>
    </intervention>
    <intervention id="3-265-000" speaker_id="38601" name="Vladimir URUTCHEV" is_mep="True" mode="spoken" nationality="Bulgaria" birth_date="01-10-1954" birth_place="Bukovo" p_group="Group of the European People's Party (Christian Democrats)" m_state="BG">
      <p sl="bg">Signora Presidente, desidero innanzi tutto ringraziare l’onorevole Jordan Cizelj per l’eccellente relazione che mi auguro ci permetterà di procedere all’adozione della successiva direttiva sui residui radioattivi e il combustibile nucleare esaurito.</p>
      <p sl="bg">L’Europa ha sicuramente bisogno di norme e di un quadro giuridico che stabiliscano i requisiti obbligatori a garanzia del massimo livello di sicurezza che noi e i cittadini europei tanto desideriamo. Limitare però questa sicurezza alla sola Europa non rappresenta un grande risultato; se vengono intraprese attività legate all’energia nucleare in prossimità delle frontiere europee e secondo norme e standard inferiori alle nostre, questo rappresenta un motivo di preoccupazione per noi e per i cittadini europei. Gli incidenti nucleari, infatti, non rispettano i confini geografici.</p>
      <p sl="bg">Come possiamo estendere ad altri paesi l’applicazione degli elevati standard europei? L’unico mezzo veramente concreto per farlo è attraverso la cooperazione e l’attuazione di progetti comuni. Per questo ritengo fondamentale attuare il primo emendamento presentato dalla commissione ITRE, che prevede la possibilità di esportare il combustibile esaurito e i residui radioattivi in paesi terzi, a condizione che applichino standard tanto elevati quanto i nostri. Negando agli Stati membri questa concreta opportunità, li priviamo dei mezzi più efficaci per diffondere i nostri elevati requisiti: mi riferisco con questo alla collaborazione e ai progetti comuni di trattamento dei residui radioattivi. Mettiamo da parte i dubbi morali sul fatto che l’industria nucleare europea approfitti di questa occasione per sbarazzarsi di rifiuti scomodi a spese di altri paesi. Questo non accadrà. Esorto vivamente la Commissione ad assumere un atteggiamento più costruttivo su questo argomento.</p>
    </intervention>
    <intervention id="3-266-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signora Presidente, signor Commissario, lei ha parlato di tre aspetti che ritengo potranno contare sul sostegno di una larga maggioranza in questo Parlamento. Ha parlato di sostegno al divieto di esportazione: riceverà comunque il sostegno di molti di noi dato che riguarda i nostri residui. Dobbiamo occuparci della questione in prima persona e non esportare i residui in paesi esterni all’UE.</p>
      <p sl="nl">Lei chiede trasparenza. Nessuno è contro la trasparenza. Sembra un’ottima idea, soprattutto considerando che il tema dell’energia nucleare e dei residui radioattivi preoccupa così tante persone.</p>
      <p sl="nl">Lei ha parlato anche della reversibilità della soluzione finale per lo stoccaggio sotterraneo, sostenendo che non si tratta di una soluzione permanente, ma avremo sempre accesso ai residui. Sono d’accordo e a tale proposito lei ha il mio appoggio incondizionato.</p>
      <p sl="nl">Mi preoccupa, però, lo stoccaggio sotterraneo. È sicuro che questo sia davvero il metodo più sicuro? A mio avviso, non è così e nessun altro lo impiega. In alcuni paesi, il territorio non è propriamente adatto allo stoccaggio dei rifiuti radioattivi, per cui dobbiamo trovare un’alternativa realistica per la gestione dei residui che preveda un altro luogo sicuro per lo stoccaggio in superficie.</p>
    </intervention>
    <intervention id="3-267-000" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Signora Presidente, signor Commissario, onorevoli colleghi, ogni Stato membro produce residui radioattivi e per questo non dobbiamo solamente occuparci del combustibile esaurito delle centrali elettriche ai fini della tutela dell’ambiente e della salute dei cittadini, ma anche garantire una gestione sicura ed efficiente dei residui radioattivi in generale. Questo è di per sé sufficiente a rendere appropriata la discussione del problema, qui oggi al Parlamento europeo.</p>
      <p sl="hu">Sono d’accordo che l’utilizzo dell’energia nucleare rientra nelle competenze della sovranità nazionale. Rimane comunque giustificata la definizione di principi fondamentali dell’UE legati alla normativa nazionale in materia di gestione nazionale dei rifiuti; in mancanza di tali principi e in conseguenza a normative divergenti, è nell’interesse degli attori del mercato gestire i propri residui radioattivi in paesi con disposizioni più permissive. Per questo sembra promettente l’iniziativa di portare gli Stati membri ad istituire programmi vincolanti di gestione dei rifiuti, ma un requisito necessario a questo scopo è l’istituzione di autorità competenti che controllino in modo rigoroso le attività di gestione dei residui nucleari e, se necessario, sanzionino le violazioni in modo appropriato. I programmi nazionali devono sottolineare le competenze di tali autorità e le responsabilità degli attori del mercato.</p>
      <p sl="hu">Vorrei concludere con un’ultima osservazione: la completa gestione del combustibile esaurito e dei rifiuti radioattivi è un’attività molto costosa e questo significa che i programmi nazionali sono inutili se non si risolvono prima le questioni legate ai finanziamenti. Accantonare le risorse finanziarie necessarie per la gestione dei rifiuti nucleari già durante la loro produzione è un importante principio di base e concordo con il principio che chi produce i rifiuti deve sostenere anche i costi legati alla loro gestione. Questo costituirà un incentivo adeguato affinché gli attori del mercato riducano le quantità di residui radioattivi e li gestiscano in maniera efficiente.</p>
    </intervention>
    <intervention id="3-268-000" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, il disastro di Fukushima rilancia il tema della sicurezza nucleare. È necessario affrontare e risolvere il problema dei rifiuti radioattivi.</p>
      <p sl="it">Per ragioni di brevità due sono le questioni che io considero prioritarie. La prima è il divieto di trasferimento delle scorie. Ogni Stato deve poter assolvere ai propri compiti e, soprattutto, è giusto il principio che chi inquina paga. La seconda questione riguarda il tema della sicurezza, soprattutto il tema della sicurezza e della salute dei lavoratori. Questo è un punto che considero molto importante e c’è bisogno di dare fiducia. C’è bisogno di dare fiducia ai cittadini prevedendo su questa materia massima trasparenza e soprattutto – dico soprattutto – massima sicurezza.</p>
    </intervention>
    <intervention id="3-269-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signora Presidente, la direttiva stabilisce il quadro giuridico per la gestione responsabile del combustibile nucleare esaurito e dei residui radioattivi, aspetto indispensabile in termini di regolamentazione.</p>
      <p sl="ro">Al momento l’UE sta contribuendo finanziariamente alla disattivazione di tre centrali sul proprio territorio. La Germania ha già annunciato l’intenzione di terminare l’attività di una serie di centrali; nel prossimo futuro, anche in altri Stati membri alcune centrali dovranno essere disattivate in quanto stanno raggiungendo la fine della loro vita operativa. L’approccio della direttiva a livello nazionale porterà alla creazione di discariche radioattive in tutta l’Unione europea, con il conseguente spreco di risorse e generando preoccupazioni nei cittadini. Questo è quanto sta accadendo attualmente in Romania, anche nella regione da cui provengo, in relazione alla discarica di materiale radioattivo della centrale di Kozloduy.</p>
      <p sl="ro">è necessario un vero approccio europeo a lungo termine che si traduca nell’utilizzo di una tecnologia condivisa e nel risparmio di risorse e meccanismi di finanziamento europei. Adottare un approccio globale e fornire informazioni rilevanti consentirà ai cittadini europei di acquisire fiducia e tranquillità.</p>
    </intervention>
    <intervention id="3-270-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signora Presidente, la questione del combustibile esaurito e dei residui radioattivi è importante e urgente, che, dopo il disastro di Fukushima, ha ricevuto un’attenzione ancora maggiore. Nonostante le innovazioni tecnologiche, le soluzioni e i programmi di gestione dei residui, la sfida che questo problema pone cresce di giorno in giorno. La gestione e lo smaltimento finale dei rifiuti radioattivi sono un problema reale, oggi come in futuro. In Europa miriamo alla sicurezza energetica e alla produzione stabile ed ecologica di energia. Dobbiamo però prestare un’attenzione sempre maggiore anche ad altre questioni, quali la trasformazione, la trasmutazione e lo stoccaggio finale di residui radioattivi in rapido aumento. Non abbiamo solo bisogno di creare le necessarie infrastrutture tecniche, ma anche di costruire una rigorosa struttura politica, giuridica e sociale. In questo settore è opportuno prendere in considerazione, valutare e pianificare una cooperazione paneuropea e tutte le parti coinvolte e responsabili devono partecipare alla costruzione e allo sviluppo di questo processo di sicurezza. Dobbiamo prendere misure che tutelino anche le generazioni future.</p>
    </intervention>
    <intervention id="3-271-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, i cittadini (giustamente) si interessano molto alla gestione dei residui nucleari ed è quindi positivo che la Commissione europea abbia deciso di affrontare l’argomento attraverso una normativa completa che definisce con chiarezza i compiti e le responsabilità di tutte le parti coinvolte nel processo.</p>
      <p sl="sk">È positivo che la direttiva presentata sottolinei la supervisione e controlli di più alta qualità e soprattutto la maggiore trasparenza di questi processi e la partecipazione pubblica. A mio parere, assicurare sufficienti fondi alla copertura degli inevitabili costi per lo smantellamento dei reattori nucleari e per la gestione dei residui radioattivi che ne deriveranno rimane un’importante questione aperta. Il sistema proposto per verificare il livello delle risorse finanziarie attraverso un organismo indipendente può creare, con la giusta organizzazione, le condizioni perché un impianto nucleare riesca ad accumulare fondi sufficienti durante la propria vita operativa per finanziarne lo smantellamento ecologico: questo deve essere il nostro obiettivo.</p>
    </intervention>
    <intervention id="3-272-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, accolgo con favore la presentazione di questa relazione nel contesto del cambiamento della politica nucleare globale e rispetto alla proposta della Commissione per una direttiva in questo settore.</p>
      <p sl="ro">Devo insistere sulla grande importanza di applicare equamente il principio “chi inquina paga”, come è stato anche dimostrato subito dopo il disastro in Giappone. Nonostante il basso costo renda appetibile l’energia nucleare, la sicurezza dei lavoratori e della popolazione civile è prioritaria. Per questo sostengo la cooperazione tra gli Stati membri volta a garantire lo stoccaggio dei residui nucleari. In questo processo, la trasparenza coinvolge anche i cittadini per definire il sito di stoccaggio e altri dettagli e i programmi regionali di ricerca in questo settore si sono già dimostrati vantaggiosi.</p>
      <p sl="ro">Ritengo inoltre che gli Stati membri debbano condividere l’utilizzo di impianti per il trattamento e per lo stoccaggio dei residui delle centrali nucleari.</p>
    </intervention>
    <intervention id="3-273-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, sono lieto che stiamo compiendo progressi nel settore della gestione dei combustibili esauriti e radioattivi, attraverso la determinazione di criteri che garantiranno che gli Stati membri gestiscano il quadro normativo e organizzativo nazionale ed elaborino efficaci programmi nazionali, dalla creazione allo stoccaggio dei residui. In tutto il sistema, è fondamentale che le norme includano i principi della trasparenza, della vigilanza e del controllo e accolgo con favore anche l’opzione dello stoccaggio geologico in profondità, compreso il principio della reversibilità. Occorre assicurare finanziamenti sufficienti ai programmi nazionali secondo il principio “chi inquina paga”: sono lieto che la direttiva rafforzi chiaramente questo principio , includendo altresì adeguate sanzioni dissuasive che devono essere garantite in ogni sistema.</p>
    </intervention>
    <intervention id="3-274-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione . – Signora Presidente, dagli interventi emerge che i membri del Parlamento europeo hanno letto, analizzato e valutato tutti i dettagli delle proposte. Non credo che vi sia un conflitto, ma concordo sul fatto che i vostri suggerimenti debbano essere inseriti nella procedura.</p>
      <p sl="de">Consideriamo importante un punto menzionato dall’onorevole Swoboda, ovvero il tema dei pari diritti transfrontalieri di partecipazione pubblica. Spesso i siti di stoccaggio definitivo e le centrali nucleari si trovano in zone vicine ai confini nazionali, per ragioni geologiche o di altro genere: in una prospettiva europea questo significa che sono necessari l’indivisibile e pari partecipazione dei cittadini, la trasparenza e diritti appropriati.</p>
      <p sl="de">Vi ringrazio molto per la collaborazione. Spero che domani ci offrirete il vostro sostegno nella votazione qui in Parlamento.</p>
    </intervention>
    <intervention id="3-275-000" speaker_id="28291" name="Romana JORDAN" is_mep="True" mode="spoken" role="relatore" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signora Presidente, sono molto lieta che da questa discussione sia emerso che, su molti punti, abbiano posizioni simili, se non identiche, e si tratta di questioni chiave per garantire una gestione sicura del combustibile nucleare esaurito e dei residui radioattivi.</p>
      <p sl="sl">Devo anche dire che in questo momento, poco dopo l’incidente di Fukushima, il nostro lavoro è stato estremamente complesso e sono lieta che, nonostante questi momenti difficili, il testo approvato dalla commissione per l’industria, la ricerca e l'energia (ITRE) sia stato studiato sulla base di standard adeguati, senza lasciarsi fuorviare da discussioni ideologiche.</p>
      <p sl="sl">A mio parere, è molto positivo che i punti sui quali non siamo d’accordo non sono tali da compromettere la relazione. Mi auguro quindi che questa relazione, questa direttiva, vengano adottate ed attuate il prima possibile. Concordo naturalmente con gli onorevoli colleghi nel sottolineare il ruolo puramente consultivo del Parlamento europeo in materia di energia nucleare. Ritengo che, prima o poi, in futuro, dovremo intraprendere una seria discussione in merito e cercare una soluzione comune: è una questione di democrazia.</p>
      <p sl="sl">Desidero infine ringraziare quanti hanno collaborato alla preparazione di questa relazione, in particolare i relatori ombra, prima di tutto nell’ITRE; ringrazio inoltre i relatori e i loro gruppi per i pareri presentati. Desidero ringraziare tutti gli onorevoli colleghi che hanno partecipato alle discussioni e che hanno presentato emendamenti, il Consiglio e la Commissione europea: abbiamo lavorato bene insieme, scambiandoci le posizioni regolarmente e in tempo utile. Naturalmente, devo ringraziare anche il mio assistente, il consulente del mio gruppo politico e il consulente della commissione ITRE.</p>
    </intervention>
    <intervention id="3-276-000" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="it">La discussione è chiusa.</p>
      <p sl="it">La votazione si svolgerà giovedì 23 giugno 2011.</p>
      <p sl="it">Dichiarazioni scritte (articolo 149 del regolamento)</p>
    </intervention>
    <intervention id="3-277-000" speaker_id="21818" name="Paolo BARTOLOZZI" is_mep="True" mode="written" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">In qualità di relatore "ombra" per parere in commissione ENVI ed avendo quindi seguito la tematica particolarmente da vicino, mi sento di esprimere le mie congratulazioni all’on. Cizelj per il pregevole lavoro svolto. La proposta di direttiva concernente la gestione del combustibile esaurito e dei residui radioattivi è il risultato di un lavoro che, nonostante le difficoltà dei negoziati dovute anche al particolare e delicato contesto internazionale, è riuscito a delineare un quadro legislativo coerente e armonizzato volto ad assicurare la gestione sicura di questa tipologia di rifiuti indipendentemente dalle future applicazioni e dai futuri risvolti per l’energia nucleare. In questo ritengo stia la grande forza della proposta in oggetto. Tramite questa, infatti, si richiede agli Stati membri di garantire livelli di sicurezza più elevati in osservanza anche degli standard di sicurezza internazionali; una maggiore attenzione ai progressi tecnici e scientifici anche in nome del principio di reversibilità; un’accresciuta attenzione alla tutela dell’ambiente e della salute della popolazione; l’impegno alla precisazione della responsabilità in ottemperanza del principio del "chi inquina paga", della trasparenza e del ruolo dei titolari di licenza.</p>
    </intervention>
    <intervention id="3-278-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Complessivamente, ogni anno nell’Unione europea vengono prodotti circa 40 000 m3 di residui radioattivi, di cui circa l’80 per cento è costituito da residui ad attività bassa a vita breve e circa il 5 per cento da residui ad attività bassa a vita lunga. È importante che l’Unione attui una direttiva sulla gestione del combustibile esaurito e dei residui radioattivi. La Romania è tra gli Stati membri a favore della possibilità di esportare residui radioattivi verso paesi terzi. Il combustibile esaurito proveniente dai reattori di ricerca in Romania deve essere rimpatriato nel paese di origine (Russia o Stati Uniti) o, in casi particolari, esportato verso paesi terzi. Per questo motivo non posso sostenere il divieto di esportazione proposto nella relazione. L’energia nucleare continuerà in futuro a far parte del mix energetico degli Stati membri ed è per questo fondamentale che la relazione venga approvata nella sessione plenaria del Parlamento. Bisogna spostare quanto prima i combustibili esauriti dalle piscine allo stoccaggio a secco, dando la massima priorità ai residui radioattivi più vecchi. È cruciale inoltre che i cittadini nutrano fiducia nei principi che disciplinano la sicurezza dei depositi e nei programmi di gestione dei rifiuti.</p>
    </intervention>
    <intervention id="3-279-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">I residui radioattivi vengono prodotti in tutta l’UE, compresi gli isotopi utilizzati per scopi medici, industriali, agricoli, di ricerca o didattici. Il combustibile esaurito viene prodotto più frequentemente nelle centrali nucleari e le tecnologie attualmente applicate per il trattamento di tali rifiuti sono due: il riciclaggio o lo smaltimento finale. I rifiuti vengono classificati in tre tipi in base alla loro radioattività: a bassa, intermedia e alta attività; da questa classificazione dipende anche lo smaltimento in prossimità della superficie o quello geologico in profondità. La responsabilità ultima del combustibile esaurito e dei residui radioattivi spetta agli Stati membri, la maggior parte dei quali, però, non ha ancora preso decisioni sostanziali in merito ai combustibili esauriti. Purtroppo, pochi siti dispongono di programmi ben definiti per lo smaltimento finale dei residui nucleari. È necessario un costante impegno politico a lungo termine per la gestione del combustibile esaurito e dei residui radioattivi, da attuarsi secondo norme che garantiscano i più alti livelli di sicurezza. Gli Stati membri devono adottare rigorose norme nazionali sulla sicurezza nucleare per tutelare i cittadini e devono istituire altresì un sistema che determini le competenze e le responsabilità delle autorità nazionali in materia di gestione dei residui nucleari. È inoltre molto importante informare i cittadini in merito, affinché abbiano un’adeguata consapevolezza di quanto accade attorno a loro.</p>
    </intervention>
    <intervention id="3-280-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">In tutte le misure che intraprendiamo, dobbiamo garantire la sicurezza dei cittadini e dell’ambiente. Appoggio l’attuazione della “cultura della sicurezza”, che prevede la predisposizione di norme di sicurezza, autorità di regolamentazione indipendenti e forti, adeguate risorse umane e finanziarie e l’informazione adeguata dei cittadini.</p>
      <p sl="ro">Nell’informare la popolazione, dobbiamo impiegare un processo trasparente. Migliorare la trasparenza implica definire con chiarezza le responsabilità delle autorità e fornire un sistema d’informazione ben fondato e coordinato, al fine di ottenere e conservare la loro fiducia in merito alla gestione dei residui radioattivi derivanti dalla produzione di energia nucleare e dalla medicina nucleare.</p>
    </intervention>
    <intervention id="3-281-000" speaker_id="96831" name="Jutta STEINRUCK" is_mep="True" mode="written" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Il tema della gestione del combustibile esaurito e dei residui radioattivi è di grande attualità. I recenti avvenimenti in Giappone hanno evidenziato ancora una volta i rischi immediati che interessano i lavoratori e i cittadini esposti al materiale radioattivo.</p>
      <p sl="de">In Europa abbiamo molte tonnellate di residui radioattivi da rimuovere. Sono lieta che possiamo gettare le basi per contribuire alla tutela della loro salute in tutta Europa.</p>
      <p sl="de">In Parlamento abbiamo presentato una relazione, basata sulla relazione tecnica della Commissione, che pone l’accento sulle persone, compresi i dipendenti delle aziende di trasporto e degli impianti che lavorano con i residui radioattivi o nei siti di stoccaggio definitivo. La commissione per l’occupazione e gli affari sociali si è focalizzata sulla protezione dei lavoratori interessati, mettendo in atto misure di sicurezza, misure per tutela sanitaria e formando i lavoratori in materia di rifiuti radioattivi. Gli interessi economici non devono mai avere la priorità rispetto alla salute dei lavoratori e dei cittadini. Fino a quando questi residui saranno nocivi per le persone e per l’ambiente, abbiamo bisogno di una documentazione completa di tutti i residui e della loro gestione.</p>
      <p sl="de">Sono lieta delle numerose richieste inserite nella relazione finale da parte della commissione ITRE.</p>
    </intervention>
    <intervention id="3-282-000" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">L’energia nucleare è un tema controverso che si traduce in accanite discussioni in Parlamento e tra i nostri gruppi. Gli eventi di Fukushima hanno fomentato la discussione e molte persone hanno quindi cambiato radicalmente il proprio parere. È positivo che questo tema venga affrontato in modo da dare voce tanto ai sostenitori quanto agli oppositori in Parlamento. Indipendentemente dalla nostra opinione, il problema dei rifiuti radioattivi è una realtà: dobbiamo gestirli nel modo migliore e più sicuro possibile. Per questo accolgo con favore la relazione che contribuisce a una politica dei residui rigorosa e sicura che tratta tutti gli Stati membri allo stesso modo e mette in luce le responsabilità dei produttori di rifiuti radioattivi.</p>
      <p sl="nl">Sono favorevole al principio “chi inquina paga” perché in nessun caso dobbiamo sottrarci alle nostre responsabilità. Per questo stesso motivo, chiedo anche un divieto di esportazione di residui nucleari verso paesi terzi: non è solo una questione di etica, ma anche di sicurezza e di protezione delle persone, in quanto non abbiamo accesso né controllo sulle politiche in materia messe in atto nei paesi terzi. È un rischio inaccettabile. Dobbiamo gestire autonomamente i nostri rifiuti e chiedere, attraverso leggi e proposte severe, che questo avvenga nel modo ottimale più sicuro e più tecnico possibile .</p>
    </intervention>
  </section>
  <section id="creitem20" title="20. Interventi di un minuto (articolo 150 del regolamento)">
    <intervention id="3-284-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca gli interventi di un minuto.</p>
    </intervention>
    <intervention id="3-285-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signora Presidente, avere la domenica libera dovrebbe rientrare in una norma europea in materia di diritti del lavoro. Questo punto è stato approvato dai rappresentanti di sindacati, organismi della società civile, chiese e gruppi cristiani che hanno istituito questa settimana a Bruxelles l’Alleanza europea per la domenica. Avere la domenica libera è fondamentale per creare condizioni di lavoro dignitose, offrendo al contempo l’opportunità di rafforzare i rapporti familiari, in particolare tra genitori e figli. Sono lieta di aver preso parte alla nascita di quest’iniziativa e delle due associazioni civiche slovacche: il Club delle famiglie numerose e l’Alleanza per la domenica. La Commissione, nella propria revisione della direttiva sull’orario di lavoro, dovrà tenere in debita considerazione l’opinione delle centinaia di organizzazioni in tutta Europa che questa Alleanza di recente costituzione riunisce, in quanto un’associazione tanto estesa non può essere ignorata al momento di definizione delle leggi.</p>
    </intervention>
    <intervention id="3-286-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="hu">Signora Presidente, nelle ultime settimane i fondatori dell’ufficio di rappresentanza della Terra dei Székely a Bruxelles e in generale la comunità ungherese in Romania hanno subìto una lunga serie di attacchi e un’ostile campagna di isteria da parte dell’élite politica rumena. Si è tentato, al contempo, di imporre un piano di riorganizzazione amministrativa e territoriale nel paese volto a creare otto grandi regioni a maggioranza etnica, mettendo in minoranza la comunità maggioritaria ungherese che vive nella Terra dei Székely e a Partium. A norma delle disposizioni esplicite stabilite nella Carta europea dell’autonomia locale e nella Carta europea delle lingue regionali e minoritarie, i membri del Parlamento europeo ungheresi transilvanici dalla Romania si oppongono fermamente a questo metodo antidemocratico e discriminatorio di riorganizzazione regionale del paese. Chiediamo di accordarci il vostro efficace aiuto in nome dei comuni valori democratici condivisi dai partiti popolari al potere rumeni e ungheresi e chiediamo anche il sostegno attivo del Parlamento per la protezione della comunità ungherese transilvanica.</p>
    </intervention>
    <intervention id="3-287-000" speaker_id="96999" name="Alexander MIRSKY" is_mep="True" mode="spoken" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Signora Presidente, quale pensa sia il significato della parola “perversione”? Nel dizionario si trova “completa distorsione”. La perversione politica non è altro che una serie di bugie e cinici inganni ai danni degli elettori. Ora sembra sia comparso un gruppo di pervertiti politici in seno al parlamento lettone. Nel corso delle ultime elezioni parlamentari in Lettonia, alcuni membri della Saskaņas centrs (Centro dell’armonia) hanno promesso ai propri elettori di lingua russa (oltre il 40 per cento della popolazione del paese) che avrebbero protetto la loro lingua materna. La scorsa settimana però questo stesso gruppo ha votato a favore dell’aumento delle sanzioni per chi, nel settore privato, non impiega la lingua ufficiale dello Stato. Hanno quindi promesso una cosa e fatta un’altra. Credo concordiate con me nel definirlo “perversione”. Forse la Lettonia diventerà la culla di un nuovo movimento politico: “il Centro della Perversione”. Grazie per l’attenzione.</p>
    </intervention>
    <intervention id="3-288-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, senza dubbio a nessun cittadino europeo, e quindi neanche greco, piace andare in giro a chiedere l’elemosina. Noi, in Grecia, dobbiamo comprendere che il nostro tenore di vita è regredito ad almeno 10 anni fa e temo che lo stesso accadrà purtroppo anche in altri paesi.</p>
      <p sl="el">Ci accorgiamo però che ci vengono attribuite delle colpe che vanno oltre le nostre responsabilità. In Europa esistono diciassette capitani e altrettanti primi ufficiali, diciassette bilanci e diciassette mercati obbligazionari, ma una sola moneta comune che non può continuare così. Occorre istituire una politica economica comune, un unico mercato obbligazionario e un coordinamento congiunto. La prudenza fiscale implica senza dubbio la necessità di scuotere il comportamento dei consumatori, ma non mi pare stia accadendo nulla di simile. Bisogna salvaguardare i principali traguardi conseguiti negli ultimi 65 anni che hanno portato alla nascita della moneta unica, adottando una maggiore autodisciplina.</p>
    </intervention>
    <intervention id="3-289-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signora Presidente, meno di un anno fa ho promosso una petizione trasversale ai diversi schieramenti politici per un referendum nel Regno Unito sull’adesione all’Unione europea. La campagna ha ricevuto il sostegno di importanti attori nel mondo della politica.</p>
      <p sl="en">Queste persone si sono scagliate contro l’ossessione dell’Unione di creare uno Stato federale europeo, ignorando la volontà dei cittadini e la democrazia. Non si può ignorare per sempre la volontà delle persone. I miei elettori mi chiedono costantemente quando potranno dire la loro sull’adesione all’Unione europea. In tutta Europa non sono stati presi in debita considerazione i desideri dei cittadini; abbiamo creato una moneta comune senza il consenso della popolazione europea e guardate ora i problemi che si sono creati. Negli Stati membri hanno avuto luogo dei referendum, ma sono stati ignorati.</p>
      <p sl="en">I cittadini della mia circoscrizione elettorale, del Regno Unito e dell’Unione europea stanno dicendo: “Lasciate decidere alle persone”. I politici di professione hanno fatto un disastro, ora permettiamo che siano i cittadini a decidere.</p>
    </intervention>
    <intervention id="3-290-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Signora Presidente, da gennaio ad oggi ho organizzato una serie di tavole rotonde in Bulgaria sulla riforma della politica agricola comune (PAC); questi incontri hanno contribuito a formare una posizione forte della Bulgaria, che occupa peraltro il suo meritato posto nella discussione sulla relazione presentata dall’onorevole Dess.</p>
      <p sl="bg">Sono lieta di alcuni aspetti fondamentali della posizione bulgara nell’ambito della discussione sulla politica agricola comune:</p>
      <p sl="bg">innanzi tutto, una PAC forte, giusta e finanziata in modo adeguato;</p>
      <p sl="bg">nuovi criteri neutrali, chiari ed equi per calcolare i pagamenti diretti, creando così il presupposto per una futura distribuzione tra gli Stati membri, le loro regioni e i diversi settori;</p>
      <p sl="bg">un altro obiettivo consiste nel fornire pagamenti diretti ai piccoli e medi produttori attivi e ai reali responsabili della PAC.</p>
      <p sl="bg">Desidero menzionare altri tre punti:</p>
      <p sl="bg">maggiori opportunità per i nostri allevatori;</p>
      <p sl="bg">una maggiore flessibilità nel secondo pilastro;</p>
      <p sl="bg">e infine procedure semplici e chiare per assicurare redditi dignitosi agli agricoltori e per incentivare i giovani a investire nell’agricoltura. Vogliamo inoltre che l’Europa continui a garantire la sicurezza delle forniture e dei prezzi e a difendere degnamente la propria posizione nel mondo.</p>
    </intervention>
    <intervention id="3-291-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, nel lontano 11 giugno 1991, la Polonia e la Germania hanno firmato il trattato di buon vicinato e di amicizia, creando i presupposti per le attuali relazioni tra i due paesi. Ieri, in occasione del ventesimo anniversario di questo evento epocale, si è tenuta una consultazione comune tra il governo polacco e tedesco a Varsavia presieduta dal Primo ministro polacco Tusk e dalla Cancelliera tedesca Merkel. All’evento hanno preso parte più di venti ministri e viceministri dei doversi ministeri in entrambi gli Stati. Il risultato della riunione congiunta è la dichiarazione dei governi della Repubblica polacca e della Repubblica federale tedesca intitolata “Paesi vicini e Partner”, insieme all’accluso programma di cooperazione per i prossimi anni.</p>
      <p sl="pl">In occasione di questo anniversario, desidero ricordare a quest’Aula l’impegno profuso dai governi tedeschi che si sono succeduti nel sostenere i tentativi di adesione all’Unione della Polonia. Le relazioni tra questi due paesi migliorano costantemente, come testimonia il crescente volume degli scambi. Le nostre economie sono tra le più dinamiche in Europa e ci auguriamo che i rapporti tra i due Stati continuino a svilupparsi per il bene dei nostri cittadini e dei cittadini europei in generale.</p>
    </intervention>
    <intervention id="3-292-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Signora Presidente, l’Unione europea ha bisogno di una politica agricola comune efficace per soddisfare le richieste della società di standard elevati, ma soprattutto per svolgere un ruolo forte e indipendente.</p>
      <p sl="de">In Europa, le imprese devono rimanere competitive e far fronte a importanti sfide, compresi le fluttuazioni dei prezzi delle materie prime, costi di produzione elevati e bassi livelli di reddito. I bassi costi della produzione e gli scarsi standard sociali, ambientali e qualitativi nei paesi terzi, in nessun modo paragonabili a quelli dell’Unione europea, esercitano pressioni al ribasso sui prezzi. Una volta stabilite nuove relazioni commerciali, è essenziale proteggere i livelli di produzione europea, comprendendo clausole di salvaguardia già adottate nell’industria, come ad esempio negli accordi commerciali con la Corea del Sud nel settore automobilistico, e che devono essere applicate anche all’agricoltura.</p>
      <p sl="de">Si tratta in fin dei conti di creare condizioni di parità ed eguali opportunità per tutti. Per promuovere un’agricoltura sostenibile in Europa, ogni paese deve avere il diritto di concentrarsi sulle preoccupazioni dei propri cittadini, comprese la sicurezza alimentare, l’ambiente, le riserve sulla modificazione genetica e le necessità delle aree rurali.</p>
    </intervention>
    <intervention id="3-293-000" speaker_id="97203" name="Ramon TREMOSA i BALCELLS" is_mep="True" mode="spoken" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signora Presidente, la scorsa settimana al parlamento catalano alcuni membri di quest’Aula che rappresentano i principali partiti politici della Catalogna hanno adottato una posizione comune per la difesa della nostra lingua nell’Unione europea e nelle sue istituzioni.</p>
      <p sl="en">Invitiamo nuovamente a riconoscere il catalano quale lingua ufficiale nel Parlamento europeo, come hanno richiesto molti altri membri catalani di quest’Aula negli ultimi 25 anni.</p>
      <p sl="en">Ora si apre una nuova opportunità per la lingua che per secoli è stata vietata nello Stato spagnolo. Tra qualche mese la Croazia entrerà a far parte dell’Unione e il trattato dovrà essere modificato per includere il croato tra le lingue ufficiali. In quel momento, chiederemo nuovamente al governo spagnolo di riconoscere ufficialmente il catalano nel quadro dell’Unione europea. Il governo deve portare al riconoscimento ufficiale della lingua nell’Unione, come ha fatto l’Irlanda con il gaelico alcuni anni fa.</p>
      <p sl="en">Invitiamo il Parlamento europeo e la Commissione a sostenere il riconoscimento del catalano come lingua ufficiale.</p>
    </intervention>
    <intervention id="3-294-000" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, il problema della pirateria nel golfo di Aden e ora anche nell’estesa zona di mare dell’Oceano Indiano continua a peggiorare, nonostante l’impegno profuso dalla forza navale diretta dall’Unione europea (EU Navfor). La vastità dell’area nella quale operano i pirati rende difficile affrontare il problema con le sole risorse militari. Occorre quindi migliorare le misure impiegate per eliminare il problema (se possibile nel quadro di un’ambiziosa strategia internazionale) e le misure volte a combattere le cause all’origine. La pirateria è radicata nella povertà assoluta e nella mancanza di governance, due elementi permanenti in Somalia negli ultimi 20 anni.</p>
      <p sl="el">A tale scopo, l’Unione europea può avvalersi maggiormente del Fondo europeo di sviluppo. L’Unione europea e le Nazioni Unite hanno acquisito esperienza con programmi che hanno portato a risultati concreti in Somalia: queste attività devono continuare ed essere rafforzate.</p>
    </intervention>
    <intervention id="3-295-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signora Presidente, la scorsa notte il giornalista Anatoly Bitkov è morto a Magadan, capoluogo della regione della Kolyma, Russia. Bitkov era caporedattore del canale televisivo locale Kolyma Plyus. Pur non volendomi pronunciare a favore di un’ipotesi di omicidio, piuttosto che di morte naturale o di omicidio a sfondo politico, devo però commentare che questo triste eventi non è purtroppo un caso isolato. In Russia, i giornalisti muoiono, e i giornalisti che indagano su questioni politiche muoiono ancora più spesso. Secondo una serie di analisi attendibili, negli ultimi 10 anni circa 200 giornalisti sono morti nella Federazione russa, dove questa rappresenta la professione più rischiosa. Senza libertà e sicurezza per i giornalisti, la libertà dei media non può esistere e quindi neanche la democrazia. Dobbiamo sempre tenerlo presente quando cooperiamo o collaboriamo con la Federazione russa.</p>
    </intervention>
    <intervention id="3-296-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signora Presidente, sabato salperò per Gaza insieme a centinaia di altri attivisti come membro della Freedom Flotilla 2 per portare le medicine e i materiali per la ricostruzione che sono disperatamente necessari.</p>
      <p sl="en">In seguito al blocco illegale di Israele, 300 000 persone vivono con meno di un dollaro al giorno e il tasso di disoccupazione supera il 40 per cento. La baronessa Ashton ha affermato che la Flotilla non rappresenta una risposta adeguata alla situazione nella striscia di Gaza, ma la risposta dell’Unione europea è stata di continuare comunque a finanziare, attraverso i contributi alla ricerca, l’industria degli armamenti israeliana, responsabile della produzione delle armi che uccidono i civili palestinesi. Anziché criticare la Flotilla, l’Unione europea deve condannare le minacce di violenza che le forze di difesa israeliane ci hanno mosso; considerando che, lo scorso anno, hanno ucciso nove attivisti della Flotilla, queste minacce devono essere prese molto seriamente. L’Unione europea deve inoltre smettere di rendersi complice della continua oppressione al popolo palestinese.</p>
    </intervention>
    <intervention id="3-297-000" speaker_id="96655" name="Monika SMOLKOVÁ" is_mep="True" mode="spoken" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, due settimane fa a Strasburgo si è tenuta un’accesa discussione sulla costituzione ungherese e oggi disponiamo anche della dichiarazione della commissione di Venezia. Desidero quindi ribadire il mio avvertimento in merito alla problematica formulazione della costituzione ungherese, in particolare nella sezione D che tratta della responsabilità del paese verso i propri cittadini, di un’unica nazione ungherese, dei diritti collettivi e dell’istituzione in altri paesi di autorità collettive autonome che si basino sul principio di etnicità. La commissione di Venezia ha evidenziato la natura individuale dei diritti umani, dato che l’accordo quadro per la protezione delle minoranze etniche non prevede alcun diritto collettivo per le minoranze. La commissione ha anche sollevato dubbi sul principio della democrazia, accettando una legge costituzionale per le politiche culturali, religiose, etiche, sociali, economiche e finanziarie. Mi aspetto una risposta rapida da parte delle istituzioni dell’Unione europea all’opinione espressa dalla commissione di Venezia sulla costituzione ungherese.</p>
    </intervention>
    <intervention id="3-298-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Signora Presidente, mi chiedo se si possa risolvere la crisi economica adottando misure che vanno a scapito del clima. Purtroppo secondo la Commissione europea è possibile, visto che assieme al Portogallo ha approvato una clausola nel memorandum sul meccanismo di sostegno che prevede la riduzione dei prezzi garantiti per l’energia da fonti rinnovabili come una misura legittima. In Grecia, gli investimenti nell’energia rinnovabile costituiscono uno dei pochi contrappesi alla crisi economica e l’impegno profuso dal ministro uscente per l’ambiente volto a salvaguardare i prezzi garantiti deve essere immediatamente rinnovato dal suo successore.</p>
      <p sl="el">La discussione su un’eventuale esenzione di quei paesi che presentano problemi economici dagli obiettivi climatici europei (gli obiettivi 20-20-20), già di per sé inadeguati, è una vera e propria assurdità. Queste scelte dimostrano l’atteggiamento inaccettabile assunto dalla Commissione e fissano in modo definitivo intere politiche europee senza che nessuno sia chiamato a rispondere. In questo modo l’Europa riuscirà solamente a darsi la zappa sui piedi.</p>
      <p sl="el">Gli obiettivi climatici devono essere innalzati ai livelli richiesti dagli scienziati e occorre sviluppare programmi speciali per quei paesi con problemi economici. Il nostro destino è trovare una soluzione per uscire dall’impasse e far fronte alla crisi economica, sociale e ambientale. In ultima analisi, la ristrutturazione fiscale è una cosa, l’attacco alla sostenibilità ambientale un’altra.</p>
    </intervention>
    <intervention id="3-299-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, l’Europa e l’Unione europea vogliono diventare l’economia più competitiva e più avanzata nel mondo.</p>
      <p sl="sk">Per conseguire quest’obiettivo, non dobbiamo solo discutere di finanziamenti e di altre questioni correlate, ma, in quanto Unione europea, bisogna senza dubbio investire maggiormente in istruzione, scienza, ricerca e innovazione. La Commissione europea ha di recente pubblicato alcuni risultati della ricerca effettuata sugli investimenti degli Stati membri in questo settore. I paesi sono stati divisi in 4 gruppi e, purtroppo, la Slovacchia ha conseguito un posto poco lusinghiero nel terzo gruppo, con un investimento pari a solo lo 0,48 per cento rispetto all’iniziale 2 per cento che aveva promesso di stanziare per scienza, istruzione e ricerca nel contesto della strategia Europa 2020.</p>
      <p sl="sk">Invito quindi l’Unione europea, il Parlamento, la Commissione e il Consiglio a impegnarsi maggiormente per sostenere gli Stati membri e per incoraggiarli a investire in questi settori, poiché solamente con i soldi che stanziamo nella ricerca, nell’innovazione e nell’istruzione potremo conseguire realmente gli obiettivi della strategia Europa 2020.</p>
    </intervention>
    <intervention id="3-300-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Signora Presidente, negli ultimi 20 anni l’Unione europea ha svolto un ruolo centrale nella promozione della pace e della riconciliazione in Irlanda, stanziando dal 1994 più di 1,3 miliardi di euro al programma per la pace e la riconciliazione e circa 349 milioni al Fondo internazionale per l’Irlanda.</p>
      <p sl="ga">I violenti incidenti accaduti ad est di Belfast e l’omicidio di Ronan Kerr dimostrano l’importanza di portare avanti questi progetti che incoraggiano l’economia e lo sviluppo sociale su entrambi i lati della frontiera.</p>
      <p sl="ga">Questa settimana i rappresentanti del Fondo internazionale per l’Irlanda e del programma di pace e riconciliazione erano qui in quest’Aula per parlare alla commissione per lo sviluppo regionale dell’importanza del sostegno di Parlamento e Unione a tale programma. Ritengo fermamente che l’Unione europea e gli altri partner internazionali debbano riflettere attentamente sulla questione e decidere di portare avanti questo efficace e meritevole programma.</p>
    </intervention>
    <intervention id="3-301-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Signora Presidente, l’agricoltura è al centro dell’economia gallese, ma ora, in base alla crescente normativa dell’Unione europea, si impedisce agli agricoltori del Galles di competere con successo, nonostante dispongano di standard tra i più elevati in Europa.</p>
      <p sl="en">Secondo le norme sull’identificazione elettronica, gli agricoltori vengono sanzionati per dati imprecisi, sebbene la tecnologia sia molto fallace. In diverse occasioni ho presentato la questione alla Commissione, come hanno fatto anche i rappresentanti di molti Stati membri. Gli agricoltori gallesi ritengono che il difettoso sistema d’identificazione elettronica equivalga ad un’imposta nascosta.</p>
      <p sl="en">Passando ad un’altra questione, ai sensi delle norme sull’identificazione geografica protetta (IGP), i bovini del Galles di età inferiore ai 24 mesi non possono essere considerati gallesi, a differenza di quanto accade in Scozia, dove la carne bovina, indipendentemente dall’età del capo di bestiame, può essere etichettata come scozzese.</p>
      <p sl="en">Il Galles produce manzo eccellente e deve poterlo etichettare come gallese; gli scambi nel mercato globale sono legati alla promozione dei prodotti nazionali. Tali questioni sono estremamente importanti per centinaia di agricoltori del Galles che gestiscono imprese di alta qualità, le quali in molti casi sono condotte a livello familiare da generazioni. Esigo una spiegazione.</p>
    </intervention>
    <intervention id="3-302-000" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="es">Signora Presidente, desidero esprimere il mio sostegno al pacchetto di misure volto a potenziare la governance economica nell’Unione, nonché alle misure che chiariscono e accelerano il procedimento disciplinare per quegli Stati membri che presentano un deficit eccessivo.</p>
      <p sl="es">L’Unione deve tuttavia essere consapevole che alcuni paesi tentano di adempiere alle esigenze del bilancio che l’Europa impone loro, destabilizzando i conti dei governi substatali.</p>
      <p sl="es">Ne è un chiaro esempio lo Stato spagnolo, che sta cercando di soddisfare i requisiti trasferendo il proprio deficit ai governi delle comunità autonome e ai municipi.</p>
      <p sl="es">Queste pratiche devono essere condannate, poiché non rientrano nello spirito del Patto di stabilità e crescita dell’Unione e soprattutto perché nuocciono alla ripresa economica di nazioni economicamente forti come la Catalogna.</p>
    </intervention>
    <intervention id="3-303-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signora Presidente, l’Unione europea non interferisce con gli affari amministrativi degli Stati membri ed è importante sottolinearlo perché oggi alcuni politici rumeni hanno motivato la necessità di una riorganizzazione amministrativa, sostenendo che è l’unico modo per consentire al paese di ricevere più denaro dai Fondi strutturali. Gli attuali dibattiti in Romania riguardano una riforma volta a istituire otto unità amministrative al livello di NUTS 2 dalle attuali 41 contee che sono unità amministrative al livello di NUTS 3, ignorando in questo modo le realtà geografiche, economiche, sociali e culturali. La questione principale riguarda in particolare la comunità ungherese rumena che, nonostante i provvedimenti contenuti nella relativa convenzione del Consiglio d’Europa, non rappresenterebbe una maggioranza in nessuna delle nuove unità amministrative, perdendo così il diritto di costituire un governo locale. L’Unione europea deve garantire che gli Stati membri non si aspettino che si solo l’Unione a dover osservare il principio di sussidiarietà, ma che anche loro garantiscano che le decisioni vengono prese il più vicino possibile ai cittadini.</p>
    </intervention>
    <intervention id="3-304-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Signora Presidente, come probabilmente saprà, questo fine settimana si è proceduto ad un secondo turno di votazione nelle elezioni locali a Chişinău, nella Repubblica moldova. Come constatato anche dagli osservatori dell’Organizzazione per la sicurezza e la cooperazione in Europa (OSCE), queste elezioni, così come quelle che si sono tenute in altre parti del paese, sono state in gran parte condotte in linea con gli standard europei e internazionali, registrando un vero progresso rispetto alle elezioni parlamentari del 2010.</p>
      <p sl="ro">Posso solo rallegrarmi dei risultati conseguiti nelle elezioni locali tenutesi nella Repubblica moldova, che hanno rafforzato la posizione dei partiti nell’Alleanza per l’integrazione europea, attualmente al governo. Tali risultati inviano un segnale chiaro da parte dei cittadini moldavi che le loro aspirazioni di diventare una società prospera e democratica e di consentire alla Repubblica moldova di essere integrata nell’Unione europea sono forti e reali. Questi esiti devono essere inoltre di incoraggiamento per i partiti nell’Alleanza per l’integrazione europea, affinché proseguano l’attuazione delle riforme che si sono impegnati ad adottare.</p>
      <p sl="ro">Personalmente, accolgo con favore e sono lieto che Dorin Chirtoacă abbia vinto un nuovo mandato come sindaco di Chişinău.</p>
    </intervention>
    <intervention id="3-305-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signora Presidente, in Polonia un recente avvenimento verificatosi alle sei di mattina ha scioccato l’opinione pubblica: otto agenti armati, dei quali sei agenti dei servizi speciali, hanno fatto irruzione con la forza in un appartamento di una palazzina. Fin qui nulla di strano, considerando che nel condominio vi erano un ricercato per spaccio di droga, un commerciante di armi e una persona sospettata di organizzare rapine in banca, ma la vittima non è stata persone nessuno di loro. Nel complesso, infatti, abitava anche un utente Internet, uno studente che aveva avuto il coraggio di descrivere ironicamente le azioni compiute dall’attuale governo.</p>
      <p sl="pl">È allarmante che chi si trova al potere sia tanto suscettibile alle critiche, alla satira e alle risate da inviare agenti armati alle sei del mattino a casa di studenti che usano Internet. Dobbiamo opporci a simili pratiche, in particolare qui nel Parlamento europeo.</p>
    </intervention>
    <intervention id="3-306-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Signora Presidente, tra 10 giorni la Polonia assumerà la Presidenza dell’Unione europea ed occorre quindi esercitare un attento controllo su quanto sta accadendo nel paese. La qualità della democrazia può essere valutata in base al comportamento che si mantiene nei confronti dell’opposizione. Purtroppo, in Polonia si sta conducendo una caccia alle streghe contro l’opposizione e i tribunali vi hanno aderito. Nella causa riguardante l’ex Primo ministro e leader dell’opposizione Jarosław Kaczyński, la sentenza di un tribunale ha gli ha imposto di sottoporsi ad esami psichiatrici. Si tratta di una mossa particolarmente meschina, considerando che l’unico motivo consisteva nella sua ammissione di aver fatto uso di sedativi dopo la tragedia di Smolensk, quando hanno perso la vita il fratello, la cognata e molti amici. Non vi è nulla di strano in questo comportamento, peraltro supportato dall’apposita documentazione medica.</p>
      <p sl="pl">Questa serie di eventi è deplorevole per il suo significato sottinteso a livello europeo e vedrà il suo culmine il 6 luglio, giorno in cui il leader dell’opposizione sarà sottoposto a test psichiatrici, mentre a Strasburgo l’attuale Primo ministro Donal Tusk terrà il discorso inaugurale per la Presidenza all’Unione europea. Mi auguro che la comunità internazionale si opporrà a un tale abuso di esami psichiatrici nell’ambito dei contrasti politici, seguendo il modello dell’Unione sovietica e della Bielorussia.</p>
    </intervention>
    <intervention id="3-307-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Con questo si conclude la discussione su questo punto.</p>
    </intervention>
  </section>
  <section id="creitem21" title="21. Riduzione delle emissioni di gas a effetto serra e rischio di rilocalizzazione delle emissioni di carbonio (breve presentazione)">
    <intervention id="3-309-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca the relazione (A7-0219/2011) presentata dall’onorevole Eickhout, a nome della commissione per l’ambiente, la sanità pubblica e la sicurezza alimentare, sull’analisi delle ipotesi di intervento per una riduzione delle emissioni di gas a effetto serra superiore al 20 per cento e valutazione del rischio di rilocalizzazione delle emissioni di carbonio [2011/2012(INI) ].</p>
    </intervention>
    <intervention id="3-310-000" speaker_id="96725" name="Bas EICKHOUT" is_mep="True" mode="spoken" role="relatore" nationality="Netherlands" birth_date="08-10-1976" m_state="NL">
      <p sl="en">Signora Presidente, se i deputati consultano l’e-mail, tutte le richieste dei lobbisti e dell’industria e i pro e contro in materia di clima, possono giungere alla conclusione che il clima è nettamente rientrato nell’agenda politica.</p>
      <p sl="en">Questo è ottimo, perché il clima non è mai uscito da quella scientifica. Se si guarda all’evoluzione scientifica nel frattempo, le argomentazioni a favore di politiche climatiche più energiche si fanno ogni giorno più pressanti. Tuttavia, in campo politico, le acque sul fronte del clima si sono calmate dopo Copenaghen e Cancún, ma ora è chiaramente tornato sull’agenda politica.</p>
      <p sl="en">Questo è positivo, ma l’aspetto più importante è che nel frattempo il dibattito si è trasformato: non è più soltanto un discorso sul clima, ma si è trasformato sempre più chiaramente in un dibattito economico, una questione economica. Se diamo uno sguardo ai nuovi settori che dipendono dalle politiche per il clima, notiamo che chiedono politiche più ambiziose. Guardiamo per esempio alla nostra dipendenza dal petrolio e alla situazione in Nord Africa: il dibattito in merito alla dipendenza dal petrolio sta acquisendo un ruolo sempre più centrale per la nostra posizione economica nell’UE.</p>
      <p sl="en">Consideriamo anche tutte le lettere che ci invia l’industria, che sta esercitando notevoli pressioni affinché si arrivi al 30 per cento perché è nel suo interesse: gli utili del settore aumenteranno se saremo più ambiziosi dal punto di vista climatico. Questo dimostra evidenza molto chiaramente che vi è stata una fondamentale svolta nella discussione sulle politiche climatiche. Una svolta importantissima. Non si tratta più di scegliere tra economia ed ecologia; si tratta di conciliare l’economia con l’ecologia. Si tratta di un punto fondamentale.</p>
      <p sl="en">Ma cosa contiene la relazione? Ovviamente, chiediamo alla Commissione di presentare una proposta per giungere a una riduzione del 25 per cento in ambito nazionale. Questo è importantissimo perché in questo modo si riduce la dipendenza dal petrolio, si usufruisce dei vantaggi collaterali in campo sanitario e si sfrutta davvero il potenziale di risparmio energetico. Anche quest’ultimo costituisce un punto fondamentale della relazione perché, conseguendo i nostri obiettivi in questo ambito avremo già imboccato la strada che ci porterà a raggiungere il 25 per cento a livello interno nell’ambito dell’Unione europea.</p>
      <p sl="en">Nella relazione, chiediamo il 30 per cento in tutto: il 25 per cento sul piano interno, ma il 30 per cento complessivamente. Nel mercato vi sono ancora numerose compensazioni; pertanto, se a livello nazionale si parla del 25 per cento, discutiamo anche del 30 per cento complessivo. Questo ridimensiona in qualche modo anche il ruolo delle compensazioni, entrate anch’esse a far parte della discussione e inserite nella relazione.</p>
      <p sl="en">La discussione riguarda anche l’adeguamento del sistema di scambio delle quote di emissioni. Tengo ad esprimerlo con chiarezza: se aumenteremo le nostre ambizioni in campo climatico grazie al risparmio energetico e interverremo soltanto in quest’ultimo campo, il prezzo del carbonio scenderà tra 15 e 0 euro per tonnellata, come stimato da alcuni studi. Occorre quindi intervenire sul sistema ETS per garantire un prezzo equo e per ottenere incentivi concreti per passare alle tecnologie verdi.</p>
      <p sl="en">Domani si terrà una votazione di importanza cruciale per l’economia del futuro, un’economia verde. Invito la Commissione a dar seguito alla richiesta che avanzeremo come Parlamento domani, presentando una proposta legislativa. Il Consiglio si sta muovendo, il Parlamento definirà la propria posizione domani; spetterà quindi alla Commissione presentare una proposta. Sappiamo che, nella discussione su una proposta legislativa, il Consiglio non metterà più il veto per nessun paese.</p>
      <p sl="en">Avremo una maggioranza in Parlamento, come vedremo domani, e una maggioranza in Consiglio per essere davvero più ambiziosi in materia di clima e fare in modo che la vera economia del futuro sia quella verde.</p>
    </intervention>
    <intervention id="3-311-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, Commissario Oettinger, onorevoli colleghi, il gruppo dell’Alleanza progressista di Socialisti e democratici al Parlamento europeo appoggia la relazione dell’onorevole Eickhout perché manda un messaggio chiaro, sia all’interno che all’esterno dell’UE, che non stiamo rinunciando alla lotta ai mutamenti climatici. Si tratta di un segnale interno sul fatto che prendiamo sul serio la promessa contenuta nel pacchetto sul clima del 2008 di raggiungere il 20 per cento di energie rinnovabili e il 20 per cento di risparmio energetico. Commissario Oettinger, oggi lei ci ha fornito una proposta e abbiamo molto lavoro davanti a noi. Le due misure intraprese assieme porteranno a una riduzione del 25 per cento delle emissioni di CO2 a livello di Unione europea. Chi potrebbe opporvisi? Non è possibile, perché si tratta di un pacchetto legislativo che abbiamo adottato e abbiamo una responsabilità verso il resto del mondo. Per ottenere il 30 per cento totale, dobbiamo però anche raggiungere un livello del 5 per cento nel campo dei meccanismi per lo sviluppo pulito (CDM) per cento. Spero che questo obiettivo non sarà ridotto. La modifica del paragrafo 3 svuoterebbe di significato l’intera relazione e se sarà accolta, domani voteremo contro la relazione. Spero che questo non avvenga, perché dobbiamo inviare un messaggio inequivocabile.</p>
    </intervention>
    <intervention id="3-312-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Signora Presidente, ho l’impressione che abbiamo a che fare con un nuovo tipo di follia e con una nuova religione secolare in Europa. Non vi è alcuna base scientifica che dimostri che gli uomini giocano un ruolo decisivo nell’aumento delle emissioni di CO2 nell’atmosfera. Il clima è governato da cicli che durano secoli. Ricercatori come il professor Jaworowski, apprezzato esperto polacco di problemi climatici, hanno pubblicato pareri circostanziati su queste tematiche.</p>
      <p sl="pl">Perché la Groenlandia (ovvero “terra verde”) ha questo il nome, se oggi è interamente coperta dai ghiacci? La risposta è che una volta era un’isola verde, ma il clima mutò, indipendentemente dalle attività umane. Dobbiamo quindi opporci a questa nuova folle religione secolare che sta mettendo in dubbio il senso stesso dell’adesione di paesi come la Polonia all’Unione europea, perché in questo modo il mio paese sarebbe costretto a spendere molto di più per la riduzione delle emissioni di CO2 rispetto ai benefici netti che ha tratto sinora dalla politica di coesione. Se una riduzione del 20 per cento delle emissioni di CO2 è inutile, una riduzione del 30 per cento lo è ancora di più. Pertanto voterò contro.</p>
    </intervention>
    <intervention id="3-313-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, credo che Fukushima abbia cambiato il mondo anche rispetto alle emissioni di CO2 . Si tratta semplicemente di garantirci un approvvigionamento energetico affidabile e per questo dovremo integrare o sostituire l’energia nucleare con il gas e il carbone, ma bruciare gas e carbone produrrà, naturalmente, ulteriori emissioni di CO2 . Il livello del 20 per cento che attualmente ci siamo prefissati è dunque altissimo. Dovremmo accontentarci di avere una riserva in termini di efficienza energetica, perché ci consentirà di consolidare le nuove forme di energia di cui abbiamo bisogno per sostituire l’energia nucleare. Il gas e il carbone giocheranno un importante ruolo nella sostituzione dell’energia nucleare. Credo che i sindacati e i lavoratori temano seriamente che le politiche in materia di CO2 porteranno alla delocalizzazione del lavoro in paesi terzi e che l’intero settore delle materie prime (acciaio, alluminio o carta) abbandonerà l’Europa se introdurremo regole troppo severe. Desidero avvertire tutti che stiamo avanzando troppo rapidamente in questo campo. Le nostre politiche devono essere applicabili e realistiche.</p>
    </intervention>
    <intervention id="3-314-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, nel mio intervento vorrei richiamare l’attenzione sul parere della commissione per l’industria, la ricerca e l’energia, la quale sottolineava al punto 3 che le attuali disposizioni politiche della Commissione nel campo dei mutamenti climatici provocheranno la delocalizzazione dell’industria verso paesi terzi, e temo che l’imminente aumento dei prezzi delle emissioni di anidride carbonica accentuerà ulteriormente questa tendenza.</p>
      <p sl="sk">Allo stesso tempo, il parere della commissione richiama l’attenzione sul fatto che l’attuale riduzione delle emissioni prodotte in Europa non può essere interpretata come un segnale delle intenzioni dell’UE di centrare l’obiettivo di riduzione delle emissioni; andrebbe piuttosto letto come il prodotto del calo della produzione industriale e del suo trasferimento lontano dall’Europa, fattori che stanno facendo crescere la disoccupazione in Europa. Sono convinto che il modo migliore per ridurre le emissioni di gas a effetto serra sia promuovere con maggior costanza l’innovazione, ovvero nuove tecnologie pulite, in modo da rispondere all’esigenza di proteggere la qualità dell’aria non solo mediante strumenti amministrativi e finanziari, ma piuttosto tramite il sostegno alla ricerca e la realizzazione di nuove tecnologie nella vita reale.</p>
    </intervention>
    <intervention id="3-315-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signora Presidente, la strategia europea in materia di energia e di clima deve conciliare la competitività economica con la sicurezza energetica e le questioni ambientali. Lo scopo del superamento dell’obiettivo del 20 per cento di riduzione delle emissioni di gas a effetto serra deve essere armonizzare proprio l’armonizzazione di questi obiettivi. Concordo sulla necessità di sforzi aumentare l’impegno di riduzione dal 20 per cento al 25 per cento, dove il 5 per cento aggiuntivo per cento corrisponde a un aumento dell’efficienza energetica.</p>
      <p sl="pt">È fondamentale, tuttavia, trovare soluzioni che mantengano la competitività dell’industria europea. In questo ambito, considero positivo il fatto che per la prima volta in Parlamento vi sia un ampio consenso sull’inclusione di un approccio settoriale. Questo approccio farà sì che l’obiettivo di riduzione delle emissioni di gas a effetto serra definito per un determinato paese sia compatibile con il trattamento olistico e globale di ciascun settore industriale, impedendo così la rilocalizzazione delle emissioni di carbonio.</p>
    </intervention>
    <intervention id="3-316-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signora Presidente, l’opinione pubblica si attende da noi politici pragmaticità, razionalità ed efficienza in tutte le nostre azioni. I contribuenti possono perdonarci molte cose, ma non ci perdoneranno se spenderemo il loro denaro senza dimostrare di aver ottenuto qualcosa in cambio. Quando discutiamo di riscaldamento globale, dobbiamo considerarlo come un progetto razionale. Lasciamo da parte per un momento gli aspetti relativi alla legittimità o altri aspetti analoghi che erano alla base delle nostre decisioni politiche in merito. Siamo consapevoli che c’è chi dubita delle basi scientifiche del problema, ma questa non è la sede adatta per risolvere questa disputa.</p>
      <p sl="pl">Vorrei tuttavia sottolineare che una peculiarità dei gas serra è che non conoscono frontiere. Anche se l’Unione europea adotta i limiti più severi possibili sulle emissioni di gas a effetto serra, l’esito non cambierà se Cina, India e altri paesi in via di sviluppo non adotteranno contemporaneamente gli stessi limiti. Oltre al fatto che le tasche dei contribuenti europei ne risentiranno, limitare la produzione porterà a un aumento della disoccupazione e i posti di lavoro verranno spostati all’esterno dell’Unione europea.</p>
      <p sl="pl">Alla luce di tutto questo, occorre agire razionalmente per ottenere qualche risultato in questo ambito e affinché questo sia un processo su scala mondiale, perché solo in tal modo potrà essere efficace. Se è vero che un mese di emissioni di gas a effetto serra in Cina corrisponde a una riduzione del 20 per cento annuo in Europa, questo la dice lunga.</p>
    </intervention>
    <intervention id="3-317-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, vorrei iniziare congratulandomi con l’onorevole Eickhout per aver formulato questa relazione.</p>
      <p sl="ro">Ritengo che la riduzione delle emissioni di gas a effetto serra in Europa sia di vitale importanza, alla luce delle conclusioni del vertice di Cancún. Questo significa che l’Unione europea deve mantenere il suo ruolo di leader mondiale per quanto riguarda la tutela ambientale e per questo deve riformare l’applicazione della sua politica verde. Devo sottolineare l’importanza di rivedere i meccanismi di monitoraggio delle emissioni e l’esigenza di tenerne conto nell’intera procedura di bilancio.</p>
      <p sl="ro">Potrebbe essere inoltre utile migliorare l’attuale programma di scambio delle quote di emissioni dell’Unione e, a questo proposito, è stato raccomandato di estendere l’ambito di applicazione di questo sistema a strutture al di fuori del settore industriale.</p>
      <p sl="ro">Devo infine porre l’accento sull’impatto della politica ambientale europea sugli investimenti a lungo termine sotto forma di tecnologia verde.</p>
    </intervention>
    <intervention id="3-318-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione . − Signora Presidente, onorevoli deputati, il Commissario Hedegaard mi ha chiesto di portarvi i suoi saluti. Questa sera è stata trattenuta da impegni inderogabili e mi ha chiesto di sottolineare a nome suo e della Commissione alcuni punti importanti.</p>
      <p sl="de">Vorrei ringraziare il Parlamento, tutti i suoi deputati e il relatore per questa relazione di fondamentale importanza e di vasta portata.</p>
      <p sl="de">Continuiamo ad attribuire grande significato all’obiettivo di limitare a 2°C il riscaldamento globale e per questo abbiamo fissato obiettivi a breve e medio termine per il 2020 e una strategia a lungo termine per il 2050. Naturalmente occorre analizzare anche le fasi intermedie del periodo compreso tra il 2020 e il 2050 e definire ulteriori obiettivi intermedi.</p>
      <p sl="de">L’anno scorso l’Unione europea ha approvato l’obiettivo del 20 per cento per i prossimi nove anni; questo è accaduto quasi un anno fa in Parlamento e, precedentemente, in Commissione e in Consiglio. Naturalmente, alla luce delle possibilità tecniche, degli effetti economici e dei mutamenti finanziari, esistono argomentazioni a favore di obiettivi più ambiziosi. Abbiamo comunque fissato l’obiettivo del 20 per cento appena un anno fa e non credo che le informazioni su cui abbiamo basato la nostra decisione siano cambiate da allora. Abbiamo detto che l’Europa ridurrà le emissioni del 30 per cento se altre importanti regioni del mondo saranno disposte a stipulare accordi vincolanti, perché il clima interessa tutto il mondo. Pensiamo che vi siano ancora opportunità per introdurre accordi vincolanti o parziali: per questo le condizioni sono del 20 per cento per l’Europa e del 30 per cento qualora vi siano dei partner, ovvero USA o Cina. Mi sembra un’offerta seria, di vasta portata ed equa.</p>
      <p sl="de">Nel corso dell’ultimo anno, la Commissione ha discusso e adottato una comunicazione che presenta le possibilità per ridurre le emissioni di gas a effetto serra di oltre il 20 per cento in linea con le conclusioni, ovvero per una riduzione del 30 per cento. La comunicazione valuta inoltre se questo obiettivo sia raggiungibile o meno dal punto di vista tecnico ed economico e se avrà un effetto sui costi, benché riteniamo che i costi saranno inferiori a quelli indicati nelle stime precedenti. Riteniamo prioritario il principio di una pianificazione affidabile. Questo significa che l’industria, l’economia e i privati cittadini avranno la certezza di poter pianificare in anticipo, sulla base degli obiettivi adottati l’anno scorso a maggioranza democratica, ovvero il 20 per cento per la solo Unione e il 30 per cento se altri partner importanti saranno disposti ad sottoscrivere accordi vincolanti.</p>
      <p sl="de">Una specie di meccanismo automatico è stato impiegato per dimostrare che aggiungendo l’efficienza energetica alla riduzione del 20 per cento nelle emissioni di CO2 sarebbe automaticamente possibile raggiungere il 25 per cento. Vorrei comunque ricordarvi che, contemporaneamente e in base alle stesse informazioni, il Parlamento discute del cosiddetto 20-20-20 ormai da anni. Nessuno ha accennato al fatto che l’ultimo 20 può trasformare il secondo 20 nel 25 per cento perché è stato adottato dopo e la Commissione se ne sta occupando ora. Questo non era nelle intenzioni dell’ideatore. Nel 2007 o nel 2009, negli interventi non si è mai fatto riferimento a questo aspetto: si tratta di una nuova idea ancora da discutere, ma non concordo con il meccanismo automatico. Se in sede di Commissione e come Unione europea avessimo considerato più seriamente l’efficienza energetica in una fase precedente, la questione del meccanismo automatico probabilmente non sarebbe emersa.</p>
      <p sl="de">Vi è poi la questione della conciliazione degli interessi dell’economia e dell’ambiente. L’innovazione, in particolare nel settore ambientale, offre significative opportunità a ingegneri e tecnici, nonché la possibilità di creare valore nei modi più disparati e, quindi, di creare posti di lavoro. Dobbiamo assicurarci che questi nuovi posti di lavoro in campo energetico e climatico vengano creati in Europa per evitare di perdere posti di lavoro fondamentali. Cosa intendo con questo? Voglio dire che il mondo non dovrebbe produrre più alluminio e acciaio di quanto necessiti e che l’acciaio, l’alluminio e il rame richiesti in Europa e nel resto del mondo dovrebbero essere prodotti, per quanto possibile, qui in Europa, sempre che la produzione sia già qui. È accettabile prevedere la delocalizzazione della produzione di acciaio, alluminio e rame, o evitarla, laddove possibile. La richiesta di acciaio, alluminio e rame europea e mondiale dovrebbe comunque essere soddisfatta, se possibile, in Europa, in concorrenza con altre regioni. Riteniamo che sarebbe sbagliato trasferire deliberatamente la produzione.</p>
      <p sl="de">Nel conciliare questi interessi, dobbiamo continuare a verificare se siano plausibili obiettivi di riduzione delle emissioni di CO2 più alti, se contribuiranno a conservare i posti di lavoro nelle “vecchie industrie” e se potremo impedire il trasferimento di tali posti di lavoro. Una cosa è certa: preferirei che l’occupazione nell’industria siderurgica e la produzione di acciaio restassero in Europa con una riduzione del 20 per cento nelle emissioni di CO2 , piuttosto che trasferirle in Brasile, in Malaysia o in America, dove i livelli di emissione di CO2 sarebbero del 100 per cento. Avremmo in questo caso speso il nostro denaro sulla soluzione sbagliata. È meglio avere una riduzione del 20 per cento delle emissioni e tutelare i posti di lavoro, il valore aggiunto e il gettito fiscale che perdere occupazione per avere la coscienza a posto in Europa e il 100 per cento di emissioni in America e in Asia, dove si sposterebbero anche il gettito fiscale e i posti di lavoro. È un approccio molto pragmatico che, tuttavia, tiene conto dell’ambiente e dell’economia. State chiedendo alla Commissione di avanzare proposte di più ampio respiro in singoli ambiti. Saremo lieti di esaudire le vostre richieste. Contiamo sul fatto che altri governi in tutto il mondo compiano passi avanti nel corso di altre conferenze a livello mondiale e dopo le elezioni negli Stati Uniti previste per la fine dell’autunno.</p>
      <p sl="de">Desidero infine incoraggiare il Parlamento a continuare a sostenerci attraverso i contributi dei suoi esperti e a porci domande opportune. L’Unione europea e ancora sulla strada giusta e, attraverso i controlli e la trasparenza, vogliamo raggiungere l’obiettivo del 20 per cento, assicurandoci che niente vada storto in Europa. In autunno vi comunicheremo le nostre idee in merito alla revisione del sistema di scambio delle quote di emissioni (ETS). Presenteremo una relazione, come abbiamo promesso oggi nella proposta sull’efficienza energetica, che valuterà se il miglioramento dell’efficienza produrrà un sensibile cambiamento nel mercato della CO2 . Se necessario, valuteremo eventuali carenze, per garantire che lo scambio di quote di emissioni resti un efficace strumento di riduzione delle emissioni di CO2 nell’ambito dell’economia di mercato.</p>
    </intervention>
    <intervention id="3-319-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 23 giugno 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-319-500" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signora Presidente, onorevoli colleghi, colgo l’occasione per esprimere in questa sede la mia contrarietà, in assenza di un accordo globale sul clima che coinvolga tutti i grandi emettitori, ad un aumento unilaterale dell’obiettivo europeo di riduzione delle emissioni di gas a affetto serra oltre il 20 per cento entro il 2020. Non va dimenticato, infatti, che l’Unione europea è ancora l’unica area al mondo ad aver adottato obiettivi di riduzione delle emissioni legalmente vincolanti. L’immediata conseguenza che ne deriva è che l’industria europea viene esposta alla forte concorrenza di concorrenti globali che, invece, non sono sottoposti agli stessi vincoli. Pertanto, a mio avviso, la priorità per l’Unione deve, innanzitutto, essere il raggiungimento degli obiettivi 20-20-20, già molto ambiziosi, stabiliti dal Pacchetto Clima ed Energia. Solo così potremo definire una politica ambientale comunitaria che consenta alle imprese europee di continuare ad essere competitive a livello globale al fine di sostenere la crescita economica e, soprattutto, la creazione di occupazione. Concludo condividendo le preoccupazioni espresse dai rappresentanti del sistema industriale italiano che non è attualmente nelle condizioni di sottoscrivere impegni più ambiziosi di quelli già stabiliti in sede di Consiglio europeo e riaffermati dalla Commissione europea nella Direttiva europea "Emissions Trading".</p>
    </intervention>
    <intervention id="3-319-750" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">La Roadmap 2050 ha ipotizzato che il raggiungimento dell’obiettivo di efficienza energetica del 20 per cento consentirebbe automaticamente una riduzione delle emissioni del 25 per cento, senza modificare l’attuale quadro normativo. Senza un accordo internazionale, l’innalzamento unilaterale dell’obiettivo di riduzione delle emissioni potrebbe comportare rischi per la competitività delle nostre industrie e per la crescita e l’occupazione nell’UE. Dovremmo invece percorrere la strada del risparmio energetico e delle energie rinnovabili. A tal proposito esprimo il mio sostegno al Commissario Oettinger per la nuova proposta di efficienza energetica che sicuramente garantirà risparmi a cittadini e imprese, aiutandoli nella gestione dei propri consumi. Nel discutere le future politiche climatiche dell’UE non possiamo inoltre non tenere in considerazione il nuovo scenario energetico europeo e internazionale delineatosi a seguito delle rivolte nel Nord- Africa e della crisi del nucleare. Sul medio periodo tali fattori avranno degli impatti significativi sui costi dell’energia, e imporranno una valutazione delle ripercussioni sull’attuale strategia ambientale europea. Basti pensare che la fuoriuscita dal nucleare costringerà la Germania ad aumentare il ricorso a combustibili fossili incrementando il suo livello di gas GHG. E’necessario riorientare quindi le nostre politiche ambientali creando le necessarie convergenze con le politiche energetiche e superando i tradizionali approcci settoriali.</p>
    </intervention>
    <intervention id="3-320-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Le economie di alcuni Stati membri dell’Unione europea, tra cui il mio paese, la Polonia, stanno già subendo le dannose conseguenze del pacchetto di misure in materia di clima e di energia imposto arbitrariamente e utilizzato come strumento per realizzare l’obiettivo politico del 3 x 20. Questo obiettivo politico spesso viene però presentato in modo distorto: si parla di un taglio del 20 per cento nei consumi energetici, ma l’obiettivo reale è un aumento del 20 per cento dell’efficienza energetica. Si tratta di due obiettivi ben diversi. Il termine “efficienza” è spesso impiegato in modo sbagliato nei documenti dell’Unione europea a causa della confusione tra l’“efficienza energetica” e i metodi impiegati per la sua valutazione, ovvero se si sta parlando di efficienza lorda nazionale, efficienza pro capite o efficienza di conversione, quale per esempio la conversione dell’energia primaria in lavoro utile. Ponendo l’accento sull’aumento dell’efficienza anziché sulla limitazione dei consumi, si darà la precedenza all’innovazione tecnologica, il che andrà a nostro vantaggio. Queste innovazioni hanno il massimo potenziale per limitare le emissioni, anche oltre l’obiettivo del 20 per cento.</p>
      <p sl="pl">Gli Stati membri devono avere il diritto di decidere autonomamente in merito ai metodi e alle tempistiche di limitazione delle emissioni, soprattutto aumentando l’efficienza. Nel caso della Polonia, questo si riferisce soprattutto all’enorme potenziale rappresentato in primo luogo dal miglioramento complessivo di edifici vecchi e nuovi in termini di efficienza termica, e in secondo luogo dalla diffusa sostituzione di vecchie centrali a energia termica negli edifici residenziali con moderne centrali termoelettriche. Occorre rivedere il pacchetto di misure in materia di clima e di energia per permettere gli Stati membri di ridurre ulteriormente le emissioni.</p>
    </intervention>
    <intervention id="3-321-000" speaker_id="96753" name="Jolanta Emilia HIBNER" is_mep="True" mode="written" nationality="Poland" birth_date="26-01-1951" birth_place="Zabki" p_group="Group of the European People's Party (Christian Democrats)" m_state="PL">
      <p sl="pl">Il cambiamento climatico rappresenta una enorme sfida per la comunità internazionale. I risultati presentati dimostrano che l’Europa sta perseguendo un’efficace politica per il clima e sarebbe un errore se l’Unione europea fissasse nuovi obiettivi unilaterali, alla luce del fatto che non esistono regolamenti a livello mondiale con obiettivi di riduzione vincolanti. La proposta dell’onorevole Eickhout mette in allarme la Polonia, in quanto alcune questioni presentate potrebbero rappresentare una minaccia per l’economia europea. Aumentare ulteriormente la riduzione delle emissioni dal 20 per cento al 30 per cento può danni essere molto dannosa dal punto di vista dei mutamenti climatici. Se i costi di produzione in Europa sono troppo elevati, il livello di emissioni mondiale aumenterà a seguito delle maggiori importazioni di prodotti da paesi a bassa efficienza in termini di emissioni.</p>
      <p sl="pl">L’industria europea ha dimostrato che possiamo contare sul suo impegno nella ricerca di soluzioni innovative che ci aiuteranno nella lotta al mutamento climatico. Risultati pioneristici sono possibili soltanto sulla base di investimenti ben pianificati sul lungo periodo.</p>
      <p sl="pl">Alla luce dell’altissimo livello di utilizzo del carbone come fonte energetica in Polonia, a partire dal 2013 l’industria polacca sarà costretta a sostenere costi molto più elevati rispetto ai suoi concorrenti europei, a causa del sistema ETS. Questo potrebbe far sorgere enormi problemi nel conseguimento dell’obiettivo di riduzione originario, nonché nel mantenimento della liquidità finanziaria. Aumentando l’obiettivo di riduzione di un altro 5 o 10 per cento si provocherà il collasso di numerose aziende polacche e noi non possiamo permettere che questo avvenga.</p>
    </intervention>
    <intervention id="3-321-500" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Quando il mio paese, la Scozia, approvò una legge sul mutamento climatico nel 2009, chiese un taglio del 42 per cento delle emissioni entro il 2020. Questi obiettivi sono ambiziosi, ma riteniamo che rappresentino una parte fondamentale del nostro impegno per la lotta al mutamento climatico. Il mio collega, l’onorevole Eickhout, ha evidenziato i numerosi vantaggi che deriveranno all’Unione europea da obiettivi più ambiziosi. I tentativi di questo Parlamento di ridurre le nostre ambizioni saranno respinti dai cittadini europei.</p>
    </intervention>
    <intervention id="3-322-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Nella sua forma originaria, la relazione mostra un immenso entusiasmo amatoriale e il tentativo piuttosto irrealistico di ignorare la realtà del moderno approvvigionamento di energia elettrica, oltre a presentare un catalogo di pie illusioni. È probabile che tutti i cittadini europei plaudano ai coraggiosi piani di riduzione delle emissioni dell’80-95 per cento entro il 2050, ma se entriamo nei dettagli, il piano così com’è oggi dovrebbe basarsi sulle opportunità assolutamente realistiche offerte dalle attuali risorse energetiche. È impossibile eliminare l’uso di carbone e gas naturale da un giorno all’altro, soprattutto quando negli ultimi anni gli Stati membri hanno registrato un sensibile aumento nei consumi di gas naturale. Dinanzi all’isteria scatenatasi dopo il terremoto in Giappone e ai problemi al reattore della centrale di Fukushima, i cittadini di alcuni Stati membri hanno deciso di voltare le spalle all’energia nucleare in un tempo relativamente breve, benché non vi sia ancora alcun segno di problemi generalizzati. In termini concreti, l’Unione europea non possiede linee di trasmissione in grado di trasferire una sufficiente quantità di elettricità dal nord al sud o dall’est all’ovest. È risaputo che il vento non soffia sempre, nemmeno nel nord della Germania, e che le celle solari, che attualmente hanno un’efficienza dell’11 per cento circa, possono convertire in corrente elettrica esclusivamente l’energia solare che le colpisce. La produzione delle centrali fotovoltaiche perciò oscilla notevolmente nel corso della giornata e dell’anno. Condivido le conclusioni della relazione del gruppo confederale della Sinistra unitaria europea/Sinistra verde nordica, ma a queste deve necessariamente seguire una dettagliata analisi dei piani.</p>
    </intervention>
    <intervention id="3-322-500" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">La politica climatica ed energetica europea è caratterizzata da una vasta gamma di soluzioni irrazionali. Ha creato il sistema di scambio di quote di emissioni, che aumenta artificialmente il prezzo dell’energia elettrica e i costi, quasi senza alcun beneficio per il clima o per l’ambiente, ed ha costruito impianti eolici in luoghi dove non c’è vento. Le tariffe di riacquisto hanno reso redditizio un settore che non lo dovrebbe mai essere. Gli introiti sono stati ridistribuiti lontano dall’industria, verso aziende che producono elettricità per la borsa. Gli obiettivi nel campo delle energie rinnovabili sono stati fissati con una tempistica tanto irrealistica da mettere in pericolo la gestione sostenibile delle foreste. Non possiamo più permetterci queste cose, ora che l’economia mondiale è in crisi e che la credibilità dell’euro è a rischio. Alla luce di quanto esposto, non riesco a comprendere perché il Parlamento desideri così ardentemente innalzare i nostri obiettivi unilaterali di taglio alle emissioni, i cui benefici ambientali mondiali saranno minimi rispetto al fardello che farà gravare sulla nostra industria e sull’occupazione. Ora che la Germania ha dichiarato che sta abbandonando l’energia nucleare, è ovvio che l’Unione europea non raggiungerà gli obiettivi di riduzione delle emissioni poiché vi sarà una maggiore dipendenza dall’energia fossile, con il conseguente aumento del costo dei diritti di emissione e dell’energia elettrica aumenterà. I datori di lavoro e i lavoratori ne pagheranno il prezzo, mentre le emissioni continueranno a crescere oltre i nostri confini. è giunto il momento di usare il buon senso. è chiaro che non potremo ricevere un sostegno globale a tagli vincolanti alle emissioni, ma proprio per questo occorre porre l’accento sulle soluzioni tecniche e considerare il problema da diversi punti di vista: occorre una strategia diversa per controllare i fattori che influenzano il clima. I responsabili a breve termine sono gli aerosol, la fuliggine, il metano e l’ozono nell’atmosfera: essi hanno un effetto diverso dai fattori a lungo termine quali l’anidride carbonica, gli idrocarburi e gli ossidi di azoto. Concentrandoci su uno solo dei fattori (l’anidride carbonica) dimostriamo la nostra scarsa conoscenza della complessità del problema.</p>
    </intervention>
    <intervention id="3-323-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Alla vigilia del voto sulla relazione concernente un possibile aumento dal 20 al 30 per cento dell’obiettivo di riduzione delle emissioni di gas a effetto serra entro il 2020, vorrei esprimere la mia preoccupazione per le conclusioni, che si spingono troppo lontano. In generale, concordiamo con l’attuazione degli obiettivi “3 x 20” già fissati, ma le dimensioni e il costo degli impegni relativi all’eventuale adozione di una riduzione del 30 per cento delle emissioni di gas a effetto serra sarebbero enormi. Gli investitori, che stanno già sostenendo costi per stare al passo con la concorrenza di paesi terzi con normative ambientali meno severe che in Europa, si trovano di fronte a un dilemma: restare in Europa o delocalizzare le loro aziende.</p>
      <p sl="pl">Un aumento unilaterale degli obiettivi non è un modo efficace per bloccare il cambiamento climatico. Lo scenario proposto di una riduzione del 30 per cento avrà un enorme impatto sui settori che partecipano al sistema ETS e li costringerà a intensificare i provvedimenti in misura notevolmente superiore rispetto ai settori che non vi partecipano.</p>
    </intervention>
    <intervention id="3-323-500" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Le misure volte a fissare obiettivi di riduzione ancora più alti danneggiano tutta l’industria europea. La pressione esercitata sull’industria dalla politica per il clima porterà alla delocalizzazione verso paesi con politiche ambientali dettate dal buon senso. Su scala globale, questo non ridurrà le emissioni di gas dannosi per il clima. I fenomeni della “rilocalizzazione delle emissioni di carbonio” o della delocalizzazione delle industrie al di fuori dei confini dell’Unione europea non sono miti, ma costituiscono invece una concreta minaccia per la crescita economica e l’occupazione in Europa.</p>
      <p sl="pl">Secondo il rapporto della Banca mondiale, l’attuazione del pacchetto europeo di misure in materia di clima e di energia determinerà per l’economia polacca una perdita pari all’1,4 per cento del PIL annuale fino al 2020 e una perdita dello 0,55 per cento per l’intera Unione europea. Anche la Banca mondiale stima che i prezzi dell’elettricità aumenteranno di circa il 26,2 per cento in Polonia e del 12,6 per cento nell’intera Unione europea. Il precedente obiettivo europeo di ridurre del 20 per cento le emissioni di CO2 è già difficile da digerire per l’industria polacca e dell’Europa centrale a causa dell’alta percentuale di carbone impiegata nei loro settori energetici. Abbiamo comunque accettato questa sfida e ci accingiamo ad adempiere ai nostri impegni.</p>
      <p sl="pl">La Polonia non può permettersi di innalzare l’obiettivo di riduzione delle emissioni di anidride carbonica al 30 per cento e una soluzione potrebbe essere la creazione di un’associazione degli Stati membri per la riduzione delle emissioni, con adesione volontaria. Chiedo che nella votazione di domani prevalga il buon senso e non ambizioni di riduzione delle emissioni di CO2 economicamente infondate.</p>
    </intervention>
    <intervention id="3-323-750" speaker_id="23808" name="Csaba Sándor TABAJDI" is_mep="True" mode="written" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">L’Unione europea, Ungheria inclusa, può soltanto mantenere la propria posizione di leader nella lotta ai cambiamenti climatici attraverso l’introduzione di soluzioni tecnologiche ed economiche nuove e tramite una costante innovazione. L’Ungheria potrebbe essere un vero leader nel campo della crescita economica verde e possiede ancora quote di emissione di CO2 per diversi miliardi di fiorini che dovrebbero essere rimesse in vendita dal governo il prima possibile. Data l’abbondanza di risorse, potremmo produrre enormi quantità di materie prime per la produzione di bioenergia e per questo non comprendo come la nuova strategia rurale ungherese non preveda aiuti alla produzione di materie prime agricole finalizzate alla produzione di energia. È ora che il governo ungherese si impegni a estendere l’utilizzo di energie rinnovabili e sostenga uno sviluppo nazionale all’insegna dell’innovazione. L’Unione europea, oggi responsabile di appena il 12 per cento delle emissioni mondiali di gas a effetto serra, non può fermare da sola il cambiamento climatico. Nei grandi paesi emergenti come Cina, Brasile, India o Russia, la coscienza ambientale sta crescendo e per le imprese europee potrebbero aprirsi immensi mercati nel settore delle energie alternative. Le aziende europee però saranno competitive in quei mercati soltanto se motivate dal contesto normativo europeo a perseguire un’innovazione e uno sviluppo costanti. Per questo dobbiamo adottare obiettivi ambiziosi in materia di emissioni di CO2 . Grazie al saldo positivo della CO2 dei nuovi Stati membri, le emissioni dell’UE a 27 sono già scese del 17 per cento rispetto ai livelli del 1990. Portare questo obiettivo al 30 per cento entro il 2020 è molto realistico.</p>
    </intervention>
  </section>
  <section id="creitem22" title="22. Ordine del giorno della prossima seduta: vedasi processo verbale"/>
  <section id="creitem23" title="23. Chiusura della seduta"/>
</text>
