<?xml version='1.0' encoding='utf-8'?>
<text id="20080605.IT" lang="it" date="2008-06-05" place="Bruxelles" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signora Presidente, onorevoli colleghi, come sapete ieri c’è stata un’allerta generale data dal sistema Ecurie, il sistema di sicurezza della Commissione europea e dell’Unione europea rispetto ad un incidente non meglio determinato in una centrale nucleare in Slovenia. Dopo di che questo allarme pare rientrato, ma rimangono alcuni dubbi sulla natura reale di questo incidente e sui motivi che hanno giustificato questo allarme che è molto inabituale. E quindi noi vorremmo chiedere, approfittando del fatto che oggi durante la giornata la Commissione sarà con noi e la Presidenza è la Presidenza slovena, per sollecitare la Presidenza stessa e la Commissione a dare al Parlamento europeo, e quindi anche al pubblico, le ragioni reali per le quali questa procedura assolutamente inabituale è stata seguita. E io, Presidente, la ringrazierei se volesse dare seguito a questa questione.</p>
    </intervention>
    <intervention id="4-006" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">Penso che la presidenza Slovena, che oggi è presente in Aula, tornerà su questa richiesta.</p>
    </intervention>
  </section>
  <section id="creitem2" title="2. Processo di Barcellona: Unione per il Mediterraneo (discussione)">
    <intervention id="4-008" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la dichiarazione della Commissione sul processo di Barcellona: Unione per il Mediterraneo.</p>
    </intervention>
    <intervention id="4-009" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="fr">Membro della Commissione . − Signora Presidente, onorevoli deputati, penso che dovrei parlare francese oggi, pertanto è quello che farò.</p>
      <p sl="fr">Desidero innanzi tutto ringraziare il Parlamento europeo per aver inserito questo tema sulle nostre relazioni con i partner mediterranei all’ordine del giorno della seduta. E’ un punto che ha suscitato un dibattito su un aspetto di vitale importanza per l’Europa e vorrei congratularmi in particolare con il Parlamento europeo per il ruolo svolto negli ultimi anni e per non aver mai cessato di interessarsi al Mediterraneo. Il Processo di Barcellona ci ha permesso di affrontare numerosi aspetti regionali di importanza strategica e, ovviamente, alcune questioni di carattere politico. Credo che siamo riusciti a ottenere molti risultati, sebbene permangano non poche sfide comuni tra cui la sicurezza, la protezione dell’ambiente, la garanzia dell’approvvigionamento sostenibile dell’energia, la lotta alla criminalità organizzata, il controllo dei flussi migratori e il dialogo interculturale. Oltre a questa cooperazione con i nostri vicini mediterranei, mi piacerebbe che approfondissimo la comprensione dell’altro e dei suoi interessi, e rafforzassimo il rispetto, ma anche la reciproca fiducia.</p>
      <p sl="fr">In marzo il Consiglio europeo ha invitato la Commissione a ridefinire le modalità del “Processo di Barcellona: Unione per il Mediterraneo” e il 20 maggio la Commissione ha adottato una comunicazione che sottolinea il ruolo centrale del Mediterraneo, la sua importanza storica e contemporanea e le sfide impegnative del nostro futuro comune. Devo tuttavia ricordare che abbiamo ancora la politica europea di vicinato, ovviamente, che è una politica bilaterale mentre l’altra è una politica regionale. Dobbiamo altresì tener conto del fatto che gli attuali piani d’azione attuano in effetti le decisioni prese in seno alle varie riunioni ministeriali settoriali. Quando pensiamo al Mediterraneo, pensiamo alla culla delle tre religioni monoteiste, crogiolo di civiltà e cultura, migrazione e commercio. Pensiamo alla storia del Mediterraneo, una storia indissociabile dalla storia dell’Europa. Il Bacino del Mediterraneo è effettivamente il ponte tra il Nord e il Sud, tra l’Oriente e l’Occidente e, situato alla confluenza di tre continenti, è più che una semplice frontiera dell’Unione europea. La stabilità in quella regione è cruciale per la nostra sicurezza e la nostra prosperità, per non parlare della sicurezza e della prosperità dei nostri vicini e amici del Mediterraneo. E’ solo attraverso un’azione politica determinata e realista, combinata con un forte e instancabile impegno e un dialogo costruttivo, che saremo in grado di affrontare queste sfide insieme.</p>
      <p sl="fr">La Commissione ha sempre esortato a una relazione più forte, più aperta e più costruttiva con i nostri partner mediterranei e stiamo presentando proposte concrete al fine di conseguire tale obiettivo.</p>
      <p sl="fr">Onorevoli deputati, consentitemi di illustrarvi oggi le principali osservazioni e proposte della comunicazione da me presentata alla Commissione. Il processo di Barcellona ha purtroppo sofferto del persistere dei conflitti nel sud del Mediterraneo e, talvolta, della mancanza di cooperazione tra i vari partner . Sta avvenendo tuttavia un cambiamento positivo che ho potuto constatare io stessa nel corso delle mie recenti visite nella regione. E’ arrivato il momento di approfittare di una rinnovata volontà politica al fine di infondere nuova linfa nella nostra cooperazione e per renderla più equilibrata e più in sintonia con i nostri cittadini. Secondo noi, gli obiettivi chiave sono tre.</p>
      <p sl="fr">Il primo è il rafforzamento delle relazioni dell’Unione europea con i suoi partner mediterranei; il secondo consiste nell’offrire una migliore suddivisione delle responsabilità nelle nostre relazioni multilaterali; e il terzo è rendere queste relazioni più concrete e più visibili promuovendo progetti regionali e subregionali, utili per i cittadini della regione. Queste misure porterebbero non poco valore aggiunto. Com’è ovvio, entreranno in gioco i fondi privati: finora è stato coinvolto solo il settore comunitario, così adesso anche il settore privato assumerà un ruolo. Dovremo logicamente verificare se in effetti funziona, ma questa è l’idea in ogni caso. E’ pertanto essenziale rafforzare il livello delle nostre relazioni. La Commissione propone di organizzare vertici biennali dei capi di Stato e di governo. Sarebbe difficile comprendere il motivo per cui ci riuniamo regolarmente in vertici con i nostri principali partner di tutto il mondo senza avere una sede per le consultazioni tra i capi di Stato dell’UE e i nostri amici e vicini del Mediterraneo. Inoltre, l’Assemblea parlamentare euromediterranea si è affermata come dimensione parlamentare del processo di Barcellona. Fornisce uno spazio favorevole alla discussione, al dialogo aperto e al libero scambio di opinioni. Imprime slancio al partenariato adottando risoluzioni e raccomandazioni, e sarà la legittima rappresentanza parlamentare dell’Unione per il Mediterraneo. La Commissione sostiene senza riserve il rafforzamento del ruolo dell’Assemblea parlamentare nelle relazioni con i partner mediterranei. E’ altresì essenziale migliorare la suddivisione delle responsabilità. Negli anni passati, era diffusa l’idea di base che l’agenda del processo di Barcellona fosse influenzata dal fatto che la Presidenza dell’UE detenesse anche la presidenza del partenariato euromediterraneo.</p>
      <p sl="fr">Tre proposte hanno ricevuto il sostegno generale dei partner : l’istituzione di una copresidenza, con un presidente di un paese del sud e uno di un paese del nord; la creazione di un comitato permanente congiunto, con sede a Bruxelles e responsabile della governance ; e un segretariato responsabile della promozione dei progetti. Infine, come affermava Robert Schuman, dobbiamo realizzare progetti concreti “che creino anzitutto una solidarietà di fatto”. E’ la qualità dei progetti che gestiti di concerto che garantirà il successo dell’iniziativa. Questo è quello che permette ai cittadini di percepire la forma dei legami che unisce entrambe le sponde del Mediterraneo. I progetti devono potenziare la struttura della regione e permettere l’integrazione di attori non statali, della società civile e delle imprese. L’Europa deve fungere da leva per il capitale privato, da intermediario. La Commissione propone a titolo indicativo la promozione delle autostrade del mare, l’interconnessione dell’autostrada del Magreb, l’energia solare e l’eliminazione dell’inquinamento del Mediterraneo. Naturalmente. l’elenco non è completo e si aggiungeranno altri progetti.</p>
      <p sl="fr">Per concludere, signora Presidente, vorrei evidenziare un punto che, secondo me, è cruciale. Questa rinnovata cooperazione con i nostri partner nel sud non deve in alcun caso andare a scapito dei nostri solidi legami e delle politiche con i nostri vicini a est. Al contrario, oltre alle nostre azioni volte a potenziare i singoli legami con i nostri amici a est, la Commissione sta incentivando la cooperazione regionale attraverso la sua iniziativa “Sinergia per il mar Nero”. Pubblicheremo a breve la relazione annuale per festeggiare il primo anniversario del suo lancio e a quel punto potremo discutere la recente iniziativa polacca e svedese. Grazie a questi interventi, a est come a sud, riusciremo a mantenere il nostro obiettivo: arricchire le nostre relazioni grazie a strumenti flessibili di cooperazione incentrati sulle priorità dei nostri partner .</p>
      <p sl="fr">Onorevoli deputati, il Vertice di Parigi è una concreta opportunità per portare una nuova dimensione nelle nostre relazioni con i partner mediterranei. Anche se non possiamo ignorare le lezioni del passato, non dobbiamo rimanerne prigionieri. L’iniziativa “Processo di Barcellona: Unione per il Mediterraneo” sta per lanciare una nuova era nelle nostre relazioni con i vicini del sud, un nuovo partenariato basato su elementi proficui del processo di Barcellona, nella prospettiva di avanzare insieme al fine di conseguire i nostri obiettivi comuni di pace, democrazia e prosperità.</p>
      <p sl="fr">Mi scusi, signora Presidente, se mi sono dilungata, ma credo che sia un argomento cruciale, per me e per noi tutti.</p>
    </intervention>
    <intervention id="4-010" speaker_id="29074" name="Vito BONSIGNORE" is_mep="True" mode="spoken" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">a nome del gruppo PPE-DE . – Signora Presidente, onorevoli colleghi, signora Commissario, il mio gruppo ha atteso con grande interesse la dichiarazione odierna del Commissario Ferrero-Waldner, che ringrazio ancora, e abbiamo letto con grande interesse la comunicazione della Commissione adottata il 20 maggio scorso.</p>
      <p sl="it">Al Presidente Sarkozy va il nostro plauso per aver mosso le acque, per avere coagulato un nuovo interesse da parte del Consiglio europeo e per avere innescato un processo di rinnovamento della nostra politica nel Mediterraneo, che il mio gruppo appoggia e si augura che sia concreta e veloce.</p>
      <p sl="it">Sappiamo quanto sia difficile perseguire gli obiettivi ambiziosi del processo di Barcellona. Da una parte abbiamo l’irrisolto conflitto in Medio Oriente e le tensioni nel Sahara Occidentale. Abbiamo anche il gap che talvolta ci separa dai modelli democratici, economici e sociali dei nostri paesi partner, che frena la realizzazione degli obiettivi che ci siamo dati. Tutto ciò è grave, rende la situazione difficile, ma non deve tuttavia costituire un alibi per giustificare ritardi o ripensamenti. Noi riteniamo che l’iniziativa politica del Presidente Sarkozy e il supporto fornito dalla Commissione europea vadano nella giusta direzione, ovvero quella di dare concretezza e segnale tangibile della nostra volontà politica.</p>
      <p sl="it">A questo fine la Commissione ha identificato quattro progetti, che la nostra Commissaria ha qui stamattina ricordato, che si aggiungono alle attività già programmate: le autostrade del mare, il disinquinamento del Mediterraneo, il governo dell’ambiente, la cooperazione in materia di protezione civile per far fronte alle catastrofi naturali e, infine, un piano dell’energia solare nel Mediterraneo. Ciascuno di questi progetti è importante. Quindi non mi soffermo su di loro, lo faremo quando la Commissione ci darà più dettagli.</p>
      <p sl="it">Questi sono tuttavia progetti che, se realizzati, innescheranno un volano incredibilmente importante, sia per dare slancio al processo di Barcellona, sia per completare le azioni già cominciate e ancora non concluse. Ricordo l’area di libero scambio programmata per il 2010 di cui, signora Commissario, vorremmo sapere di più, così come lo stato di realizzazione degli obiettivi individuati negli accordi di associazione e altri progetti in corso.</p>
      <p sl="it">Per concludere, sulle azioni concrete da realizzare in tempi ragionevoli, vorrei anche ricordare che all’infrastruttura del mare e alla relazione Nord-Sud, va aggiunto anche e dato impulso a un corridoio autostradale Sud-Sud che interconnetta i paesi del sud del Mediterraneo, e che questo sistema venga interconnesso all’Europa. Infine, un sistema di credito, un aiuto per la questione dell’acqua e delle infrastrutture nel Medio Oriente.</p>
      <p sl="it">Due, infine, i temi su cui voglio richiamare l’attenzione del Consiglio e della Commissione. Il primo riguarda il commissariato e la funzionalità dell’Assemblea mediterranea. L’Unione europea ha preso importanti impegni anche in Medio Oriente. Ci attendiamo che a questi impegni faccia seguito anche un impegno politico. Può dirci il Consiglio quali sono le concrete e reali prospettive in questa direzione?</p>
    </intervention>
    <intervention id="4-011" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signora Presidente, onorevoli colleghi, non condivido l’opinione del Commissario Ferrero-Waldner che ritiene sia opportuno parlare in francese questa mattina.</p>
      <p sl="fr">Insieme alla mia madrelingua, è la mia lingua preferita, signora Commissario, ma ritengo che questa mattina in particolare sia inappropriato esprimersi in francese perché l’errore del Presidente Sarkozy è stato, all’inizio, quello di dare l’impressione che l’Unione per il Mediterraneo fosse un’idea franco-francese. Tuttavia, è sceso a più miti consigli ed è per questo, onorevole Bonsignore, che devo congratularmi con lui.</p>
      <p sl="de">Posso permettermi di ricordarvi che quando il Presidente Sarkozy si è presentato in Aula proprio all’inizio per illustrare per la prima volta l’idea dell’Unione per il Mediterraneo alla Conferenza dei presidenti, gli ho chiesto: “Può indicarmi quale ruolo dovrebbe svolgere la Germania nella sua Unione per il Mediterraneo?” e lui mi ha risposto “Le statut d’un observateur”. Nel frattempo siamo andati un po’ avanti e abbiamo chiarito questi punti. E’ per questo che l’approccio da lei descritto, signora Commissario, è quello corretto.</p>
      <p sl="de">Sono fermamente convinto che vi siano tre sfide principali che dobbiamo affrontare nel quadro dell’Unione per il Mediterraneo. Innanzi tutto, ritengo che la stabilità sociale sia un prerequisito per la pace, ma da nessun parte nel nord o nel sud la stabilità sociale corre un rischio maggiore che nella regione mediterranea. In nessun altro luogo c’è lo scontro diretto tra l’immensa ricchezza, da un lato, e l’immensa povertà, dall’altro, maggiore o più visibile – in effetti, tangibile – che nella regione del Mediterraneo, e in nessun luogo il confronto e lo scoppio di tensioni per noi europei sono più forti che nel Mediterraneo.</p>
      <p sl="de">Date quindi queste premesse, l’Unione per il Mediterraneo è un progetto che potrebbe portare più pace e stabilità tramite l’integrazione economica delle nostre due regioni, pertanto è un’ottima idea che noi socialisti sosteniamo senza riserve.</p>
      <p sl="de">In secondo luogo, quello che rende tutto questo un concetto ancora più affascinante è fare del multilateralismo la base della cooperazione, non solo nel quadro dell’Unione mediterranea, ma anche come progetto di cooperazione regionale, che non può fungere da modello per il mondo ma potrebbe scatenare iniziative congiunte volte a contribuire a una maggiore stabilità anche a livello globale.</p>
      <p sl="de">Il terzo punto che riveste grande importanza per noi socialisti è che siamo riusciti a evitare di creare processi paralleli. Dopotutto, il processo di Barcellona – per cui, tra parentesi, è stato reso disponibile un importo di circa 15,5 miliardi di euro nel quadro delle prospettive finanziarie per il 2013 – era stato lanciato anche per quelle ragioni che ho menzionato poc’anzi e che hanno offerto la base politica per l’Unione per il Mediterraneo. Grazie a quest’ultima, il processo di Barcellona viene innalzato a un altro livello. Verrà rafforzato e potenziato, ma senza creare alcuna nuova istituzione al di fuori del contesto di quelle esistenti a livello di UE. Pertanto, il ruolo della Commissione e anche quello del Parlamento – e, detto per inciso, anche il ruolo dell’Assemblea parlamentare euromediterranea – è speciale; è un ruolo già definito e che non richiede o esige alcuna nuova struttura o più burocrazia.</p>
      <p sl="de">In termini politici, istituzionali e pratici, nonché di obiettivi pratici stabiliti, siamo ora sulla giusta via con l’Unione per il Mediterraneo. Ritengo che tali elementi giustifichino anche i festeggiamenti del 14 luglio a Parigi.</p>
    </intervention>
    <intervention id="4-014" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, con le sue proposte di un’Unione per il Mediterraneo, il Presidente Sarkozy ha riconosciuto ciò che molti conoscevano ma non volevano ammettere: che il processo di Barcellona – con un’impostazione dall’alto e mosso dagli interessi europei – era naufragato, determinando la decisione dei nostri partner del sud di non partecipare e consentendo e accentuando il divario di prosperità fra le due sponde del Mediterraneo.</p>
      <p sl="en">Se l’Europa intende seriamente fare retromarcia rispetto agli errori dell’ultimo decennio e generare sviluppo e sicurezza sulle sue sponde meridionali, dobbiamo imparare a dare oltre che a prendere. Dobbiamo costruire partendo dalle ceneri del processo di Barcellona – un autentico partenariato basato sulla fiducia, sulla reciprocità e, soprattutto, sul rispetto reciproco.</p>
      <p sl="en">Il Mediterraneo non deve essere una linea divisoria culturale ma un luogo di incontro. Gli investimenti comuni in infrastrutture – quali porti, collegamenti marini e reti energetiche – riuniranno i nostri popoli di gran lunga in maniera più efficace che le altisonanti dichiarazioni che hanno caratterizzato il processo di Barcellona.</p>
      <p sl="en">Dobbiamo anche investire nelle persone. Il genere di energia che ha conciliato i francesi e i tedeschi dopo l’ultima grande guerra deve essere investito per unire europei e nordafricani onde evitare un nuovo conflitto.</p>
      <p sl="en">L’errore più grave che può commettere la Presidenza francese è impegnare l’Unione europea – e per estensione i suoi cittadini – riguardo a un grandioso progetto senza prevedere alcun finanziamento destinato a tale cooperazione per alcuni anni su tutta linea. E, come ha affermato l’onorevole Schulz, la soluzione non deve consistere nella creazione di una completa struttura burocratica a fianco delle delegazioni permanenti e nel servizio europeo per l’azione esterna; ci si deve concentrare sui valori.</p>
      <p sl="en">Nonostante il peggioramento della situazione, in particolare in Egitto e in Israele, e benché sosteniamo questi valori in quanto base della politica estera dell’UE, è inspiegabilmente difficile riuscire a reperire nelle proposte della Commissione un qualsiasi riferimento ai diritti umani. Mi auguro che questo aspetto sarà oggetto di controllo da parte della Commissione.</p>
      <p sl="en">Ma, a parte queste obiezioni, i liberali e i democratici sono lieti di esprimere il proprio appoggio a questa Unione per il Mediterraneo, con un importante monito: la cooperazione pragmatica su questioni di carattere economico non deve essere un sostituto della promozione della pace nel Medio Oriente attraverso la politica estera e di sicurezza comune prevista dal Trattato di Lisbona.</p>
      <p sl="en">Poiché la signora Commissario riconosce il legame tra lo sviluppo economico e la pace, quale segno migliore di pace e di buona volontà nei confronti dei nostri vicini arabi dell’abolire le tariffe agricole? I nostri tanto strombazzati accordi di libero scambio non sono riusciti a rafforzare gli standard di vita, perché hanno escluso l’agricoltura e i servizi, che rappresentano i due terzi del PIL del Medio Oriente e del Nord Africa. Se non assorbiamo la produzione di questi paesi, finiremo per accoglierne la popolazione. La riforma della CAP fornisce condizioni paritarie per le merci del Mediterraneo meridionale e contribuirebbe in grande misura ad affrontare le cause degli eccezionali flussi migratori verso l’Europa.</p>
      <p sl="en">Come affermò una volta l’ineguagliabile Dottor Johnson “La vita non può sussistere … se non con reciproche concessioni”. E, per amore della riuscita di questa Unione, è all’Europea che tocca la prima mossa.</p>
    </intervention>
    <intervention id="4-015" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signora Presidente, la Commissione europea ha presentato una buona proposta. Ha trasformato un’iniziativa politica relativamente maldestra – la “Unione per il Mediterraneo” – in una rinnovata ambizione politica a favore di un processo di Barcellona rafforzato. E’ un dato eccellente e, in questo contesto, la Commissione svolge il proprio ruolo alla lettera.</p>
      <p sl="fr">Appoggiamo le sue proposte, in particolare per quanto riguarda l’inserimento delle istituzioni del futuro progetto nelle prospettive del Trattato di Lisbona e della sua ambizione rispetto a una politica estera dell’Unione più coerente e meglio integrata. Così facendo, pone termine ai giustificati timori di una manovra politica ad hoc dettata dagli accordi raggiunti al vertice o su una base à la carte o circostanziale, timori alimentari in larga misura dalle inopportune iniziative del Presidente Sarkozy volte a promuovere, per esempio, la proliferazione nella regione dell’energia nucleare.</p>
      <p sl="fr">Nel 2005 i mediocri risultati in termini di democrazia e diritti umani sono stati reputati all’unanimità un ostacolo agli obiettivi di Barcellona. Per questo motivo il Parlamento europeo insiste affinché tutti i meccanismi intesi a rafforzare la democrazia e lo Stato di diritto nonché la dimensione parlamentare del processo e la partecipazione della società civile siano debitamente garantiti nel quadro di questa nostra ambizione per la regione euromediterranea.</p>
      <p sl="fr">E’ stato presentato un emendamento sul conflitto in Medio Oriente. Onorevoli colleghi, ritengo che il Parlamento europeo farebbe assolutamente bene ad accoglierlo. E’ giusto garantire che nuove iniziative nella regione non dipendano dalla risoluzione del conflitto, ma saremmo anche irragionevoli se ne ignorassimo l’impatto negativo sulle concrete capacità di sviluppare i progetti mediterranei così utili per i cittadini.</p>
      <p sl="fr">Inoltre, la delegazione ad hoc che si è recata di recente in Palestina, ha riferito di gravi violazioni del diritto umanitario e dei diritti dell’uomo, chiare violazioni degli impegni di Oslo e Annapolis. Sarebbe inutile suggerire che il persistere di questa situazione non pregiudica profondamente la fiducia reciproca nella regione, fiducia che, tuttavia, è essenziale per la riuscita di nostri obiettivi euromediterranei.</p>
    </intervention>
    <intervention id="4-016" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signora Presidente, l’Unione europea vanta molti dei cosiddetti vecchi vicini nel sud e molti dei cosiddetti nuovi a est. Per quanto riguarda i primi, esiste uno strumento di cooperazione esterna attualmente in fase di rafforzamento. Tale processo di rafforzamento deve proseguire, ma non porterà nessuno dei paesi interessati ad aderire all’Unione. Nel caso dei nostri vicini orientali coinvolti nella politica di vicinato, l’ingresso nell’Unione è di certo una possibilità. L’adesione non è lo scopo dell’effettiva cooperazione, ma una politica di vicinato riuscita è destinata a puntare in quella direzione.</p>
      <p sl="pl">Il processo di Barcellona necessita di un nuovo impulso politico, perché la politica di vicinato di tipo “taglia unica” non è adatta né all’Oriente né all’Occidente. E’ quindi del tutto opportuno che due relazioni siano state inserite nell’agenda europea quasi alla stessa data, una riguardo all’Unione per il Mediterraneo e l’altra un partenariato con l’est.</p>
      <p sl="pl">Quale vicino di Ucraina, Bielorussia, Moldavia e Georgia, spero vivamente che non si faccia strada alcuna concorrenza dannosa tra le politiche di vicinato del sud e dell’est; le due dovrebbero anzi completarsi a vicenda. Se vogliamo sortire risultati positivi nei negoziati in materia di bilancio, per esempio, dobbiamo procedere spalla a spalla. E’ necessaria una reciproca solidarietà politica quando si elaborano gli aspetti della politica di vicinato. Occorrono altresì con urgenza condizioni paritarie a livello istituzionale, politico, di assistenza ed economico nell’ambito della nostra politica nei confronti del sud e dell’est.</p>
      <p sl="pl">Per questo motivo oggi sono fortemente a favore del potenziamento e del rinnovo del quadro per il vicinato nei confronti dei paesi del Mediterraneo. Sosteniamo i progetti nel settore di crediti, comunicazioni ed energia. Sosteniamo anche le riforme istituzionali che riguardano il sud. Confidiamo nel fatto che in futuro venga offerto sostegno analogo al rafforzamento della politica incentrata sull’est.</p>
    </intervention>
    <intervention id="4-017" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signora Presidente, signora Commissario, le sfide coinvolte nelle relazioni dell’Europa con i popoli della sponda meridionale del Mediterraneo vanno ben oltre le semplici relazioni di vicinato.</p>
      <p sl="fr">E’ probabilmente un futuro di pace che è in forse in questa regione della divisione per eccellenza. La ragioni di questa situazione sono molto chiare. La prima è lo squilibrio economico. A tredici anni di distanza dal lancio del processo di Barcellona, non solo la promessa prosperità comune non è diventata realtà, ma i divari si sono acuiti. Infatti, l’ossessione del libero scambio ha preso il sopravvento sull’obiettivo dello sviluppo. Per riuscire domani dove abbiamo fallito ieri, occorre un’inversione di rotta, che, tuttavia, non intravvedo.</p>
      <p sl="fr">Il secondo problema è il trattamento umiliante degli immigranti. Le popolazioni di questi paesi sono molto giovani. Le persone vogliono vivere, ma non vedono alcuno spiraglio per il futuro. Sebbene siano profondamente attaccate alla loro terra, alla loro cultura, alla storia della loro civiltà e ai loro contributi così preziosi – con tutto il rispetto per Silvio Berlusconi – molte guardano l’Europa e vedono i loro fratelli e le loro sorelle emigranti che soffrono per gli affronti ci sui noi tutti siamo consapevoli: dalle pratiche di profiling alla discriminazione, dai centri di detenzione al “ritorno”.</p>
      <p sl="fr">Anche il divario in questo ambito è aumentato in misura preoccupante. Parlare di un dialogo di culture e avvicinare i popoli senza porre termini a queste pratiche non ha la benché minima credibilità.</p>
      <p sl="fr">Infine, l’inerzia dell’Europa riguardo al problema palestinese. Mi si ribatterà che l’Unione e i suoi Stati membri sono i massimi donatori della Palestina; è vero ed è un fatto estremamente positivo. Tuttavia, qualsiasi osservatore confermerà, come ha fatto la delegazione del PE appena tornata da Medio Oriente, che senza un solido impegno europeo su un piano politico, questi aiuti non risolveranno alcuna delle questioni reali.</p>
      <p sl="fr">In altre parole, quello che ci si aspetta dall’Europa nel Mediterraneo del sud a tale riguardo è che finalmente si sconfigga ciò che l’ex rappresentante del Segretario generale delle Nazioni Unione de Soto chiamava, molto giustamente, autocensura nei confronti di Israele e concernente le continue violazioni del diritto internazionale e dei suoi impegni.</p>
      <p sl="fr">Israele deve comprendere – ed è preciso compito dell’Unione prestare il proprio aiuto in questo – che la normalizzazione delle sue relazioni con la regione nel complesso ha un prezzo, e che il prezzo non è né più né meno quanto è stipulato nell’iniziativa di pace della Lega araba, la road map del Quartetto o la dichiarazione di Annapolis, ossia la fine dell’occupazione e della relativa barbarie, e il riconoscimento dello Stato palestinese all’interno delle frontiere del 1967.</p>
      <p sl="fr">L’atteggiamento dell’Europa a tale riguardo è forse il parametro che può decretare il successo o il fallimento di qualsiasi tentativo di rilanciare il partenariato euro-mediterraneo.</p>
      <p sl="fr">Sarà pertanto opportuno che il Consiglio di associazione Unione europea-Israele che si svolgerà il 16 giugno riservi seria considerazione a questo problema quando esaminerà la richiesta di Israele di aggiornare lo status del suo partenariato con l’Unione.</p>
    </intervention>
    <intervention id="4-018" speaker_id="23286" name="Graham BOOTH" is_mep="True" mode="spoken" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">a nome del gruppo IND/DEM . – Signora Presidente, mi è stato chiesto di intervenire oggi su Euromed. Questo è un insano tentativo di creare un blocco pan-mediterraneo, unendo l’Europa all’Africa del nord. Per gli architetti di questo programma, era un’idea brillante: L’Europa trasferirebbe ricchezza e tecnologia nel nord dell’Africa e il nord dell’Africa trasferirebbe in Europa manodopera a basso costo, petrolio e gas.</p>
      <p sl="en">In realtà, è un’idea disastrosa. Abbiamo già visto cosa capita quando si permette alle popolazioni dei paesi poveri la libertà di circolazione in quelli più ricchi. Riuscite a immaginare quanto sarà più vero tutto questo se anche l’Africa del nord ottiene questo diritto? In un’epoca di aumento del terrorismo internazionale, è una buona idea avere libertà di circolazione da paesi con note presenze di al-Qaida ? Dopo le atrocità terroristiche di Madrid e Londra, si sarebbe pensato che l’Europa avesse imparato la lezione. Evidentemente no!</p>
      <p sl="en">Parliamo anche del petrolio e del gas; i paesi dell’Africa del nord sanno che si può intimidire l’Europa. E’ davvero una buona idea mettere la nostra sicurezza energetica nelle mani della dittatura militare in Algeria o del colonnello Gheddafi in Libia, entrambi ben consapevoli della nostra vulnerabilità?</p>
      <p sl="en">Esorto con urgenza l’UE a sospendere questo programma. Abbiamo già avuto un mare nostrum imperiale. Non ne abbiamo bisogno di un altro.</p>
    </intervention>
    <intervention id="4-019" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signora Presidente, signora Commissario, il Mediterraneo è una regione di tutte le divisioni: divisioni geografiche, divisioni storiche – Salamina, Axion, Lepanto – divisioni demografiche e persino filosofiche, tra il pensiero magico e quello logico, in altre parole l’Oriente e l’Occidente, ma anche l’Est e l’Ovest, dall’Egitto di Mosè, poi di Gesù, di Maometto, da Omar Khayyam a Beauleaire, dagli altipiani della Siria alle pianure della Linguadoca. Il Mediterraneo è la speranza delle tre religioni monoteiste e della civiltà del grano e del vino, non dei crauti e della birra o delle cozze da Chez Léon .</p>
      <p sl="fr">L’Unione per il Mediterraneo non è solo una questione di disinquinamento o di sicurezza civile. Quello che occorre qui sono i vigili del fuoco! Il Mediterraneo non è gestito da 44 alti funzionari di Bruxelles, capitale del Mediterraneo. Perché non avere anche una borsa Erasmus affinché Platone e Aristotele possano venire a studiare diritto comunitario al collegio di Bruges?</p>
      <p sl="fr">Il Mediterraneo gestisce gli affari delle donne e degli uomini del Mediterraneo: in altre parole la prosperità, ad esempio, dei pescatori, che in questo momento la chiedono; in altre parole la pace in Occidente, nelle province sahariane del Marocco e a Oriente, in Palestina.</p>
      <p sl="fr">Signora Commissario Ferrero-Waldner, dobbiamo avere sogni abbastanza grandi per non perderli di vista quando li perseguiamo, ed è per questo che non c’è un’unione ristretta di uomini e donne del Mediterraneo.</p>
    </intervention>
    <intervention id="4-020" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signora Presidente, signora Commissario, onorevoli colleghi, il Mediterraneo ha svolto una parte nelle relazioni esterne dell’Europa sin dall’inizio dell’unificazione europea. Persino il Trattato di Roma anticipava relazioni preferenziali con certi paesi del Mediterraneo. La politica del Mediterraneo e la situazione internazionale hanno contribuito a sviluppare il nostro quadro istituzionale perché la regione è sempre stata teatro delle sfide e dei problemi internazionali.</p>
      <p sl="el">Come universalmente riconosciuto, non abbiamo raggiunto gli ambiziosi obiettivi fissati nel 1995 a Barcellona, così ne abbiamo stabiliti altri nuovi nel 2005. Le nostre relazioni euromediterranee ci hanno indubbiamente offerto numerose opportunità per organizzare incontri e per conoscerci sia sul piano bilaterale che internazionale al fine di migliorare i contatti con l’opinione pubblica e con i parlamenti.</p>
      <p sl="el">Il Presidente Sarkozy ha proposto l’Unione per il Mediterraneo e i suoi sviluppi sotto l’egida dell’UE e delle sue istituzioni hanno evidenziato quanto sia urgente realizzare il sogno euromediterraneo, diventato sempre più reale e avanzato su entrambe le sponde. Il sogno ha apportato un notevole contributo. Il Mediterraneo è stato sempre presente nelle nostre questioni, nei cambiamenti e nei piani; è stato la chiave nell’equilibrio di potere e nelle relazioni dell’UE. Anche lo sviluppo di questa proposta comprova la mobilitazione, l’innovazione e l’impegno di cui è capace l’Unione dinanzi a grandi sfide.</p>
      <p sl="el">Mi congratulo e ringrazio la Commissione europea, in particolare il Commissario Ferrero-Waldner per il lavoro svolto e la proposta presentata, che, secondo noi, è equilibrata e integrata. La sua proposta riprende la maggior parte dei nostri impegni e interessi particolari; si basa sulle nuove proposte francesi e prepara il cammino da seguire.</p>
      <p sl="el">Attraverso la risoluzione comune, il Parlamento europeo accoglie con favore e sostiene queste azioni. Darà il proprio appoggio all’interessante progetto ambizioso che è stato avviato. Le sfide nella regione diventano sempre maggiori e più urgenti. Sussistono profonde differenze economiche e politiche, gravi problemi di sicurezza e disparità economiche. Inoltre, l’ambiente economico e politico del Mediterraneo assume un carattere sempre più complesso. Si devono prendere in considerazione gli USA, la Cina e la Russia, pertanto dobbiamo operare con maggiore prudenza ed efficacia.</p>
    </intervention>
    <intervention id="4-021" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Signora Presidente, onorevoli colleghi, signora Commissario, il Parlamento europeo ha voluto reagire immediatamente alla comunicazione della Commissione. Questo perché, come lei stessa ha ricordato, siamo interessati al rilancio e al rinnovamento del partenariato euromediterraneo ed ai suoi sviluppi.</p>
      <p sl="it">Sosteniamo l’impostazione della Commissione, affinché sia l’Unione europea il soggetto istituzionale e politico centrale, per parte europea, nella costruzione dell’Unione per il Mediterraneo. Questo può incoraggiare anche i partner del Sud ad una maggiore cooperazione tra loro, cosa finora molto molto difficile.</p>
      <p sl="it">Siamo d’accordo sulla missione dell’Unione per il Mediterraneo, che è quella dell’integrazione economica e territoriale tra paesi del bacino Mediterraneo, da realizzarsi attraverso alcuni grandi progetti strutturali, e troviamo adeguate anche le già proposte esemplificative avanzate dalla Commissione.</p>
      <p sl="it">Anche a questo fine, però, deve essere chiaro chi fa che cosa. Soprattutto evitare sovrapposizioni tra il ruolo della Commissione e quello del costituendo segretariato. Per quanto riguarda il rilancio del partenariato, è ovvio che siamo interessati al rafforzamento della sua dimensione politica, non solo al dialogo tra i governi, ma al ruolo dei parlamenti, dell’istituzione del Parlamento euromediterraneo e del suo lavoro e della società civile, in cui sottolineo moltissimo il ruolo delle parti sociali che hanno un ruolo fondamentale.</p>
      <p sl="it">Infine, deve essere chiaro che i progetti indicati nella comunicazione della Commissione non devono andare a detrimento di programmi regionali già in atto nel campo della cultura, del patrimonio, della formazione, dell’audiovisivo. A questo proposito chiediamo il potenziamento del programma Erasmus Mundus e il rifinanziamento del programma Euromed Audiovisuel.</p>
    </intervention>
    <intervention id="4-022" speaker_id="4338" name="Thierry CORNILLET" is_mep="True" mode="spoken" nationality="France" birth_date="23-07-1951" birth_place="Montelimar" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, benvenuto quindi al rilancio, 13 anni dopo, del processo di relazioni multilaterali tra l’Unione europea e i paesi confinanti del Mediterraneo.</p>
      <p sl="fr">La nostra relazione non commette alcun errore. Non sono previste iniziative intempestive, ma al contrario, è indicata un’iniziativa opportuna e benvenuta. Una nuova iniziativa, un nuovo slancio, un nuovo impeto. Questo dimostra che perlomeno era possibile perfezionare il processo di Barcellona e noi tutti concentreremo i nostri sforzi in quella direzione.</p>
      <p sl="fr">Benvenuto quindi a questo “Processo di Barcellona: Unione per il Mediterraneo”. E’ nondimeno la prima volta che si attribuisce priorità allo strumento rispetto all’obiettivo. Non dubito che l’Unione per il Mediterraneo resterà un nome generico, ma non ho intenzione di litigare con nessuno. L’Unione per il Mediterraneo è l’uovo di Colombo, no? Il Mediterraneo è un lago. Tutti viviamo sulle sue sponde; alcuni sono organizzati, altri lo sono meno o non lo sono affatto – come i paesi del sud – ma dobbiamo lavorare di concerto. A tale riguardo, dobbiamo cominciare – e la Commissione lo ha sottolineato in modo perfetto – con specifici progetti incentrati su inquinamento, produzione energetica e posti di lavoro per i giovani, fondamentali per i paesi del Mediterraneo.</p>
      <p sl="fr">Benvenuto anche al rilancio parlamentare in settori meno tangibili quali i diritti umani e le questioni di genere. Tuttavia, devo concludere affermando che sicuramente non sarà necessario un terzo rilancio.</p>
      <p sl="fr">Dobbiamo assolutamente riuscire questa volta perché, altrimenti, dimostreremmo che siamo i nemici dei nostri stessi interessi.</p>
    </intervention>
    <intervention id="4-023" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Signora Presidente, onorevoli colleghi, è stato detto molto riguardo alla proposta del Presidente francese di dotare e armare i paesi dell’Africa del nord e del Medio Oriente di una capacità nucleare a scopi civili, ma anche militari, nel quadro dell’Unione per il Mediterraneo. Permettetemi di citare Asterix il Gallo. “Sono pazzi questi francesi!” Tuttavia, ora sono sempre più preoccupata per questo sviluppo, dato che questi piani sono stati accolti nonché appoggiati con forza anche dalla Commissione europea.</p>
      <p sl="de">Circa due settimane fa, ha avuto luogo un incontro tra Mohamed ElBaradei, direttore generale dell’Agenzia internazionale dell’energia atomica (AIEA), e la Commissione. Era presente il Presidente Barroso. E’ stato firmato un accordo tra l’AIEA e Euratom, o la Commissione, che mira a incentivare la proliferazione dell’energia nucleare. Sembrerebbe che l’intenzione sia dotare di installazioni gli stessi paesi in via di sviluppo su cui ha puntato gli occhi il Presidente Sarkozy, guardarli lungo questo percorso e assisterli in tutti i modi affinché possano utilizzare l’energia nucleare.</p>
      <p sl="de">Questo solleva, a mio avviso, non pochi interrogativi. Innanzi tutto, signora Commissario, si suppone che in origine fosse lei la firmataria di questo accordo. Ho il progetto di accordo in questione. Perché ne prende le distanze? Potrebbe essere perché in realtà nei Trattati non c’è alcuna base che giustifichi la definizione di questo accordo? Secondo, qual è la posizione di Javier Solana rispetto alla firma di questo tipo di accordo? Non riesco a immaginare che, da una prospettiva della sicurezza, e in particolare in considerazione della difficile situazione con l’Iran, questo accordo possa godere dell’appoggio dell’Europa.</p>
      <p sl="de">Poiché sembra che tutto sia avvenuto in segreto, mi piacerebbe molto ottenere una spiegazione dalla signora Commissario, soprattutto in quanto viene da un paese, ossia l’Austria, che ha una posizione altamente critica nei confronti delle questioni nucleari.</p>
    </intervention>
    <intervention id="4-024" speaker_id="1945" name="Salvatore TATARELLA" is_mep="True" mode="spoken" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, non parlerò francese, farò contento il Presidente Schulz. Però ciò non mi esime dall’approvare incondizionatamente l’iniziativa del Presidente Sarkozy. Si è trattato di una spinta, di uno scossone che mette oggi l’Europa in condizione di riappropriarsi di un ruolo indispensabile nel Mar Mediterraneo.</p>
      <p sl="it">Il merito dell’iniziativa di Sarkozy è quello di aver dato una risposta non addomesticata alla domanda sui risultati del processo di Barcellona. Tutte le volte che ci chiediamo cosa abbiamo raccolto nel Mediterraneo dal processo di Barcellona, la nostra risposta oggettiva, seria e veritiera non può essere soddisfacente. Certo, c’è stata la guerra, c’è ancora il conflitto medio-orientale. Quando a Barcellona si è pensato nel ‘95 di avviare questa nuova politica europea, si pensava di amministrare la pace dopo il conflitto. Così non è stato, così non è! Resta il ritardo dell’Europa e questa iniziativa della Presidenza francese ci sembra opportuna.</p>
      <p sl="it">Noi condividiamo l’iniziativa della Commissione e il compromesso che ne è uscito fuori. Lo approviamo, ma riteniamo che sia ancora insufficiente rispetto al ruolo che l’Europa può e deve giocare nel Mediterraneo. C’è chi ha temuto e chi teme che l’iniziativa francese possa mettere in discussione la coesione europea. Io credo che questo pericolo non ci sia. Non c’è un pericolo del genere tutte le volte che si chiede all’Europa di fare più politica e meno mercato.</p>
    </intervention>
    <intervention id="4-025" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">Signora Presidente, onorevoli colleghi, il dibattito di oggi riveste un’importanza cruciale. Una delle chiavi per il futuro del nostro continente risiede nella nostra capacità di evitare una profonda frattura che divida il Bacino del Mediterraneo in due parti antagoniste, sul piano culturale ed economico. Malgrado tutte le differenze tra le due sponde del mare nostrum , quello che ci unisce è persino più forte di quello che si separa.</p>
      <p sl="fr">Per questo motivo l’iniziativa di Nicolas Sarkozy è eccellente in linea di principio: infonde nuova linfa al processo di Barcellona che sta segnando il passo. Nutro tuttavia qualche riserva rispetto al metodo.</p>
      <p sl="fr">Quando la Francia ha sottoscritto gli impegni europei nei vari Trattati, da Maastricht a Lisbona, ha accettato di trasferire alla Comunità – ed è un aspetto che trovo deplorevole – alcune delle sue prerogative, in particolare nell’area degli affari esteri. Con tutto il rispetto per il signor Guénot, questo è purtroppo il mondo in cui ci costringono a vivere i Trattati. E’ per questo che, a mio avviso, c’è una sorta di incoerenza nel lancio di tale progetto, che gode di grande risonanza mediatica. In realtà, la Francia non ha più il potere di imporsi. L’unico modo di far avanzare la questione era ricorrere a tutte le risorse diplomatiche e umane disponibili in Francia per convincere i suoi partner ad attuare la riforma del processo di Barcellona, senza dare l’impressione di disfare quanto era stato appena raggiunto, benché quello che esisteva fosse ben lungi dall’essere soddisfacente.</p>
      <p sl="fr">Il risultato di questa incoerenza si può osservare oggi perché non è di certo una coincidenza che questo dibattito sia stato posticipato rispetto alla sessione di ieri, quando il Consiglio avrebbe potuto partecipare, a questa mattina, quando solo la Commissione è rappresentata. Questo deve essere più che un segno: la Commissione non ha intenzione di abbandonare questo fascicolo.</p>
    </intervention>
    <intervention id="4-026" speaker_id="4345" name="Tokia SAÏFI" is_mep="True" mode="spoken" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signora Commissario, mi fa piacere che oggi il “Processo di Barcellona: Unione per il Mediterraneo” sia collocato al vertice dell’agenda europea.</p>
      <p sl="fr">L’analisi della Commissione sembra pertinente. Basata sull’acquis della cooperazione euromediterranea intrapresa dal 1995, infonde nuovo dinamismo nel processo nella prospettiva di superare i divari e le lacune esistenti.</p>
      <p sl="fr">Sono lieta, a questo propositivo, che gli obiettivi fissati qui siano basati sui principi della parità e dell’uguaglianza, che sono al cuore della proposta dell’Unione per il Mediterraneo. Anche i progetti regionali da realizzare renderanno più visibile il partenariato Euromed e, soprattutto, lo avvicineranno ai cittadini. Sarà infatti l’appropriazione da parte dei popoli che garantirà un partenariato forte e una maggiore cooperazione regionale nella parte sud del Mediterraneo.</p>
      <p sl="fr">Nel perseguimento di tale obiettivo, il ruolo ufficiale che dovrà svolgere l’Assemblea parlamentare euromediterranea sarà pertanto cruciale. Questa Assemblea verrà finalmente riconosciuta quale sostegno parlamentare al partenariato euromediterraneo.</p>
      <p sl="fr">Infine, vorrei soffermarmi sulla governance del progetto. Il nostro obiettivo deve continuare a essere quello di rafforzare le relazioni politiche, suddividere le responsabilità, promuovere la parità e moltiplicare gli incontri tra i partner euromediterranei. Non dobbiamo sminuire il contenuto politico di questo progetto sotto il peso di un meccanismo istituzionale che porterebbe di certo all’inerzia. Dobbiamo anche garantirne una reale efficacia istituendo una copresidenza nord-sud a garanzia della parità e della condivisione della responsabilità, nonché un segretariato, incaricato della governance dell’Unione per il Mediterraneo e del controllo dell’attuazione di progetti specifici.</p>
      <p sl="fr">L’Unione per il Mediterraneo è un passo avanti importante e, come ha affermato lei, signora Commissario, avvierà – mi auguro – una nuova era con i nostri partner , perché condividiamo un destino comune.</p>
    </intervention>
    <intervention id="4-027" speaker_id="1973" name="Carlos CARNERO GONZÁLEZ" is_mep="True" mode="spoken" nationality="Spain" birth_date="24-11-1961" birth_place="Madrid" p_group="Socialist Group in the European Parliament" m_state="ES">
      <p sl="es">Signora Presidente, poiché c’è la vita al di fuori del Parlamento europeo, suppongo che qualcuno di noi abbia la possibilità di tanto in tanto di andare al cinema durante il fine settimana.</p>
      <p sl="es">E’ quanto ho fatto io domenica scorsa e ho visto un film che consiglio vivamente, non ho alcun interesse finanziario nella produzione o nella distribuzione: si intitola Palazzo Yacoubian e racconta i problemi economici, sociali e culturali affrontati da un grande paese mediterraneo, l’Egitto.</p>
      <p sl="es">In nessun momento del film , che dura quasi due ore e mezza, c’è un minimo accenno all’Unione europea, alla nostra presenza, al processo di Barcellona. Significa che il processo di Barcellona non esiste, che non è riuscito nel suo intento? No, non dobbiamo confondere le cose. Non ha avuto abbastanza visibilità, ma ha contenuto elementi che ha portato benefici alla popolazione e che oggi è diventato un punto di riferimento per un altro genere di politica estera basata sulla cooperazione e sulla parità.</p>
      <p sl="es">Il processo di Barcellona è esattamente agli antipodi delle relazioni storiche tra Europa e la sponda sud del mediterraneo. Non è un processo neocolonialista, non è un processo di imposizioni; è un processo di partenariato, un processo di associazione, e non dobbiamo dimenticarlo.</p>
      <p sl="es">Questo processo non è stato in grado di cambiare la principale dinamica del Mediterraneo, ma come potremmo pensare di modificare in solo poco più di 10 anni dinamiche che esistono da centinaia di anni? Nondimeno, è riuscito a dare una nuova direzione ad alcune di queste dinamiche. Dobbiamo pertanto rafforzarlo sul piano politico e istituzionale, attraverso programmi e finanziamenti. Questa è l’Unione per il Mediterraneo.</p>
      <p sl="es">La Commissione europea lo afferma chiaramente nella sua comunicazione e questo Parlamento appoggerà il documento oggi nonché ciò che la stragrande maggioranza dei governi europei desidera: più processo di Barcellona, più processo di Barcellona, più processo di Barcellona. Questa è l’Unione per il Mediterraneo: non più strutture, ma la possibilità per la gente di vivere una vita migliore grazie alla cooperazione tra pari.</p>
      <p sl="es">Desidero aggiungere che, in questo caso, l’Assemblea parlamentare euromediterranea deve essere un organo legislativo che attribuisce legittimità democratica al processo. Non è una coincidenza che lei, onorevole Rothe, un membro dell’Assemblea parlamentare euromediterranea, presieda questa sessione.</p>
    </intervention>
    <intervention id="4-028" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, ringrazio tutti i colleghi che sono intervenuti e hanno sostenuto il processo di Barcellona durante molti anni. E’ un concetto meraviglioso che merita di avere successo. In particolare, accolgo con favore l’iniziativa del Presidente Pöttering di creare una struttura all’interno di questo Parlamento che imprima impulso al processo di Barcellona, nonché l’impegno del Presidente Sarkozy di rafforzare tale processo attraverso vari aspetti.</p>
      <p sl="en">Questo lunedì, 9 giugno, segna l’inaugurazione dell’Università mediterranea dell’Unione europea. Onorevoli colleghi, voglio che annotiate la data. Affermiamo che il nostro successo si basa sul dialogo, e il processo euromediterraneo dovrebbe essere semplificato da un’università che rappresenta un risultato positivo. Mi congratulo con la Presidenza slovena per aver offerto la sede dell’università, ma chiedo ai colleghi di tutte le commissioni – e alla Commissione e alla Conferenza dei presidenti – il motivo per cui non è stato previsto alcun bilancio a favore di tale struttura. Di certo, non dovremmo dipendere da un singolo Stato che detiene la Presidenza – in questo caso la Slovenia – per incentivare il futuro dell’Università. Se vogliamo che questa accademia abbia successo, dobbiamo assegnarle un bilancio per i prossimi anni.</p>
    </intervention>
    <intervention id="4-029" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signora Presidente, la storia del Mediterraneo è molto più profonda della sua geografia. Non è necessario essere originari di quella regione per comprenderne, come ha giustamente evidenziato la signora Commissario, i principali problemi che deve affrontare: migrazione, mafie che trafficano in esseri umani, un fenomeno purtroppo non menzionato nella proposta di risoluzione, droghe, il divario economico tra le due sponde del Mediterraneo e, ovviamente, il fondamentalismo radicale islamico, uno dei maggiori buchi neri della politica internazionale.</p>
      <p sl="es">Da qui l’importanza della situazione nel Mediterraneo per la stabilità e la sicurezza del nostro stesso progetto politico. Accogliamo pertanto con favore la comunicazione della Commissione, per la sua diligenza, in quanto ha soddisfatto in tempi rapidi un mandato del Consiglio europeo, per il suo realismo, in quanto colloca le cose in prospettiva, e per il suo senso comune, poiché sottolinea l’addizionalità e la natura multilaterale delle azioni che si delineano nel quadro di questa nuova iniziativa, intesa precisamente a infondere nuovo dinamismo al processo di Barcellona.</p>
      <p sl="es">Desidero far notare, signora Presidente, che non condivido alcune delle critiche sollevate durante questa discussione. Ritengo che, qualora necessario, l’Unione europea e la Commissione debbano anteporre gli ideali ai numeri ed è chiaro che nella sua azione esterna l’Unione europea tenta sempre di difendere i principi in cui crediamo. Tuttavia, è altrettanto vero, signora Presidente, spesso dobbiamo accantonare le beatitudini e i grandi principi per i libri contabili al fine di garantire credibilità e realismo, e abbandonare le parole per le azioni nelle politiche che desideriamo promuovere.</p>
      <p sl="es">Pertanto, signora Presidente, è molto facile criticare e proporre iniziative, ma queste ultime devono essere valutate rispetto alle risorse finanziarie che gli Stati membri forniscono all’Unione europea per un’adeguata attuazione delle politiche. Ritengo pertanto, signora Presidente, che nell’ambito delle attuali prospettive finanziarie, abbiamo quello che abbiamo, e se non utilizziamo quelle risorse non riusciremo a realizzare le ambizioni cui tendiamo come Unione europea.</p>
    </intervention>
    <intervention id="4-030" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, onorevoli colleghi, il lancio di quello che all’epoca era l’Unione per il Mediterraneo ha suscitato polemiche e preoccupazioni sia in Europea che tra i nostri partner mediterranei.</p>
      <p sl="fr">L’iniziativa non poteva chiaramente essere un’iniziativa soltanto franco-francese o euro-europea, né l’espressione di una visione orientata alla sicurezza delle relazioni euromediterranee.</p>
      <p sl="fr">Accolgo pertanto con favore le parole della signora Commissario di questa mattina e le specifiche proposte presentate che rispondono ad alcune delle nostre preoccupazioni. Questo progetto comune deve consistere nel dialogo collettivo, basato sulla parità e la cogestione. Tuttavia, la relazione euromediterranea è una relazione asimmetrica che è emotiva e irrazionale. E’ chiaramente asimmetrica quando si tratta di commercio: gli scambi nord-nord e gli scambi sud-sud. Dobbiamo pertanto verificare se nel 2010 sia possibile creare uno spazio di libero scambio. E’ irrazionale perché si basa su relazioni legate a una storia spesso dolorosa e complicata, amplificata oggi da quello che certi conservatori desiderano, ossia lo scontro tra civiltà, un confronto tra il blocco occidentale e il blocco orientale.</p>
      <p sl="fr">Di conseguenza, se dobbiamo prendere delle decisioni, la prima dovrebbe essere osservare questa relazione euromediterranea con distacco e raziocinio. Raziocinio al fine di rafforzare il ruolo dei parlamenti, in particolare il ruolo dell’APEM, raziocinio per quanto riguarda le nostre proposte sul buon governo; raziocinio rispetto agli aiuti che si possono fornire da una prospettiva sud-sud; raziocinio, anche, rispetto alla libera circolazione di persone e alla questione israelo-palestinese. Dobbiamo inoltre essere distaccati perché, se non ne siamo capaci, non creeremo questo spazio di pace e non eviteremo lo scontro tra civiltà che alcuni auspicano.</p>
    </intervention>
    <intervention id="4-031" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">Signora Presidente, il Commissario Ferrero-Waldner e gli oratori precedenti hanno presentato adeguatamente il nuovo slancio impresso al “Processo di Barcellona: Unione per il Mediterraneo”. Le idee di Barcellona sono ora più pertinenti che mai. Il divario di prosperità tra l’Unione europea e la maggior parte dei paesi mediterranei si è purtroppo acuito. Il graduale libero scambio con l’Unione europea non ha attirato gli investimenti nazionali ed esteri necessari per aumentare il livello di vita dei nostri partner mediterranei.</p>
      <p sl="en">Ora molto dipenderà dal successo del nuovo progetto proposto, che deve essere visibile e tangibile per i comuni cittadini di entrambe le sponde del Mediterraneo nonché riguardare e attirare l’interesse del settore privato: progetti incentrati su tematiche quali la protezione civile, gli affetti del cambiamento climatico, la siccità e la scarsità di acqua, gli incendi boschivi, il disinquinamento del Mar Mediterraneo, e lo sviluppo di tecnologia per usare al meglio l’energia solare a vantaggio dei due lati del Mediterraneo.</p>
      <p sl="en">Progetti comuni per tutti i paesi del Mediterraneo, nord e sud, sono le chiavi del successo. Anche le questioni relative a migrazione, integrazione sociale, giustizia e sicurezza sono di reciproco vantaggio e visibilità. Non dimentichiamo che i nostri partner sono ora paesi di transito per i flussi migratori dall’Africa subsahariana.</p>
      <p sl="en">La questione del finanziamento, soprattutto con un progetto più ambizioso quale il presente, rimane aperta. Quanto più concreti e visibili saranno i vantaggi portati da questo progetto, tanto maggiore sarà la disponibilità degli Stati membri a fornire fondi.</p>
    </intervention>
    <intervention id="4-033" speaker_id="28230" name="Vural ÖGER" is_mep="True" mode="spoken" nationality="Germany" birth_date="01-02-1942" birth_place="Ankara " p_group="Socialist Group in the European Parliament" m_state="DE">
      <p sl="de">Signor Presidente, signora Commissario, desidero congratularmi per una volta con il Presidente Sarkozy, benché controvoglia, in questo frangente. Grazie al putiferio che ha scatenato a proposito delle relazioni UE-Mediterraneo, è effettivamente riuscito a dare al processo di Barcellona, che esiste dal 1995, il profilo e la visibilità che merita, e ha avviato un nuovo dibattito riguardo alla nostra regione vicina del sud.</p>
      <p sl="de">Se si osservano i risultati, tuttavia, è chiaro che l’idea originale del Presidente Sarkozy, lanciata nel febbraio 2007, aveva fallito in tre aspetti. Primo, una possibile alternativa all’adesione all’UE della Turchia era stata scartata da Spagna e Italia con la dichiarazione adottata a Roma nel dicembre 2007. Successivamente, il Cancelliere Merkel garantì che le relazioni UE-Mediterrano si sarebbero ulteriormente sviluppate nell’ambito delle strutture UE esistenti. Infine, la Commissione ha ora messo i freni agli ambiziosi piani del Presidente Sarkozy riguardo al segretariato e alla leadership della struttura. Emerge chiaramente, in altre parole, che gli approcci del tipo “procedo da solo” del Presidente Sarkozy non saranno ammessi nell’Unione europea.</p>
    </intervention>
    <intervention id="4-034" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Ci occorreva questo nuovo inizio; ci occorreva questa nuova energia per la politica mediterranea così importante per il Mediterraneo e per l’Europa. Forse il principale difetto del processo di Barcellona era che i nostri paesi vicini del Mediterraneo centrale hanno sempre avuto l’impressione che questo un processo europeo imposto loro e che mancasse sufficiente senso di parità e di appartenenza. Al Vertice del 13 luglio dobbiamo garantire che stiamo costruendo questo nuovo progetto di Unione per il Mediterraneo sulla base di un’autentica appartenenza e di una vera parità. Dobbiamo costruirla su strutture distinte e non imporre le nostre prospettive agli altri. Questo ovviamente significa che esistono obblighi e diritti per entrambe le sponde, non solo per una. Accogliamo con favore questa proposta con un misto di scetticismo e, al contempo, di speranza, Mi auguro che la speranza trionfi sullo scetticismo.</p>
    </intervention>
    <intervention id="4-035" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Il processo di Barcellona esiste solo perché le nostre relazioni con il sud incidono su una serie di questioni centrali della politica europea, tra cui figurano l’energia, la lotta contro il terrorismo, la demografia e l’immigrazione, lo sviluppo economico e la lotta contro la criminalità. Dobbiamo tuttavia riconoscere che il processo di Barcellona non è stato in sé un successo.</p>
      <p sl="pt">Il grande successo dell’Europa è infatti stata la promozione delle riforme nei paesi candidati. Tuttavia, i paesi della sponda meridionale del Mediterraneo non possono aderire all’Unione europea ma sono, in alcuni casi, i nostri vicini più problematici. Pertanto, la questione è come cambiare la nostra strategia per rilanciare il processo affinché la nuova unione per il Mediterraneo non sia solo l’ennesima bella idea.</p>
      <p sl="pt">Riteniamo che la via sia il sostegno di specifici investimenti nel quadro di mercati effettivamente aperti? Crediamo nell’accesso più ampio possibile agli strumenti comunitari di ripresa? Difendiamo l’idea secondo cui l’entità degli aiuti dipende dalla qualità delle riforme da intraprendere? Penso di sì, perché i problemi del Mediterraneo sono anche i nostri problemi. Dobbiamo tenere presente che, se non riusciamo a comprendere che cosa non abbia funzionato in Barcellona, non saremo in grado di introdurre una nuova dinamica nella relazione con i nostri partner del sud.</p>
    </intervention>
    <intervention id="4-036" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Signor Presidente, vorrei chiedere al Commissario, la signora Ferrero-Waldner, di non guardare il processo di Barcellona come se fosse esclusivamente di natura economica. Quando l’Europa ha bisogno di energia, si rivolge all’Africa per goderne del sole e della sabbia. Non è un po’ poco? Non dovremmo attuare questo processo attraverso l’impegno nel campo della cultura? Avremo a che fare con paesi molto diversi, paesi orgogliosi, paesi che hanno una storia e una grande cultura. Non dovremmo sforzarci di migliorare la coesione sociale attraverso un profondo lavoro culturale?</p>
      <p sl="fr">Non un solo documento fa riferimento alla Fondazione Anna Lindt, da qualche anno impegnata nella promozione della cooperazione. Mi piacerebbe anche molto vedere altri sviluppi riguardo alla proposta università euro-araba.</p>
    </intervention>
    <intervention id="4-037" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, signora Commissario, la questione relativa alla creazione di un’Unione per il Mar Nero riveste un’importanza strategica. Questo è un processo per il futuro sviluppo comune riguardante non soltanto una maggiore influenza dell’Unione europea e la cooperazione economica, ma anche un buon vicinato.</p>
      <p sl="bg">La regione mediterranea, con i suoi ricchi strati culturali e storici e forte di una moderna influenza politica ed economica, è particolarmente importante. Interpreto questo come un processo, un passo verso un ruolo più globale dell’UE nel complesso rispetto a qualsiasi singolo paese.</p>
      <p sl="bg">Al contempo, l’asse mediterraneo nello sviluppo delle politiche dell’UE dovrebbe essere collegato alla dimensione orientale dei progetti strategici dell’UE. Le aree del Mar Nero sono sempre state vincolate al Mediterraneo e quindi entrambi dovrebbero essere confrontabili e messi su un piano di parità.</p>
      <p sl="bg">Questo è il solo modo per noi di acquisire nuova efficienza, maggiore influenza delle politiche e dei valori dell’Unione europea e per apportare nuovo valore aggiunto alle politiche dell’UE.</p>
    </intervention>
    <intervention id="4-038" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, vorrei far presente alla signora Commissario che pianificare di costruire autostrade non risolverà i gravi problemi cui deve far fronte l’area del Mediterraneo, a meno che non intenda convincere il Presidente Sarkozy a realizzare un’autostrada a sei corsie che colleghi la Francia alla Turchia!</p>
      <p sl="en">Signora Commissario, mi ha deluso il suo discorso introduttivo, perché non affrontava alcuni dei principali problemi politici del Mediterraneo. Mi riferisco, ad esempio, all’occupazione da parte di Israele di terre che appartengono ai palestinesi; all’occupazione di Cipro a opera della Turchia; e alla continua colonizzazione, in questo XXI secolo, di parte del Marocco ad opera della Spagna, che ha due colonie in Marocco, e alle due colonie del Regno Unito a Cipro e – se non erro – una colonia in Spagna.</p>
      <p sl="en">A meno che lei non affronti queste serie questioni, non potremo trasformare in realtà i piani teorici di un’Unione per il Mediterraneo.</p>
    </intervention>
    <intervention id="4-039" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, l’Europa respira tramite due polmoni, di cui uno è la dimensione mediterranea di cui stiamo discutendo ora, e l’altro è la dimensione orientale, che contempla paesi che condividono alcune delle rispettive frontiere con la Polonia. A mo’ di esempio potrei citare l’Ucraina, la Bielorussia e la Russia. La dimensione orientale comprende anche paesi del Caucaso, quali Georgia e Armenia.</p>
      <p sl="pl">E’ giusto e opportuno che proprio oggi, a distanza di 13 anni da Barcellona, dedichiamo tanto tempo alla vitale dimensione mediterranea della nostra politica europea. Occorrerebbe sottolineare, tuttavia, che questa è solo parte di un più grande insieme. La politica relativa ai paesi del bacino del Mediterraneo è necessaria e deve essere rinnovata, ma è solo un elemento della vasta politica estera dell’Unione europea. La nostra politica nei confronti dei futuri membri dell’Unione europea dovrebbe essere una parte essenziale di quel vasto piano programmatico. Per dirla chiaramente, non credo che nessuno dei paesi mediterranei di cui parliamo qui oggi aderirà all’Unione, mentre Ucraina, Georgia e Armenia sono destinati a diventarne membri.</p>
    </intervention>
    <intervention id="4-040" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, signora Commissario, per quanto mi riguarda, per ballare bisogna essere in due. Quello che vorrei sapere è se l’altra sponda del Mediterraneo è abbastanza interessata. Quando osserviamo oggi il teatrino che inscena il governo francese per convincere i capi di Stato mediterranei, per persuaderli a venire a Parigi il 13 luglio, mi chiedo se vi sia davvero lo stesso impegno dall’altra parte.</p>
      <p sl="fr">Desidero sottolineare che il progetto rivisitato e corretto è estremamente interessante. L’Unione europea è stata costruita dopo la guerra sulla base del carbone e dell’acciaio. Se proponiamo ai nostri partner di costruire un progetto per il XXI secolo basato sul cambiamento climatico, sull’energia rinnovabile, sul ripristino di un ambiente mediterraneo completamente rovinato, allora sì, possiamo sostenere questo progetto. Tuttavia, dov’è la coerenza, signora Commissario? Cosa possiamo dire di questo assolo del Presidente Sarkozy, che ancora oggi, prima che inizi il suo mandato, esorta l’Algeria a firmare un accordo per l’installazione di una centrale nucleare? Credo che sia un esempio lampante della contraddizione che forse esiste tra il Consiglio e la Commissione.</p>
    </intervention>
    <intervention id="4-041" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, ha ragione l’on. Matsakis, sono d’accordo con molto di quanto ha detto. Ci sono delle difficoltà e dei problemi da sempre per gli Stati che si affacciano sul Mare Nostrum, come si diceva 2.000 anni fa.</p>
      <p sl="it">Ma è anche vero che è giusto, secondo me, quello che ha detto il Presidente del gruppo liberale, on. Watson, che se non diamo non avremo. E allora io invito il nuovo governo italiano del Presidente Berlusconi ad ascoltare le suppliche e le preghiere di Gheddafi che, da noi molto ricercato all’epoca del problema delle infermiere bulgare, trascurando quello che c’è dietro a tutto, però ha chiesto ripetutamente all’Italia di costruire un’autostrada sul suo territorio. Non è che servirà solamente al Presidente Gheddafi, servirà anche a tutti i cittadini del Nord Africa, e quindi diamo prova di buona volontà e avremo un risultato buono per tutti nel Mediterraneo.</p>
    </intervention>
    <intervention id="4-042" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, il Bacino del mediterraneo e il Medio oriente sono regioni strategicamente importanti dal punto di vista dell’Unione europea. E’ ormai più che chiaro che dobbiamo creare uno spazio di pace e stabilità economica basato sui principi della democrazia, della solidarietà e della cooperazione se vogliamo rispondere alle sfide comuni. E’ anche necessario rivitalizzare e sviluppare il processo di Barcellona, onde istituire un forte partenariato nell’ambito della politica estera e di sicurezza che contribuisca alla lotta contro il terrorismo.</p>
      <p sl="pl">Il partenariato euromediterraneo non può tuttavia concentrarsi esclusivamente su questioni relative all’economia e agli scambi. Dovrebbe essere accompagnato da una cooperazione regionale rafforzata, un’integrazione sociale più stretta e dalla cooperazione nell’ambito della protezione dell’ambiente naturale. Dovremmo inoltre sottolineare la necessità di rafforzare politiche volte a potenziare il ruolo delle donne nelle società mediterranee, promuovendo l’uguaglianza di genere. Il rispetto per gli usi e le tradizioni non deve violare i diritti fondamentali delle donne.</p>
      <p sl="pl">In conclusione, desidero accogliere con favore la proposta della Commissione sull’Assemblea parlamentare euromediterranea, di cui si dovrebbero consolidare il ruolo e la legittimità democratica.</p>
    </intervention>
    <intervention id="4-043" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, continuerò in francese. Forse l’onorevole Schlulz non condivide, ma credo che sia il Presidente Sarkozy ad aver impresso slancio all’Unione per il Mediterraneo. E’ per questo che penso che per una volta continuerò a parlare in questa lingua.</p>
      <p sl="fr">Innanzi tutto, constato, onorevoli deputati, che la presente discussione o l’argomento ha suscitato forti reazioni. Ognuno ha qualcosa da dire a tale proposito ed è estremamente importante. E’ vero, per quanto mi riguarda, che la pace può essere in forse nel Mediterraneo. E’ altrettanto vero che esiste un divario tra le due sponde: si sta restringendo, ma c’è ancora. Dobbiamo tener conto dei progressi che sono stati compiuti: stabilità macroeconomica, inflazione contenuta, grandi miglioramenti nell’ambito dei diritti umani. Ovviamente, c’è ancora molto lavoro da compiere. Da un lato, c’è un enorme bisogno delle riforme, che devono essere più rapide e più incisive. Inoltre, è di cruciale importanza la questione degli scambi e degli investimenti. Non condivido la tesi dell’onorevole Wurtz secondo cui il processo di Barcellona è morto. No, come ho sempre sostenuto, è stato molto difficile realizzarlo a causa dei problemi politici esistenti, e questo è vero. Quando c’era da discutere di problemi politici, come sappiamo, era sul processo di Barcellona. Purtroppo, questi problemi rimarranno anche se tentiamo di risolvere tali questioni con progetti molto mirati, scelta che io sostengo. Ritengo pertanto che questa sia una buona idea e penso che l’abbiamo rinnovata attraverso un approccio pragmatico e concreto che, ovviamente, contempla tutti.</p>
      <p sl="fr">Per quanto attiene al libero scambio e agli accordi di libero scambio, onorevoli deputati, devo far presente che a causa dei periodi di transizione eccessivamente lunghi, il 2010 sarà il primo anno in cui saremo in grado di attuare questi accordi. Infatti, non abbiamo ancora nessun accordo di libero scambio. Quanto all’agricoltura, siamo in fase di negoziati ma la situazione è molto complicata, anche per l’altra parte, perché non si tratta solo di dare ma anche di ricevere. Queste trattative sono sempre complicate. Gli accordi di libero scambio con la Tunisia e Israele entreranno in vigore nel 2010. Al momento si è in fase di conclusione di un accordo simile con il Marocco, ma sono necessari ancora notevoli sforzi. L’ultimo paese interessato sarà l’Egitto. Come potete dunque osservare, le cose stanno procedendo molto lentamente, e non a causa del processo; la ragione è imputabile ai paesi stessi che non vogliono muoversi più rapidamente. E’ importante sottolinearlo. Nonostante tutto, questa nuova idea è una buona idea, un’opportunità, e mi auguro che i partner la sfruttino. E’ anche vero, onorevole Isler-Béguin, che i partner devono chiaramente voler ballare. Per questo motivo la Commissione ha parlato con ognuno di essi al fine di garantire che le sue proposte riflettessero le loro preoccupazioni e i loro punti di vista.</p>
      <p sl="fr">Per quanto concerne i diritti umani, onorevoli deputati, devo ammettere che io stessa non avrei fatto nulla se non se ne fosse tenuto conto. Tuttavia, il processo di Barcellona rimane; questa è l’idea. Sono coinvolte anche le istituzioni. In linea di principio, anche le istituzioni sono interessate e questo riguarda anche la Fondazione Anna Lindt, che, com’è ovvio, è presente e con una nuova presidenza e un nuovo direttore questi aspetti dovrebbero essere ulteriormente rafforzati. Non sono questioni perse. Rimane logicamente anche la politica di vicinato cui ho accennato, una politica bilaterale, perché attraverso i suoi piani d’azione tenta effettivamente di consolidare e promuovere le riforme. Non pensiate, quindi, che non sia coinvolta. Questo è il vero valore aggiunto dei progetti che abbiamo realmente attuato ed evidenziato.</p>
      <p sl="fr">Per quanto riguarda l’Università euromediterranea a Portorož, penso innanzi tutto che sia un’eccellente idea da parte della Presidenza slovena. Assisterò personalmente alla sua inaugurazione, sono stata inviata e ci tengo a non mancare.</p>
      <p sl="fr">Quanto al finanziamento, prima di tutto, poiché è un’idea slovena è solo logico che la Slovenia debba anche contribuirvi, cosa che farà nell’ordine di un milione di euro. Anche a me è stato chiesto di concorrere, motivo per cui ho tentato di reperire una somma tra le risorse che, in linea di principio, erano già assegnate. E’ tutt’altro che facile; ho trovato un milione di euro, che andrò ad aggiungere al progetto in questione. Esistono tuttavia altri strumenti e ne ho informato la Presidenza. In primo luogo, ci sono i Fondi strutturali e il Fondo di coesione, che devono semplicemente essere ridistribuiti in Slovenia e, in secondo luogo, ci sono i fondi destinati alla ricerca e all’istruzione. Sono quindi disponibili delle dotazioni. Inoltre, sapete di certo tutti che le borse Erasmus sono tuttora applicabili. Si tratta di qualcosa di nuovo che stiamo rafforzando.</p>
      <p sl="fr">Vorrei soffermarmi brevemente sulla cultura, onorevole. Credo che qualcuno abbia affermato che Robert Schuman una volta disse che se dovessimo ricominciare a costruire l’Unione europea, dovremmo iniziare con la cultura. E’ vero, ma se c’è così tanta povertà, così tanto analfabetismo, e così via, dobbiamo anche fare altre cose e posso ribadire quanto ho detto rispetto ai diritti umani: tutti i programmi culturali rimangono attivi e non sono pochi.</p>
      <p sl="fr">Infine, un breve accenno al segretariato, perché era una questione molto precisa. Alla luce delle varie opinioni espresse, abbiamo concluso che, come emerge nella nostra comunicazione, al segretariato si dovrebbe chiedere di assolvere il ruolo che consiste nel presentare proposte per iniziative comuni, adottate poi da organi politici, e nel garantire il necessario seguito delle decisioni relative ai progetti prese da capi di Stato o di governo. Il segretariato potrebbe essere anche dotato di una personalità giuridica distinta con uno status autonomo; i dettagli devono ancora essere definiti.</p>
      <p sl="fr">Concluderò con qualche parola sulla questione nucleare. Onorevole, il memorandum d’intesa firmato dal nostro Presidente con l’AIEA, l’Agenzia internazionale per l’energia atomica con sede a Vienna, si riferisce alla protezione e alla sicurezza. Personalmente sono a favore e penso che tutti dovrebbero esserlo, perché non possiamo scegliere quali fonti energetiche i paesi devono usare. Ogni paese ha il diritto, come ha sottolineato, a una certa riserva riguardo all’energia nucleare, e lei sa che anche noi l’abbiamo. Tuttavia, i paesi devono almeno avere l’opportunità di fare ciò che desiderano. In questo caso, protezione e sicurezza sono cruciali, e sono gli aspetti affrontati dal memorandum .</p>
      <p sl="fr">Mi scuso, signor Presidente, ma come ho affermato all’inizio, questa discussione ha suscitato forti reazioni.</p>
    </intervention>
    <intervention id="4-044" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Comunico di aver ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 11.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-045" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">E’ un piacere ascoltare le dichiarazioni del Consiglio e della Commissione sul processo di Barcellona e sulla proposta relativa a un’Unione per il Mediterraneo, che dovrebbe iniziare a essere operativa il 13 luglio a Parigi durante la Presidenza francese.</p>
      <p sl="en">Il governo di Malta ha pubblicato un documento di posizione in merito a tali dichiarazioni. Sono assolutamente d’accordo riguardo alle proposte avanzate sull’Unione per il Mediterraneo. Poiché è importante non raddoppiare gli sforzi e le energie, il suggerimento relativo alle attività marittime è lodevole.</p>
      <p sl="en">Malta ha offerto di ospitare un segretariato incaricato di controllare l’attuazione di tali proposte e io appoggio tale candidatura, non solo a causa della posizione geografica unica che occupa l’isola nel Mediterraneo, ma anche perché disponiamo delle infrastrutture, del personale e dell’esperienza necessari per ospitare tale istituto.</p>
      <p sl="en">Infine, desidero far presente che, solo poco più di trent’anni fa, un governo laburista riuscì a richiamare l’attenzione del mondo sull’importanza del Mediterraneo e sulla necessità di collaborazione tra paesi rivieraschi del nord e del sud di tale mare.</p>
    </intervention>
    <intervention id="4-046" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Saluto con favore l’istituzione Unione per il Mediterraneo che aiuterà a migliorare e intensificare le relazioni con i partner mediterranei e favorire la conoscenza reciproca, la crescita, l’occupazione e l’istruzione nell’EU e nei 12 paesi extra-europei partecipanti.</p>
      <p sl="it">Promuovere pace e democrazia, il controllo dell’immigrazione, i rapporti economici, la fornitura di materie prime con i paesi del Mediterraneo sono storicamente punti nodali della politica di vicinato del mio paese. Bettino Craxi, in questo, è stato un pioniere.</p>
      <p sl="it">L’Unione per il Mediterraneo servirà a facilitare la realizzazione di progetti transfrontalieri importanti per tutta l’area che serviranno a migliorare le autostrade del mare, intervenire contro l’inquinamento marino, migliorare la protezione civile, creare una maggiore integrazione del mercato energetico e sviluppare nuove tecnologie rinnovabili.</p>
      <p sl="it">L’Unione per il Mediterraneo dovrà contribuire a promuovere la democrazia e la soluzione di conflitti che ancora destabilizzano Medio Oriente e Sahara occidentale anche attraverso l’apporto del lavoro svolto dell’Assemblea Parlamentare EUROMED che dovrà essere pienamente coinvolta.</p>
    </intervention>
  </section>
  <section id="creitem3" title="3. Igiene dei prodotti alimentari (discussione)">
    <intervention id="4-048" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la relazione di Horst Schnellhardt, a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio che modifica il regolamento n. 11, riguardante l’abolizione di discriminazioni nel campo dei prezzi e delle condizioni di trasporto, emanato in applicazione dell’articolo 79, paragrafo 3, del trattato che istituisce la Comunità economica europea e il regolamento (CE) n. 852/2004 del Parlamento europeo e del Consiglio sull’igiene dei prodotti alimentari [COM(2007)0090 – C6-0211/2007 – 2007/0037B(COD) ] (A6-0143/2008).</p>
    </intervention>
    <intervention id="4-049" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli deputati, oggi parliamo di un progetto che funge da pilota per uno dei programmi politici più importanti e di maggiore portata lanciati da questa Commissione, che consiste nell’alleggerire le piccole e medie imprese europee degli oneri amministrativi inutili. In altre parole, si tratta di ridurre la burocrazia. Permettetemi di precisare che oggi non affrontiamo i problemi della normativa veterinaria. Se così fosse, non sarei qui.</p>
      <p sl="de">Si tratta di ridurre gli oneri amministrativi in modo da rafforzare l’economia europea e contribuire così a creare posti di lavoro. La Commissione è perfettamente consapevole del fatto che tagliare i costi amministrativi non deve mai tradursi in minore sicurezza per i nostri cittadini, pertanto la questione non è abbassare il livello dei requisiti. Si tratta di applicare le norme in modo tale da eliminare gli ostacoli burocratici inutili per le nostre imprese. Saremo molto severi nell’applicazione di questo principio fondamentale anche in questo caso.</p>
      <p sl="de">Permettetemi di ribadire che la Commissione non ha la benché minima intenzione di modificare la sostanza delle norme relative all’igiene dei prodotti alimentari. l’individuazione dei pericoli e la definizione dei vari passi procedurali da seguire nel processo produttivo al fine di poter eliminare i rischi continua a essere la nostra principale preoccupazione. Non stiamo in alcun modo indebolendo le norme esistenti relative all’igiene dei prodotti alimentari; per contro, vogliamo introdurre maggiore chiarezza. Desideriamo garantire che le attuali disposizioni flessibili in materia di tenuta delle registrazioni possono essere applicare con più efficacia. Questa impostazione non comporterà maggiore complessità per le autorità competenti negli Stati membri, perché la responsabilità del rispetto della normativa incombe già ai produttori alimentari e non alle autorità.</p>
      <p sl="de">Intendiamo elaborare una norma per le microimprese che le esoneri dall’obbligo di rispettare certi requisiti previsti dall’attuale regolamento. Ci riferiamo alle imprese familiari molto piccole: panifici, piccoli negozi alimentari, banchi del mercato, caffè e bar, negozi all’interno di stazioni di rifornimento e minimarket . Perché, potreste giustamente chiedere, chiediamo a queste piccole aziende familiari, che non hanno nulla a che fare con il mercato interno, di sottostare alle stesse procedure burocratiche come le principali catene di supermercati? E’ una buona domanda ed è proprio quello che dobbiamo affrontare qui.</p>
      <p sl="de">Permettetemi di sottolineare che le norme sono applicabili a tutti i produttori alimentari e a tutte le imprese di produzione, trasformazione e vendita dei prodotti alimentari, a prescindere dalla dimensione di tali aziende. Non si applicano agli alimenti destinati al consumo privato né ai produttori di piccoli quantitativi di prodotti non trasformati destinati a rivenditori locali, quali prodotti agricoli, della caccia o della pesca. Le attuali norme flessibili in materia di tenuta delle registrazioni non operano alcuna distinzione tra le varie dimensioni delle imprese. A fini di maggiore chiarezza, consentitemi di spiegare quanto segue: il negozietto all’angolo dove si possono comprare prodotti alimentari qui a Bruxelles alle 10 di sera deve rispettare esattamente le stesse norme al pari delle catene giganti di supermercati. La mia domanda è questa: può essere corretto?</p>
      <p sl="de">A causa della natura delle sue operazioni commerciali, va da sé che queste disposizioni di estrema complessità e completezza sono di facile osservanza per le grandi imprese, ma non si può dire lo stesso per le microimprese. Ai fini dell’applicazione formale del sistema HACCP, i produttori alimentari devono effettuare un’analisi del rischio, che può rivelarsi un compito complesso e oneroso che richiede l’intervento di un esperto. Al fine di ridurre i costi associati con questo genere di analisi, il regolamento permette già ai piccoli produttori alimentari di ricorrere a orientamenti relativi a buone prassi elaborati per il settore in questione. Sono già presenti per panifici, birrerie, macellerie e ristoranti in vari Stati membri, ma non sono previsti ovunque.</p>
      <p sl="de">Uno degli obiettivi della Commissione è garantire un uso efficace delle norme relative a eventuali esenzioni, già definite in linea di principio nel regolamento e negli orientamenti che lo completano. Che cosa significa questo nella pratica? L’interrogativo ci porta al cuor della questione. Se, nel corso della prima fase del processo HACCP, un operatore di un’impresa alimentare può dimostrare che non sussiste alcun rischio da evitare, eliminare o ridurre a livelli accettabili, oppure che qualsiasi rischio individuato è sufficientemente e regolarmente controllato grazie all’applicazione dei requisiti generali e specifici di igiene alimentare, l’operatore stesso potrà essere esentato da tutti i requisiti previsti dalla direttiva HACCP. Permettetemi di essere molto franco: tale flessibilità già figura nell’attuale direttiva, ma non tutti gli Stati membri la applicano. La proposta della Commissione pertanto si presenta come misura rapida nel quadro del nostro programma d’azione per la riduzione degli oneri amministrativi nell’Unione europea. La proposta ha incontrato una certa resistenza in sede di Consiglio e in alcuni Stati membri. Ne sono cosciente. Questi Stati membri non sembrano attribuire al problema della riduzione dei costi amministrativi e dell’alleggerimento dei costi della burocrazia – soprattutto per le PMI – la stessa importanza che invece riservano a questo aspetto la Commissione e il Parlamento europeo.</p>
      <p sl="de">L’impressione che ne abbiamo tratto, tuttavia, è che questo dibattito si sia sviluppato finora solo tra funzionari degli Stati membri; sembrerebbe che i politici non abbiano ancora affrontato il problema. A mio avviso, i politici negli Stati membri i cui funzionari hanno dimostrato tale riluttanza nei confronti della proposta non possono giustificare dinanzi all’opinione pubblica il motivo per cui il paese si oppone a una proposta della Commissione che potrebbe facilitare la vita a centinaia di migliaia di micro e piccole imprese locali. In quel momento, la frequente agitazione contro Bruxelles – questo “mostro burocratico” che si suppone determinato a regolamentare e vincolare ogni aspetto delle vite dei cittadini – rivelerebbe la sua natura di semplice propaganda e si arresterebbe, dimostrando chi è realmente responsabile dell’eccessiva burocrazia.</p>
      <p sl="de">Dal punto di vista della Commissione, tale opposizione è deplorevole, in quanto la proposta rappresenta un importante elemento sostanziale e simbolico del nostro programma d’azione per la riduzione degli oneri amministrativi nell’Unione europea. Sono molto grato all’onorevole Schnellhardt per la relazione elaborata e per il suo sostegno attivo. Vi esorto a dare il vostro appoggio perché sono convinto che un chiaro segnale politico come quello che potrebbe scaturire oggi dal Parlamento imprimerà il necessario slancio politico affinché anche in seno al Consiglio passi la proposta in questione.</p>
    </intervention>
    <intervention id="4-050" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, con la presente relazione stiamo apportando un contributo alla riduzione della burocrazia. Siamo riusciti a spiegare che è e sarebbe possibile alleggerire gli oneri associati all’applicazione dei criteri HACCP, soprattutto per le piccole imprese, senza abbassare o compromettere le nostre rigorose norme in materia d’igiene.</p>
      <p sl="de">Una priorità – come ha già sottolineato il Commissario – è alleggerire gli oneri legati alla tenuta delle registrazioni. Vorrei solo farvi presente che queste possibilità erano già previste nel pacchetto relativo all’igiene alimentare entrato in vigore nel 2006. Abbiamo tuttavia notato che a causa dello spostamento di questo paradigma nel settore dell’igiene, sono sorte difficoltà nell’ambito dell’applicazione.</p>
      <p sl="de">E’ sempre stato preciso obiettivo del Parlamento e della Commissione salvaguardare la diversità della produzione alimentare nell’Unione europea dei 27 Stati membri. E’ solo corretto e opportuno che le piccole macellerie, per esempio, possano continuare a essere operative anche in futuro. Tuttavia, le informazioni che ci sono pervenute da vari paesi indicano che, in alcune regioni, per le piccole aziende la sopravvivenza economica diventa sempre più difficile. Per questo motivo è essenziale richiamare l’attenzione sulla flessibilità prevista nelle normative e far sì che diventi realtà. Questo – niente di più – è quanto abbiamo evidenziato in modo chiaro e inequivocabile nella relazione in questione.</p>
      <p sl="de">Mantenere la flessibilità implica porre l’accento sulle piccole e medie imprese solo nei considerando. Questo fa sì, per esempio, che le aziende con 11, e non 10, dipendenti, diciamo, beneficino di un trattamento favorevole che consente loro anche di chiedere la riduzione dell’onere amministrativo; a condizione, ovviamente, che possano dimostrare che non sussiste alcun rischio o che i rischi individuati sono sufficientemente e regolarmente controllati. La relazione evidenzia altresì che l’operatore di un’impresa alimentare è responsabile dell’esibizione della prova che non che non sussistono rischi da prevenire, eliminare o ridurre a un livello accettabile oppure che qualsiasi rischio individuato è sufficientemente e regolarmente controllato grazie all’applicazione dei requisiti generali e specifici di igiene alimentare.</p>
      <p sl="de">Nel 2006 abbiamo adottato un pacchetto di misure relative all’igiene dei prodotti alimentari che si applica alla lettera nell’UE a 27. Per questo motivo non riesco a comprendere l’emendamento presentato dall’onorevole Corbey, che afferma che dovrebbe essere di competenza degli Stati membri decidere se autorizzare un alleggerimento degli oneri nell’applicazione del sistema HACCP. Questo creerebbe nuovi scenari i sussidiarietà, propria la situazione che intendevamo evitare con il regolamento, in altre parole non vogliamo nessuna distorsione della concorrenza. Anche l’adozione dell’emendamento dell’onorevole Corbey contrasterebbe con le intenzioni del regolamento stesso: in altre parole, il regolamento entrerebbe in conflitto con se stesso. Questo è senza dubbio quello che non vogliamo ottenere!</p>
      <p sl="de">Il testo adottato in commissione è di certo accettabile, ma limita espressamente la possibilità di ridurre gli oneri a piccole e medie imprese. Anche la partecipazione delle autorità non è conforme ai principi del regolamento. Nelle disposizioni stesse, è indicato con molta chiarezza che le imprese alimentari hanno la responsabilità di mantenere le pratiche di igiene alimentare e devono fornire la prova che attesti il controllo da parte loro di qualsiasi eventuale rischio.</p>
      <p sl="de">Sono state sollevate obiezioni a più riprese secondo cui nel 2009 è prevista una revisione del regolamento per cui ora non sono necessarie nuove misure. Devo contraddire questa affermazione. Entro il 2009 tutte le imprese di produzione alimentare devono essere autorizzate. E’ probabile che sorgano problemi relativamente al processo di concessione delle licenze. Tale situazione scatenerà un dibattito ed è verosimile che metta a rischio la sopravvivenza dei piccoli macellai, che ho già citato come esempio. Infatti, questo era il punto di partenza alla base dell’intenzione della Commissione di presentare la proposta. E’ molto importante quindi che il Parlamento europeo invii un segnale chiaro riguardo all’intento definito nell’ambito del corrispondente regolamento. Il segnale va rivolto innanzi tutto alle imprese alimentari e alle autorità di regolamentazione.</p>
      <p sl="de">Il Parlamento europeo vanta ottimi precedenti nell’ambito della riduzione della burocrazia, e dovrebbe di nuovo muoversi in questo senso, apponendo il proprio sigillo di approvazione a queste disposizioni regolamentari.</p>
    </intervention>
    <intervention id="4-051" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">relatrice per parere della commissione giuridica. − Signor Presidente, non utilizzerò i due minuti a mia disposizione. Desidero soltanto sottolineare che la commissione giuridica, a un esame dei principi giuridici, ha ritenuto quale base giuridica per la prima parte l’articolo 95, e gli articoli 95 e 175 per la seconda parte.</p>
      <p sl="el">Il parere della commissione giuridica verrà preso in considerazione in sede di convalida della decisione.</p>
    </intervention>
    <intervention id="4-052" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">a nome del gruppo PPE-DE . – Molte grazie, signor Presidente. Per i cittadini europei del XXI secolo, salute e consumo di prodotti alimentari di buona qualità sono di importanza capitale. La nostra missione in quanto deputati al Parlamento europeo è garantire questo, ma per farlo ci occorrono normative e procedure come l’HACCP a tutela degli interessi dei consumatori.</p>
      <p sl="hu">Tuttavia, è altrettanto importante non esagerare e non eccedere nel disciplinare le nostre vite, perché in questo modo non contribuiremmo alla qualità della vita ma solo alla burocrazia. Secondo me, la presente raccomandazione di compromesso è orientata verso una giusta direzione. L’esperienza maturata finora ha dimostrato che le disposizioni HACCP in vigore sono ingiustificatamente troppo rigide in molti casi. Inoltre, non sempre possono essere applicate nel settore alberghiero e della ristorazione, dal momento che presuppongono condizioni e metodi lavoro propri del comparto alimentare.</p>
      <p sl="hu">Ciononostante, i nuovi Stati membri, tra cui l’Ungheria, hanno applicato pienamente le disposizioni HACCP, talvolta andando anche oltre. Le nostre aziende ne hanno sofferto, molte hanno abbandonato tradizioni e pratiche di centinaia di anni, ma questo non può essere il nostro obiettivo, e pertanto dobbiamo apportare cambiamenti.</p>
      <p sl="hu">Innanzi tutto, è importante sottolineare che i ristoranti non sono stabilimenti alimentari, e quindi non devono essere tenuti a rispettare le stesse norme, dal momento che questo va a scapito di qualità e tradizioni. Non dimentichiamo che prima dell’HACCP c’erano le stelle dalla Michelin . Dobbiamo ridurre il numero esorbitante di obblighi amministrativi. Sono a favore del fatto che l’esenzione dall’HACCP si applichi soltanto alle microimprese e alle PMI che siano in grado controllare l’igiene alimentare.</p>
      <p sl="hu">Deploro che, mentre le microimprese sono tassabili, l’esenzione delle PMI è nascosta nel testo. E’ importante affermare e dichiarare tutto ciò con chiarezza. Infine, il sistema deve essere più flessibile rispetto a ora. L’autorità nazionale competente dovrebbe decidere quello che detta il buon senso in un dato caso. Desidero congratularmi con il relatore per il testo presentato.</p>
    </intervention>
    <intervention id="4-053" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">a nome del gruppo PSE. – Signor presidenti, signori Commissari, onorevoli colleghi, chi non vuole normative migliori? Il nostro gruppo apprezza profondamente gli sforzi del Commissario Verheugen volti a ridurre una burocrazia eccessiva. Qualsiasi cosa sia in nostro potere per aiutare le piccole e medie imprese, dobbiamo farla. Mi sono messa a lavorare con impegno riguardo alle sue proposte sull’igiene alimentare e ho svolto una serie di ricerche nei Paesi Bassi. I miei colleghi hanno fatto altrettanto nei loro paesi. Come fanno i panettieri, i macellai e i negozi all’angolo di tutt’Europa?</p>
      <p sl="nl">Abbiamo già sentito raccontare la storia della Svezia sul problema delle fette di torta servite nel retro della chiesa. Sono prevenute lamentele dai Paesi Bassi riguardo alle norme che teatri e cinema devono rispettare. In entrambi i paesi, tuttavia, è saltato fuori che le disposizioni in materia di igiene non erano la causa del problema. Sono pervenuti messaggi anche di altro genere: da piccoli negozi del Regno Unito che avevamo compiuto grandi sforzi negli ultimi due anni per applicare i principi HACCP e che erano orgogliosi di esserci pienamente riusciti. Adesso il Parlamento dovrebbe andare a dire che è tutto inutile?</p>
      <p sl="nl">Questo mi porta al mio prossimo punto. Nel nostro ultimo mandato, ci siamo impegnati a fondo in merito alla riforma della legislazione alimentare generale. Abbiamo dovuto procedere a tale processo, a causa delle lacune nella sicurezza alimentare e di alcuni importanti scandali alimentari. L’essenza della legislazione generale in materia alimentare è che la responsabilità della sicurezza alimentare incombe al produttore. Le autorità pubbliche svolgono un ruolo di vigilanza. Non teniamo conto di questa divisione dei ruoli se alle aziende vengono concesse esenzioni basate su un’analisi dei rischi, il che significa che il governo si assume di nuovo la responsabilità, qualcosa che di fatto rappresenterebbe un passo indietro. E’ inoltre un passo inutile, in quanto è anche emerso nel frattempo che l’applicazione in realtà funziona ottimamente nella maggior parte degli Stati membri. le piccole imprese degli Stati membri hanno già sistemato le cose e operano con codici di igiene pratici e funzionali.</p>
      <p sl="nl">Ci sono due particolari che non dobbiamo dimenticare. Il primo è che la legislazione alimentare generale che speriamo di modificare oggi ha sostituito una quantità esorbitante di norme. Perfino nel 2004, il Parlamento, e di certo il gruppo PSE, intervennero per contrastare l’eccesso di burocrazia. Le piccole imprese possono già appellarsi alla flessibilità in conformità delle presenti disposizioni. Il secondo riguarda il fatto che è già in programma una riforma per il 2009. Se sussistono problemi gravi, possono essere risolti nel 2009, ossia il prossimo anno. In sintesi, il nostro gruppo non è convinto che sia necessario apportare modifiche ora in tutta fretta, senza una valutazione approfondita.</p>
      <p sl="nl">Al contempo, non vogliamo abbandonare le piccole imprese, motivo per cui abbiamo presentato un emendamento che implica lasciare la decisione agli Stati membri. Nel caso in cui in uno degli Stati membri dovessero emergere problemi urgenti, lo stesso Stato può decidere se concedere l’esenzione. Questo è del tutto conforme al regolamento, onorevole Schnellhardt e, inoltre, è molto pragmatico e anche estremamente semplice. Pertanto, le chiedo di appoggiare l’emendamento n. 12.</p>
    </intervention>
    <intervention id="4-054" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE . – Signor Presidente, anch’io desidero congratularmi con il relatore per il profondo lavoro dedicato a questa relazione.</p>
      <p sl="en">La presente proposta mira a ridurre gli oneri amministrativi nelle imprese del settore alimentare. Nello specifico, l’obiettivo dichiarato è esentare le microimprese dagli obblighi procedurali dell’HACCP, ma senza, ovviamente, pregiudicare in alcun modo l’igiene alimentare e la sicurezza della salute dei consumatori. Questo si è ritenuto necessario, in quanto le imprese con meno di 10 dipendenti, le cui attività consistono prevalentemente nella vendita diretta di prodotti alimentari al consumatore finale, risentono pesantemente degli obblighi onerosi previsti dall’HACCP, al punto che, in molti casi, il fallimento è l’unica scelta.</p>
      <p sl="en">Tale obiettivo è del tutto in linea con il nostro chiaro desiderio di sostenere le piccole imprese nella loro lotta antagonistica e – nella maggior parte dei casi – iniqua per sopravvivere rispetto alle grandi imprese. Questo obiettivo, in alcune fasi delle nostre delibere, non è sempre stato condiviso dal relatore o dal Consiglio. Mi è sembrato che la linea privilegiata fosse – e, sembra, probabilmente lo è ancora – quella di offrire esenzioni e flessibilità in ugual misura a tutte le aziende, grandi e piccole. A prima vita e in teoria, può sembrare opportuno, ma nella pratica è ampiamente ingiusto nei confronti delle piccole imprese e vanifica chiaramente lo scopo di disporre innanzi tutto di questo atto legislativo, ossia aiutare le microimprese.</p>
      <p sl="en">Alcuni possono obiettare che sia una situazione di trattamento preferenziale e di concorrenza sleale. Possono avere ragione da un punto di vista teorico strettamente legale e eccessivamente semplicistico ma, in termini di imparzialità e pianificazione a lungo termine, equivale a mettere su un ring un campione di due metri di altezza e un bambino di un metro che devono rispettare le stesse norme. La nostra filosofia è che, in alcune circostanze, i piccoli e i deboli hanno bisogno di un po’ di assistenza privilegiata. Altrimenti, il nostro mercato interno libero diventerà una pozza stagnante dove i pesci grandi mangeranno quelli piccoli e poi probabilmente si mangeranno tra loro. La nostra filosofia di voto riflette questo concetto. Vi esorto a votare al fine di proteggere nelle piccole imprese d’Europa.</p>
    </intervention>
    <intervention id="4-055" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">a nome del gruppo UEN . – Signor Presidente, la relazione dell’onorevole Schnellhardt contiene alcuni importanti emendamenti alla proposta della Commissione. Alcuni di questi riguardano le differenze tra il regolamento n. 852 del Parlamento europeo e del Consiglio sull’igiene dei prodotti alimentari, e il regolamento n. 11. La proposta è intesa a una maggiore flessibilità da parte delle autorità competenti laddove entra in gioco l’igiene alimentare, e alla semplificazione delle procedure. Entrambi questi aspetti rivestono particolare importanza per le piccole imprese che operano su mercati locali e regionali.</p>
      <p sl="pl">L’attuazione del regolamento richiederà la cooperazione tra gli organi di vigilanza ai vari livelli del mercato, un costante controllo di quest’ultimo e un sostegno adeguato da parte della Commissione in merito allo scambio di migliori prassi, ad esempi. A seguito dell’adozione degli emendamenti del relatore, il regolamento in questione avrà un effetto positivo sul mercato, e noi pertanto lo appoggiamo.</p>
    </intervention>
    <intervention id="4-056" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL . – Signor Presidente, gli europei hanno il diritto a prodotti alimentari sicuri. Questo, ritengo, dovrebbe sempre essere il messaggio principale in dibattiti come il presente e l’assunto principale alla base della politica europea. Ovviamente, è anche importante garantire che i cittadini siano gravati dal minor numero possibile di norme inutili, ma le attuali disposizioni già prevedono la possibilità per le microimprese di essere esentate dai requisiti amministrativi più complicati relativi all’igiene alimentare. Sui caffè nei centri sociali o sulle bancarelle che vendono bevande analcoliche non incombe tale minaccia e altre imprese devono semplicemente assicurare che l’igiene è corretta. Non è necessario pertanto concedere nuove esenzioni oltre a quelle previste per le piccole microimprese né è sensato ampliare il numero di casi eccezionali o rendere le norma più vaghe, come sembrerebbe voglia fare il relatore riguardo a determinati aspetti. Proprio come le organizzazioni di consumatori, consiglio vivamente di opporsi.</p>
    </intervention>
    <intervention id="4-057" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Desidero ringraziare il relatore, onorevole Schnellhardt, per il testo presentato, incentrato su due diversi temi soggetti a procedure differenti. Poiché l’igiene dei prodotti alimentari è soggetta alla procedura di codecisione, questa ritarderà inevitabilmente l’area dei prezzi e delle condizioni di trasporto, soggette solo al processo di consultazione. Concordo riguardo all’asserzione secondo cui i requisiti di sicurezza alimentare nei singoli Stati membri devono essere identici o, perlomeno, non differire in misura rilevante tra loro. Tuttavia, qui si solleva la questione delle importazioni nell’Unione europea di prodotti alimentari pieni di pesticidi da paesi terzi. Abbiamo un ambiente inquinato che ha un impatto negativo sulla salute umana. Di conseguenza, dobbiamo fare tutto quanto in nostro potere per evitare che prodotti alimentari non salutari danneggino la nostra salute.</p>
      <p sl="sk">Dobbiamo iniziare ad analizzare i prodotti alimentari, i loro componenti e le materie prime di origine animale e vegetale dal punto di vista dei rischi per la salute, dell’accettabilità del livello di igiene e dei valori biologici. Dobbiamo concentrarci sull’identificazione o sull’eventuale falsificazione. Dobbiamo testare prodotti alimentari stranieri e concentrarci sull’uso quotidiano: per esempio, non solo ftalati nei giocattoli, che non sono usati da tutti su base quotidiana. I produttori slovacchi sono spesso oggetto di critiche riguardo all’igiene dei prodotti alimentari. Devo tuttavia sottolineare che la Slovacchia vanta norme alimentari molto più rigorose che nei vecchi 15 Stati membri.</p>
    </intervention>
    <intervention id="4-058" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signor Presidente, onorevoli colleghi, anch’io desidero ringraziare il nostro relatore per la sua eccellente cooperazione: a prima vista, sembra che si tratti di una questione semplice, ma quando ascoltiamo i nostri colleghi, possiamo di certo constatare che non è affatto così. Dovrebbe essere chiaro a tutti che l’impresa deve aspirare a offrire le migliori garanzie possibili di igiene, ma che il modo per conseguire questo obiettivo non deve, ovviamente, essere identico per tutte le imprese. Credo che sia fondamentale che le autorità competenti nei vari Stati membri ricorrano effettivamente alla flessibilità già prevista nel presente regolamento, ed esentino determinate società alimentari da quella che dopotutto è una procedura di HACCP estremamente complessa, a condizione, com’è logico, che si possano dimostrare e garantire le stesse norme di sicurezza in materia di igiene. Credo che sia perfettamente possibile muoversi conformarsi a questo osservando buone pratiche di igiene basate su linee settoriali, come quelle già elaborare in alcuni paesi. Ciononostante, gradirei chiedere ancora al Commissario – sempre che mi possa ascoltare per un momento, perché vedo che sta parlando con il nostro relatore – se può chiarire ulteriormente un paio di punti. Ha affermato che tutte le aziende alimentari sono già contemplate, a prescindere dalla dimensione. Vorrei quindi sentire da lui se davvero crede che la presente relazione offra maggiore flessibilità a un’ampia gamma di aziende alimentari e non solo alle microimprese.</p>
      <p sl="nl">In secondo luogo, il Commissario ha dichiarato poc’anzi che sugli Stati membri non graverà alcun onere addizionale, mentre sarà possibile che le imprese debbano sopportare costi aggiuntivi. Quello che vorrei davvero sentire, pertanto, è se la prova che le aziende devono esibire possa effettivamente basarsi su orientamenti settoriali, affinché questo non implichi ulteriore burocrazia per le società.</p>
    </intervention>
    <intervention id="4-059" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La relazione sottolinea la necessità di ridurre la burocrazia nei due campi.</p>
      <p sl="ro">Il regolamento n. 11 sull’eliminazione l’abolizione di discriminazioni nel campo dei prezzi e delle condizioni di trasporto esige che i trasportatori detengano un documento di transito in cui figurino, inter alia , le distanze, le strade e i valichi di frontiera. La proposta mira a ridurre certi obblighi di fornire statistiche nel campo dei trasporti.</p>
      <p sl="ro">Per quanto attiene al regolamento (CE) n. 852/2004 sull’igiene dei prodotti alimentari, desidero appoggiare l’emendamento presentato dal gruppo socialista europeo, in cui alle autorità competenti è consentito esentare agenti economici nel settore alimentare dall’attuazione di una o più misure imposte, a condizione che tali organi siano in grado di dimostrare che non vi è alcun rischio da evitare, o che tutti i rischi individuati sono sufficientemente e regolarmente controllati tramite l’applicazione dei requisiti generali e specifici in materia di igiene alimentare. Questo si riferisce ai panifici, alle macellerie, ai negozi ortofrutticoli e, soprattutto, ai banchi del mercato.</p>
    </intervention>
    <intervention id="4-060" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, prodotti alimentari e igiene procedono in parallelo, su questo non c’è alcun dubbio. Ognuno di noi mangiato qualcosa nella vita che era avariato. da un lato, l’eccessiva prudenza e una normativa troppo severa non ci offrono una varietà di prodotti alimentari che soddisfano norme igieniche esemplari. E’ più probabile che un piccolo produttore debba chiudere il proprio stabilimento perché non può permettersi di pagare alcun lavoratore supplementare che, anziché cuocere il pane, compili i moduli necessari. Il mio albergatore, che serve panini, non deve tenere un registro che dimostri che ha pulito il bancone e lavato i piatti. Dopotutto, qualora non avesse preso queste precauzioni di base, non avrebbe più clienti. Quello che sta accadendo è che la legislazione responsabile si sta trasformando in uno zelo normativo che provoca più danno che beneficio. Per questo motivo sono totalmente a favore di una riduzione degli oneri amministrativi per le imprese, soprattutto le microimprese, per le quali è più difficile far fronte a questo obbligo rispetto alle grandi imprese.</p>
      <p sl="de">Vorrei che questa maggiore coscienza degli effetti sulle microimprese si estendesse anche ad altre aree della legislazione che discutiamo in quest’Aula, soprattutto la protezione dell’ambiente e quella dei consumatori.</p>
    </intervention>
    <intervention id="4-061" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor presidente, abbiamo optato per un sistema in cui ogni impresa che produce, trasforma o vende prodotti alimentari deve continuamente e costantemente controllare e documentare ciascuna fase delle sue attività.</p>
      <p sl="de">Tuttavia, mentre siamo qui in seduta a discutere se l’igiene alimentare è garantita, la fiducia dei consumatori viene scossa dall’ESB e dagli scandali che riguardano la carne avariata, l’olio di oliva adulterato e il vino che contiene glicerina. Anche il fatto che sempre più alimenti GM facciano la loro comparsa nell’UE, anche se il 70 per cento della popolazione europea li rifiuta, non fa in modo di rafforzare la fiducia dei cittadini. Per questo motivo dobbiamo riflettere con molta attenzione sulla decisione di oggi e garantire che non sacrificheremo la salute dei cittadini prostrandoci dinanzi alle imprese alimentari prima del Vertice UE-USA.</p>
      <p sl="de">Non possiamo esigere l’osservanza di diposizioni più severe da parte dei nostri stessi produttori quando poi autorizziamo importazioni di alimenti che non sono prodotti nel rispetto delle stesse norme rigorose, poiché questo, dopotutto, offre vantaggi in termini di prezzo e competitività.</p>
    </intervention>
    <intervention id="4-062" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, scopo della proposta in questione è ridurre gli oneri amministrativi a carico delle piccole imprese. La proposta è presentata dalla DG Imprese e industria nell’ambito dell’iniziativa “Legiferare meglio”. Purtroppo, se da un lato sono molto bendisposta riguardo all’idea di ridurre gli oneri amministrativi a carico delle piccole imprese, ritengo che la proposta in questione non sia stata formulata inizialmente in modo corretto (l’onorevole Schnellhardt l’ha modificata con estrema competenza), in quanto consentiva ad alcune imprese, come i punti vendita ambulanti di prodotti alimentari e i venditori occasionali – due categorie che non è necessario esaminare in base alle norme di igiene – di essere esentate dall’applicazione di tutte le norme di igiene.</p>
      <p sl="en">Il regolamento stesso in materia di igiene prevede la possibilità per le imprese che non devono applicare l’intero regime HACCP di essere esentate previa autorizzazione delle autorità competenti. Sembra che il problema sia imputabile alle amministrazioni di alcuni Stati membri che non ricorrono a tutte le rispettive facoltà discrezionali e in alcune regioni dell’UE l’applicazione delle norme HACCP è prevista anche nel caso di piccoli negozi di dolciumi e sale parrocchiali.</p>
      <p sl="en">A mio avviso, è l’applicazione della normativa originale e non la normativa in sé a costituire il problema.</p>
    </intervention>
    <intervention id="4-063" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Ritengo che gli sforzi del Commissario Verheugen volti ad aiutare le PMI debbano essere appoggiati senza riserve, e vorrei anche ringraziare l’onorevole Schnellhardt. la sicurezza alimentare è di cruciale importanza nell’Unione europea, ma dovrebbe essere disciplinata e controllata in modo sensato e razionale.</p>
      <p sl="hu">Spesso i cittadini hanno l’impressione che l’eccessiva regolamentazione da parte dell’UE aiuti le società multinazionali e non le PMI. Il Commissario Verheugen ha ragione quando afferma che le autorità nazionali di vigilanza continuano a esacerbare la situazione, e così anche in Ungheria le piccole e medie aziende alimentari sono oggetto di ispezioni inutili, e le disposizioni sono rispettate in modo eccessivamente sottomesso, e non ci si osa intentare alcuna azione concreta contro le multinazionali che detengono un maggior potere attraverso gruppi di interesse.</p>
      <p sl="hu">Purtroppo, la presente relazione non sosterrà più i piccoli mattatoi di paese e i panifici che sono stati costretti ad abbandonare la produzione a causa dell’incomprensibile eccesso di regolamentazione, ma ritengo che il testo dovrebbe essere appoggiato senza riserve.</p>
    </intervention>
    <intervention id="4-064" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, sono a favore della proposta della Commissione. Ridurre gli oneri burocratici a carico delle piccole imprese, dei piccoli negozi e dei fornitori di servizi consentirà a queste entità di sopravvivere. E’ pertanto negli interessi dei piccoli imprenditori, dei loro dipendenti e dei consumatori. Di conseguenza, a condizione che non si violino i criteri del sistema HACCP e che si mantenga l’igiene nella produzione di alimenti e nei servizi in tale ambito, vale la pena aiutare i piccoli panifici, le pasticcerie, le macellerie, i negozi di ortofrutta e le caffetterie, che tendono tutti a essere imprese a conduzione familiare. L’effetto di queste modifiche di carattere giuridico dovrebbero, tuttavia, essere successivamente controllate. Mi congratulo con il relatore.</p>
    </intervention>
    <intervention id="4-065" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, qui non stiamo discutendo se vogliamo più igiene o meno igiene. Stiamo dibattendo di ridurre gli oneri e la burocrazia a carico delle piccole e medie imprese. L’interrogativo che dobbiamo affrontare ancora una volta, quindi, è il seguente: l’HACCP è opportuno e necessario in ogni caso e nei confronti di qualsiasi impresa, grande o piccola, e a prescindere da chi sia il responsabile?</p>
      <p sl="de">Nel caso delle aziende che si dedicano prevalentemente alla vendita diretta di prodotti finali al consumatore finale – quali i panifici, le macellerie, le drogherie e i banchi del mercato, e di certo, le caffetterie all’interno di aziende agricole, le vinerie e le enoteche stagionali dei vigneti, i cui proprietari o gestori sono noti al cliente e sono di solito disponibili di persona –, dobbiamo indubbiamente usare criteri diversi da quelli applicabili a una grande impresa.</p>
      <p sl="de">Qui si tratta dello smantellamento della burocrazia e della responsabilità. Ritengo che in questo caso dovremmo impiegare senza dubbio il principio di sussidiarietà, ma non chiedendo la possibilità di introdurre requisiti significativamente diversi nei singoli Stati membri. Dobbiamo mantenere condizioni paritarie in termini di concorrenza. Pertanto sostengo la proposta della Commissione e la relazione dell’onorevole Schnellhardt.</p>
    </intervention>
    <intervention id="4-066" speaker_id="38845" name="Pierre PRIBETICH" is_mep="True" mode="spoken" nationality="France" birth_date="28-12-1956" birth_place="Roubaix" p_group="Socialist Group in the European Parliament" m_state="FR">
      <p sl="fr">Signor Presidente, nessuno nega che dobbiamo definire una procedura basata sui principi dell’analisi dei rischi e dei punti critici di controllo. Tutti accolgono con favore il fatto che a livello comunitario l’Unione europea proponga un’ingegnosa normativa in materia di prodotti alimentari al fine di garantire il maggio livello possibile di sicurezza alimentare ai nostri cittadini. Dobbiamo tuttavia ridurre la quantità di burocrazia inutile, soprattutto per le piccole e le microimprese, e assicurare efficienza senza diminuire gli obiettivi relativi ai prodotti alimentari.</p>
      <p sl="fr">Dobbiamo sprofondare in una fobia e in una deriva igieniste e regolamentari? Certamente no.</p>
      <p sl="fr">In quanto rappresentante della Bourgogne-Franche Comté in Parlamento, conosco i metodi usati dalle piccole e microimprese per la produzione di tutti i formaggi nella mia regione. Per produrre il formaggio sono necessari i batteri. Reintrodotti nel latte pastorizzato – per certi formaggi – garantiscono il rispetto da parte di questi prodotti delle più elevate norme di sicurezza alimentare. Aumentare il volume delle procedure di regolamentazione indebolirebbe piccole e microimprese.</p>
      <p sl="fr">Per questo motivo esorto il Parlamento ad accoglier el’emendamento n. 12, che facilita questa flessibilità. Quando si tratta di rispettare la diversità culturale e il dialogo, ritengo che sia essenziale …</p>
      <a text="(Il Presidente toglie la parola all’oratore)"/>
    </intervention>
    <intervention id="4-067" speaker_id="photo_generic" name="Günter Verheugen" is_mep="True" mode="spoken">
      <p sl="de">Membro della Commissione . − Signor Presidente, onorevoli colleghi, permettetemi di spiegare ancora volta. Non si tratta di cambiare le attuali norme in materia di igiene alimentare. Queste ultime non verranno modificate, neppure in minima parte, e non sarà prevista alcuna esenzione di nessun tipo per nessuno. In futuro, come ora, tutti dovranno conformarsi alle norme di igiene alimentare. Quello di cui stiamo discutendo oggi, è qualcosa di totalmente diverso. Stiamo valutando se le disposizioni burocratiche ed estremamente complicate attualmente in vigore debbano essere applicate a tutte le imprese qualora, nella prima fase della procedura, siano in grado di dimostrare che non sussiste alcun rischio o che il rischio è sufficientemente controllato. Questo è lo scopo della proposta.</p>
      <p sl="de">In risposta alla mia domanda: la proposta riguarda solo quelle imprese che possono dimostrare nella primissima fase che non sussiste alcun rischio riguardo all’igiene dei prodotti alimentari o che i rischi sono sufficientemente controllati. Tale disposizione è una norma che ovviamente avrà un particolare impatto sulle piccole e medie imprese e in particolare sulle microimprese, alle quali risulterà facile fornire la prova necessaria. La proposta non sfocerà in un onere aggiuntivo per le autorità, a meno che vanga adottato l’emendamento addizionale dell’onorevole Corbett, il che significherebbe che le autorità dovrebbero intervenire in ogni fase della proceduta. In questo caso l’onere amministrativo sarebbe maggiore.</p>
      <p sl="de">Desidero invitarvi a sostenere la proposta del relatore; ha effettivamente migliorato il testo originale della Commissione. Quello che stiamo cercando di ottenere è molto chiaro: l’attuale applicazione della normativa esistente non è conforme all’intenzione originaria del legislatore. Con questo emendamento di oggi, garantiremo un’applicazione della legislazione in linea con quanto voluto inizialmente dal legislatore.</p>
      <p sl="en">Allegato – Posizione della Commissione</p>
      <p sl="en">La Commissione sottolinea che l’emendamento al regolamento HACCP non indebolisce gli attuali requisiti in materia di igiene dei prodotti alimentari. Mira semplicemente a fornire maggiore chiarezza e, di conseguenza, un uso più efficace delle attuali disposizioni sulla flessibilità previste dal regolamento rispetto dei requisiti di presentazione di relazioni.</p>
      <p sl="en">Le disposizioni vigenti in materia di flessibilità previste dal regolamento rispetto ai requisiti di presentazione di relazioni non operano alcuna distinzione tra le varie dimensioni delle imprese. Tuttavia, data la natura delle attività degli operatori di imprese alimentari di maggiori dimensioni, ci sono meno probabilità che tali disposizioni vengano applicate alle grandi aziende. E’ pertanto altamente probabile che l’emendamento risulti particolarmente positivo per le piccole e medie imprese; un nuovo emendamento proposto indica questo esplicitamente.</p>
      <p sl="en">L’emendamento non crea alcun onere aggiuntivo per le autorità competenti riguardo all’osservanza, in quanto la responsabilità di dimostrare tale osservanza è esclusivamente degli operatori delle imprese alimentari.</p>
      <p sl="en">L’obiettivo dell’emendamento consiste nel ridurre gli oneri amministrativi a carico delle imprese attraverso un più efficace impiego delle disposizioni vigenti in materia di flessibilità nella presentazione di relazioni.</p>
    </intervention>
    <intervention id="4-069" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, sono davvero molto riconoscente per i vari contribuiti a questa discussione. Ritengo che quasi tutti gli interventi abbiano evidenziato con molta chiarezza un punto: abbiamo la volontà di ridurre la burocrazia, e abbiamo la volontà di diminuire gli oneri a carico delle piccole e medie imprese in Europa per quanto riguarda l’attuazione delle norme HACCP.</p>
      <p sl="de">Ora spetta a noi dare espressione a questa volontà votando a favore degli emendamenti opportuni, il che significa, l’emendamento n. 10, che abbiamo deciso con la Commissione e i rappresentanti della Presidenza del Consiglio e che indica in termini chiari e inequivocabili qual è il nostro obiettivo.</p>
      <p sl="de">In questo modo, possiamo procedere con molta semplicità basandoci sui regolamenti adottati nel 2006. Vogliamo dotare le autorità e, in effetti, le imprese alimentari di una procedura che consenta loro di reagire in tempi rapidi. Come ho sottolineato nel mio intervento precedente oggi, le difficoltà sorgeranno riguardo alla concessione di licenze delle aziende fino al 2009.</p>
      <p sl="de">Dobbiamo inviare un chiaro segnale qui. Vogliamo ridurre la burocrazia mantenendo al contempo le norme in materia di igiene, che non sono indebolite dalla presente proposta. Penso che sia questo il messaggio che trasmette ciò che il Parlamento vuole.</p>
    </intervention>
    <intervention id="4-070" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Congratulazioni per il suo eccellente lavoro, onorevole Schnellhardt.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 11.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-071" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Dalle ispezioni condotte da parte delle autorità in Ungheria, in programma in estate, emerge che ci sono spesso problemi di igiene con i venditori occasionali, i fast food ambulanti e i banchi del mercato. Questi fenomeni sono noti anche in altri paesi. Concordo sul fatto che dobbiamo smantellare una burocrazia inutile, soprattutto se le disposizioni rendono impossibile per le piccole imprese svolgere l’attività. Tuttavia, ridurre il campo di applicazione della normativa non deve essere sinonimo di diminuzione della sicurezza dei prodotti alimentari.</p>
      <p sl="hu">A differenza di quanto avviene in altri continenti, in Europa la normativa in materia di sicurezza alimentare raggiunge un livello eccezionale, unico nel suo genere. Si possono osservare delle lacune nella sua attuazione, ma questi problemi non devono essere necessariamente risolti indebolendo la normativa. Per tale motivo, possiamo concedere esenzioni dall’HACCP e dal controllo dell’igiene da parte dell’Unione solo in casi in cui possiamo essere totalmente certi di non causare alcun danno operando una tale scelta. Come dicono gli ungheresi, è meglio avere paura che spaventarsi.</p>
    </intervention>
  </section>
  <section id="creitem4" title="4. Approvazione del processo verbale della seduta precedente">
    <intervention id="4-074" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, ieri la Commissione ha fatto partire il sistema di allerta di rischio radioattivo in seguito ad un incidente i cui contorni rimangono confusi a Krsko in Slovenia. Questo allarme è stato reso pubblico con una procedura che è stata definita non abituale, ma le sue cause e le sue conseguenze rimangono assolutamente confuse e non chiare.</p>
      <p sl="it">Noi chiediamo quindi alla Presidenza in esercizio slovena e alla Commissione di mantenere lo stesso livello di trasparenza che hanno rivendicato, in particolare la Commissione, e di voler informare il Parlamento europeo e l’opinione pubblica di quello che è realmente successo e di quello che sta succedendo, perché in questo momento ci sono una serie di voci che si rincorrono, che non sono appunto né chiare né particolarmente univoche, e quindi noi pretendiamo dalle autorità europee chiarezza in questo senso.</p>
    </intervention>
    <intervention id="4-075" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, assai brevemente per associarsi a questa richiesta. Siamo di fronte a un fatto molto grave di un reattore che aveva avuto già problemi precedentemente. È necessario il massimo di trasparenza anche perché sappiamo che lo spegnimento e la messa in sicurezza di un reattore non sono procedure facili. Per quanto riguarda il mio paese, siamo a poche decine di chilometri dalla Slovenia che ha anche la Presidenza di turno.</p>
    </intervention>
    <intervention id="4-076" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Abbiamo sentito le dichiarazioni di due oratori su questo tema e penso sia sufficiente.</p>
    </intervention>
    <intervention id="4-077" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − Signor Presidente, il 1° giugno, sulla base delle informazioni ricevute tramite il sistema comunitario di scambio di informazioni rapide in caso di emergenze radiologiche (ECURIE) e sulla base del principio di precauzione, la Commissione ha rilasciato una dichiarazione pubblica relativamente al messaggio di allarme lanciato dalla Slovenia alle 17.38 ora locale, in merito alla perdita di liquido di raffreddamento avvenuta nel sistema primario di raffreddamento della centrale nucleare di Krško nella Slovenia sudoccidentale.</p>
      <p sl="en">Secondo gli ultimi ragguagli ricevuti dalle autorità slovene, il reattore dell’impianto nucleare di Krško era stato completamente chiuso il mercoledì 4 giugno alle ore 19.30. La filtrazione relativamente piccola rimaneva nell’edificio di contenimento. Le autorità slovene hanno confermato che non c’è stata alcuna emissione nell’ambiente. La situazione può essere ritenuta completamente sotto controllo.</p>
      <p sl="en">La Commissione ha immediatamente trasmesso questa informazione a tutti gli Stati membri conformemente alla procedura e ha rilasciato una seconda dichiarazione pubblica. La notizia dell’accaduto proveniva dal sistema comunitario di scambio di informazioni rapide in caso di emergenze radiologiche. Il sistema ECURIE prevede che tutti gli Stati membri notifichino prontamente alla Commissione e a tutti gli Stati membri potenzialmente interessati quando intendono adottare contromisure, se del caso, al fine di proteggere la popolazione dagli effetti di un incidente radiologico o nucleare. La Comunità europea deve immediatamente trasmettere questa notifica a tutti gli Stati membri.</p>
      <p sl="en">Tutti i 27 Stati membri, nonché la Svizzera, hanno firmato l’accordo ECURIE. La Commissione sottolinea che ECURIE è un sistema di condivisione delle informazioni sugli incidenti nucleari, e la Commissione ritiene che un approccio improntato alla totale trasparenza sia la risposta più adeguata in caso di incidenti nucleari.</p>
    </intervention>
    <intervention id="4-078" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Signor Presidente, signor Commissario, onorevoli colleghi, ho di recente ottenuto i dati delle misurazioni delle radiazioni da una stazione di rilevamento della radioattività situata a Krško da cui infatti uno straordinario picco nei livelli di radiazioni registrati il giorno prima della diramazione dell’allarme . Ci deve essere una spiegazione al riguardo.</p>
    </intervention>
    <intervention id="4-079" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Con questo, chiudiamo questo particolare tema. La Commissione ne prenderà nota. proseguiamo ora con il nostro normale ordine dei lavori.</p>
      <a text="(Il Parlamento approva il processo verbale della seduta precedente)"/>
    </intervention>
  </section>
  <section id="creitem5" title="5. Richiesta di revoca dell’immunità parlamentare: vedasi processo verbale"/>
  <section id="creitem6" title="6. Tempo delle votazioni">
    <intervention id="4-082" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem7" title="6.1. Misure specifiche nel settore dell’agricoltura a favore delle isole minori del Mar Egeo (A6-0170/2008, Neil Parish) (votazione)"/>
  <section id="creitem8" title="6.2. Progetto di bilancio rettificativo 3/2008 (A6-0204/2008, Kyösti Virrankoski/Ville Itälä)"/>
  <section id="creitem9" title="6.3. Progetto di bilancio rettificativo 4/2008 (A6-0203/2008, Kyösti Virrankoski) (votazione)"/>
  <section id="creitem10" title="6.4. Rete di punti di contatto contro la corruzione (A6-0174/2008, Hubert Pirker) (votazione)">
    <intervention id="4-088" speaker_id="2307" name="Hubert PIRKER" is_mep="True" mode="spoken" role="relatore" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, onorevoli colleghi, prima che ognuno di voi, per quanto possibile, voti a favore della presente relazione, vorrei fornirvi qualche breve ragguaglio e rivolgere un invito al Consiglio che, ancora una volta, è assente. Gli Stati membri e l’Unione europea desiderano, e devono, intraprendere azioni più ambiziose e incisive contro la corruzione. Per questo motivo il Parlamento europeo ha appoggiato la creazione di una rete di punti di contatto intesa a contrastare la corruzione. La commissione competente ha votato all’unanimità a favore di questa proposta.</p>
      <p sl="de">Scopo della rete è, innanzi tutto, promuovere la cooperazione tra le autorità e le agenzie negli Stati membri e, in secondo luogo, incoraggiare lo scambio di dati su strategie efficaci. Tuttavia, la proposta del Consiglio qui sul tavolo è semplicemente troppo ambiziosa e inconcludente e inoltre ridondante nell’attuale formulazione. Il Parlamento ha pertanto presentato una serie di emendamenti molto significativi, forti del sostegno unanime, come ho sottolineato, raggiunto in sede di commissione.</p>
      <p sl="de">In primo luogo, l’OLAF, Europol e Eurojust dovrebbero essere parti integranti di questa rete, ed è il motivo per cui chiediamo che la loro partecipazione sia obbligatoria. In secondo luogo, la rete dovrebbe presentare una relazione annuale al Parlamento europeo sulle proprie attività, con proposte pratiche su come migliorare la prevenzione e la lotta alla corruzione. In terzo luogo, i costi di tutti i membri della rete dovrebbero essere a carico del bilancio comunitario, in modo da garantire l’indipendenza della rete nel complesso.</p>
      <p sl="de">Esorto pertanto il Consiglio a inserire le proposte del Parlamento e a istituire in tempi rapidi una rete di punti di contatto, in quanto ci offrirebbe finalmente un’opportunità unica di definire una strategia comune per l’Unione europea e creare un meccanismo adeguato inteso a contrastare la corruzione.</p>
    </intervention>
  </section>
  <section id="creitem11" title="6.5. Sistema comunitario contro la pesca illegale, non dichiarata e non regolamentata (INN) (A6-0193/2008, Marie-Hélène Aubert) (votazione)">
    <intervention id="4-091" speaker_id="28213" name="Marie-Hélène AUBERT" is_mep="True" mode="spoken" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">relatrice . − Signor Presidente, onorevoli colleghi, come sapete, il settore della pesca sta attraversando una grave crisi, non solo a causa dell’aumento del prezzo del gasolio, per il quale occorrono proposte e non solo soluzioni temporanee, ma anche a causa della gestione inadeguata delle risorse ittiche, della sovraccapacità della flotta europea di pescherecci e della presenza sempre più massiccia sul mercato europeo di prodotti di pesca illegale.</p>
      <p sl="fr">Questo tipo di pesca altamente redditizia accelera il deterioramento delle risorse ittiche e degli ecosistemi marini, destabilizzando l’intero settore, che risente dell’aggressività di questa concorrenza sleale.</p>
      <p sl="fr">La proposta da parte della Commissione europea e la presente relazione sono quindi elementi essenziali nel quadro dell’attuazione di una pesca sostenibile e responsabile che consenta ai pescatori europei di vivere del loro lavoro.</p>
      <p sl="fr">La relazione in questione è stata adottata all’unanimità in sede di commissione per la pesca. Il nostro obiettivo oggi è inviare un segnale forte al Consiglio, agli Stati membri maggiormente interessati, che devono assumersi la totale responsabilità e adottare le necessarie misure rapide ed efficaci. Confido sulla vostra determinazione.</p>
    </intervention>
  </section>
  <section id="creitem12" title="6.6. Protezione degli ecosistemi marini vulnerabili (A6-0183/2008, Duarte Freitas) (votazione)"/>
  <section id="creitem13" title="6.7. Attuare la politica commerciale attraverso norme e procedure efficaci in materia di importazione ed esportazione (A6-0184/2008, Jean-Pierre Audy) (votazione)"/>
  <section id="creitem14" title="6.8. Mobilizzazione del Fondo di solidarietà dell’Unione europea (A6-0205/2008, Reimer Böge)"/>
  <section id="creitem15" title="6.9. Accesso al mercato di servizi di trasporto effettuati con autobus (rifusione) (A6-0037/2008, Mathieu Grosch) (votazione)">
    <intervention id="4-097" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, desideravo solo ringraziare l’onorevole Grosh e i membri della commissione per i trasporti e il turismo per averci consentito di rimandare questo tema a domani. Come vediamo, abbiamo raggiunto un’ampia intesa a favore della proposta.</p>
    </intervention>
    <intervention id="4-098" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Bene, non abbiamo ancora votato, ma mi auguro che abbia ragione.</p>
    </intervention>
    <intervention id="4-099" speaker_id="2247" name="Mathieu GROSCH" is_mep="True" mode="spoken" role="relatore" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, abbiamo già svolto la discussione su questo argomento a Strasburgo, quindi non ho bisogno di affrontarlo oltre oggi. Sui cosiddetti viaggi da 12 giorni abbiamo raggiunto un eccellente compromesso tra i gruppi, con anche la presentazione dei risultati dei negoziati delle parti sociali. In effetti, potremmo affermare che qui in Aula abbiamo migliorato il compromesso delle parti sociali. Mi auguro che questo ci consenta di pervenire a un’ottima conclusione forte di un ampio sostegno.</p>
      <p sl="de">Vorrei anche far presente che il testo inglese dell’emendamento n. 31 dovrebbe essere messo ai voti, in quanto ho notato che nei testi francese e tedesco è stata omessa una parola estremamente importante.</p>
    </intervention>
    <intervention id="4-100" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Le varie versioni linguistiche verranno controllate.</p>
    </intervention>
  </section>
  <section id="creitem16" title="6.10. Igiene dei prodotti alimentari (A6-0143/2008, Horst Schnellhardt) (votazione)"/>
  <section id="creitem17" title="6.11. Divieto d’utilizzazione di talune sostanze ad azione ormonica, tireostatica e delle sostanze ß-agoniste nelle produzioni animali (A6-0067/2008, Karin Scheele) (votazione)"/>
  <section id="creitem18" title="6.12. Preferenze tariffarie generalizzate per il periodo dal 1° gennaio 2009 al 31 dicembre 2011 (A6-0200/2008, Helmuth Markov) (votazione)"/>
  <section id="creitem19" title="6.13. Peggioramento della situazione in Georgia (votazione)">
    <intervention id="4-106" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, onorevoli colleghi, al fine di riflettere la realtà della situazione in Georgia, vorrei aggiungere una frase dopo “dell’Ossezia meridionale e dell’Abkhazia”. La leggerò nel mio scarso inglese, per il quale mi scuso.</p>
      <p sl="en">“deplora, a tale riguardo, la decisione adottata il 31 maggio 2008 dal Ministro della Difesa russo di inviare le sue forze militari in Abkhazia per ristabilire le infrastrutture ferroviarie e stradali nella regione secessionista conformemente al decreto presidenziale;”.</p>
    </intervention>
  </section>
  <section id="creitem20" title="6.14. Relazione annuale 2006 sulla PESC (A6-0189/2008, Jacek Saryusz-Wolski) (votazione)"/>
  <section id="creitem21" title="6.15. Strategia europea in materia di sicurezza, PESD (A6-0186/2008, Helmut Kuhne) (votazione)"/>
  <section id="creitem22" title="6.16. Vertice UE/Stati Uniti (votazione)">
    <intervention id="4-113" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="en">Signor Presidente, vorrei rendere l’emendamento un po’ più equilibrato aggiungendo alla fine del testo: “sottolinea allo stesso tempo la necessità di migliorare le procedure per la ‘lista nera’ dell’Unione europea”.</p>
    </intervention>
  </section>
  <section id="creitem23" title="6.17. Processo di Barcellona: Unione per il Mediterraneo (votazione)">
    <intervention id="4-117" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, c’è un altro emendamento prima di questo, ossia l’emendamento n. 1.</p>
      <p sl="de">L’emendamento orale è un’aggiunta. Se posso proseguire in inglese, il testo recita.</p>
      <p sl="en">“accoglie con favore la proposta della Commissione che la copresidenza dell’Unione europea sia detenuta dalle competenti istituzioni dell’Unione europea”, e poi segue il testo originale.</p>
    </intervention>
    <intervention id="4-120" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Signor Presidente, in conformità dell’articolo 150, paragrafo 5, a nome del gruppo dei Verdi vorrei chiedere una votazione nominale per l’emendamento n. 2.</p>
    </intervention>
    <intervention id="4-122" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="en">Il nuovo testo del paragrafo 10 dovrebbe essere il seguente: “ritiene che il proposto nuovo segretariato dovrebbe essere integrato nei servizi della Commissione e potrebbe comprendere funzionari distaccati da …”. Poi continua il testo originale.</p>
    </intervention>
  </section>
  <section id="creitem24" title="6.18. Futuro dei giovani agricoltori nel quadro dell’attuale riforma della PAC (A6-0182/2008, Donato Tommaso Veraldi) (votazione)"/>
  <section id="creitem25" title="6.19. Lavori dell’Assemblea parlamentare paritetica ACP-UE (2007) (A6-0175/2008, Alain Hutchinson) (votazione)"/>
  <section id="creitem26" title="6.20. Concorrenza - Indagine settoriale riguardante l’attività bancaria al dettaglio (A6-0185/2008, Gianni Pittella) (votazione)"/>
  <section id="creitem27" title="6.21. Libro verde sui servizi finanziari al dettaglio nel mercato unico (A6-0187/2008, Othmar Karas) (votazione)">
    <intervention id="4-129" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Desidero intervenire in merito alle osservazioni formulate all’inizio della votazione, quanto alcuni colleghi hanno cercato di sfruttare il fatto imprevisto avvenuto alla centrale nucleare di Krško quale dimostrazione del funzionamento non sicuro degli impianti nucleari. Vorrei sottolineare che l’evento era davvero imprevisto, che era collegato a un’anomalia di un componente, che l’impianto non era chiuso ma che aveva sospeso in sicurezza le proprie operazioni e che i lavori di riparazione sono in corso. Il funzionamento della centrale è trasparente e i colleghi potranno reperire le relative informazioni sul sito web dell’amministrazione del paese preposta alla sicurezza in campo nucleare. Vorrei anche aggiungere che da tutti gli indicatori di prestazione emerge che la centrale di Krško è uno degli impianti nucleari più sicuri al mondo.</p>
    </intervention>
  </section>
  <section id="creitem28" title="7. Composizione delle commissioni e delle delegazioni: vedasi processo"/>
  <section id="creitem29" title="8. Composizione dei gruppi politici: vedasi processo verbale"/>
  <section id="creitem30" title="9. Dichiarazioni di voto">
    <intervention id="4-136" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, vorrei che fosse messo agli atti che se chiediamo di inviare un missione frontaliera della PESD in Georgia, dovremmo anche prendere in considerazione nel prossimo futuro di inviare sul luogo una missione di polizia dell’UE.</p>
    </intervention>
    <intervention id="4-137" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, non posso dare il mio sostegno alla risoluzione di oggi sulla Georgia in quanto la ritengo eccessivamente faziosa. La situazione nel Caucaso è più complessa rispetto a quanto ci indica il testo della risoluzione che abbiamo dinanzi a noi. Desidero ricordare all’Assemblea che la Georgia deve ringraziare Stalin per i suoi attuali confini, che sono il risultato della politica di Stalin, a propria volta originario della Georgia, condotta negli anni ‘20 e ‘30. Inoltre la politica adottata dai georgiano durante gli anni ‘90 ha contribuito non poco a far sì che le autorità di Suckhumi desiderassero rompere con la Georgia. Inoltre, non riesco a comprendere il motivo per cui gli stessi deputati che solo di recente hanno sostenuto con entusiasmo l’indipendenza del Kosovo serbo, neghino adesso a due nazioni storiche del Caucaso il diritto all’autodeterminazione. Appoggerò, comunque, gli interventi internazionali volti a promuovere il dialogo e il processo di pace nel Caucaso.</p>
    </intervention>
    <intervention id="4-139" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, desidero sostenere l’emendamento originale presentato dal mio collega, onorevole James Elles, che ha proposto un nuovo paragrafo che dichiara che l’UE riconosce il contributo sostanziale alla protezione dell’UE dai missili balistici a lunga gittata garantita dall’impiego programmato delle dotazioni statunitensi di difesa antimissile con base in Europa.</p>
    </intervention>
    <intervention id="4-140" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, la risoluzione sul Vertice UE-Stati Uniti non copre, ovviamente, una gamma molto ampia di temi diversi. Alcune posizioni della presente risoluzione sono, a mio avviso, del tutto inaccettabili, mentre altre sono estremamente valide. Non ho pertanto altra scelta se non astenermi.</p>
      <p sl="nl">Quello che vorrei aggiungere qui, tuttavia, è che questa risoluzione avrebbe dovuto, innanzi tutto, contemplare un chiaro passaggio che indichi che il Stati Uniti non devono interferire con la potenziale espansione dell’Unione europea. Il modo in cui gli Stati Uniti intervengono regolarmente per perorare l’inaccettabile causa turca è, secondo me, un’ingerenza inammissibile in un affare europeo. Gli Stati Uniti devono comprendere che c’è una grande differenza tra gli interessi della NATO, da un lato, e gli interessi dell’Unione europea e della popolazione europea, dall’altro. La Turchia non può aderire all’Unione europea perché non è un paese europeo. Per quanto riguarda questo tema, chiediamo né più né meno che rispetto da parte degli Stati Uniti.</p>
    </intervention>
    <intervention id="4-141" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, colgo l’occasione del tema affrontato in questa relazione sul risarcimento ai prigionieri di Guantanamo per ricordare che vi è un’altra questione di prigionieri civili e militari ancora da risolvere che riguarda uno Stato membro, addirittura uno Stato fondatore dell’Unione europea.</p>
      <p sl="it">Ieri la suprema Corte di Cassazione in Italia ha dato ragione ai ricorsi degli internati militari e civili italiani per il risarcimento dal lavoro prestato durante la Seconda Guerra mondiale nei campi di prigionia. È una questione morale da risolvere, sulla quale ho più volte tentato di sollevare l’attenzione del Presidente di questa Assemblea. In questa Assemblea ne ho parlato anche con il Cancelliere Merkel che, a titolo personale, ha fatto sapere di essere d’accordo nel risolvere questa questione.</p>
      <p sl="it">Adesso che i tentativi della Repubblica federale tedesca di procrastinare giudiziariamente la decisione sono finalmente andati a vuoto, ci si domanda se dopo oltre sessant’anni dalla fine della guerra la Germania voglia decidersi a risarcire i nostri internati militari italiani.</p>
    </intervention>
    <intervention id="4-143" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, desidero ringraziare l’onorevole Veraldi per la sua relazione sui giovani agricoltori. Ritengo che viviamo in un modo dove la produzione alimentare sta assumendo sempre maggiore importanza, e noi dobbiamo guardare al futuro; uno dei modi per guardare al futuro dell’agricoltura è attraverso i giovani agricoltori.</p>
      <p sl="en">Con la riforma della politica agricola comune, disponiamo ora dello stato di salute necessario per analizzare in particolare aspetti che andranno a beneficio dei giovani agricoltori, quali la riduzione della burocrazia e l’abolizione delle quote che i giovani agricoltori possono introdurre nella produzione del latte, uno dei modi tradizionali per introdursi nel settore agricolo.</p>
      <p sl="en">Dobbiamo anche pensare un po’ più in là, a un qualche tipo di regimi di capitale di rischio, perché uno dei problemi che devono affrontare i giovani agricoltori è la scarsa disponibilità di garanzie da offrire quando vogliono avviare l’attività. Molto spesso le banche non danno loro la liquidità necessaria per iniziare, pertanto credo che dobbiamo attendere con ansia anche questo. Penso che i giovani agricoltori possano collegarsi alla produzione alimentare, a mercati di nicchia, e possano produrre il tipo di alimenti nelle regioni che desideriamo e collegarsi realmente al mercato. Accolgo con favore la relazione e attendo con ansia di appoggiare i giovani agricoltori.</p>
    </intervention>
    <intervention id="4-144" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, ho votato a favore di questa relazione perché se non c’è futuro accettabile per i giovani agricoltori, non ci sarà futuro per l’agricoltura europea. Per molte ragioni legate alla sicurezza alimentare, alla fornitura di prodotti di qualità, all’ambiente e alla salvaguardia dei nostri meravigliosi paesaggi montani e vigneti, dobbiamo attuare azioni concrete volte a incoraggiare i giovani a lavorare nel settore agricolo, a riprendere l’attività di famiglia.</p>
      <p sl="fr">Tuttavia, desidero soprattutto esprimere la mia soddisfazione per il fatto che, sulla base della mia iniziativa in seno alla commissione per l’agricoltura, il Parlamento europeo ha ora aggiunto un emendamento volto a richiamare in modo specifico l’attenzione sull’importanza di fornire informazioni sullo status dei partner che aiutano le aziende agricole. Desidero far presente al riguardo che nel 1997 – più di dieci anni fa – quest’Assemblea ha adottato a grande maggioranza la mia relazione sullo status dei coniugi che prestano la propria opera nel settore agricolo. Nella nostra risoluzione, abbiamo insistito in particolare sulla garanzia da parte degli Stati membri che tutti i coniugi che lavorano nel settore agricolo possano beneficiare della copertura assicurativa ai fini delle pensioni di anzianità. La Commissione non ha dato seguito a tale risoluzione. Nel mio paese abbiamo un sistema di questo tipo: assicurazione obbligatoria. Si dovrebbe seguire l’esempio e per conseguire un risultato dobbiamo disporre di una direttiva quadro.</p>
    </intervention>
    <intervention id="4-145" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, desidero sottolineare che mi sono astenuto dal votare sulla presente relazione, non perché non condivida la tesi secondo cui i giovani agricoltori vanno sostenuti. Credo fermamente che necessitino di aiuto, e che i giovani agricoltori debbano senza dubbio affrontare problemi maggiori rispetto a molti altri agricoltori.</p>
      <p sl="de">Il motivo per cui mi sono astenuto ha a che fare con il voto sul paragrafo 4, che si riferisce alla situazione dei giovani agricoltori nei cosiddetti nuovi Stati membri. A mio avviso, ora che è trascorso quasi un’intera legislatura, è di certo ora di tralasciare il riferimento ai cosiddetti “nuovi” Stati membri e di trattarli come Stati membri a tutti gli effetti e di pari valore perché, secondo me, sono ormai consolidati in quanto tali.</p>
    </intervention>
    <intervention id="4-147" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, dalla fine della Seconda guerra mondiale abbiamo lavorato con impegno per raggiungere il periodo di pace e stabilità di cui ora godiamo. Comunque, oggi siamo minacciati dal terrorismo, dai conflitti regionali e dalla criminalità internazionale. Il ruolo dell’Unione europea nel mondo contemporaneo deve essere quello di diffusione della pace, della democrazia e della libertà sul globo. L’Unione deve inoltre garantire stabilità, e contrastare i disastri umanitari e le violazioni massicce dei diritti umani. Questa è la visione propria della politica estera e si sicurezza comune europea. Siamo congiuntamente responsabili di garantire la sicurezza a livello globale.</p>
      <p sl="pl">La sicurezza ora contempla più che risolvere conflitti internazionali e proteggere frontiere. Occorre un’interpretazione di più ampio respiro del concetto di sicurezza. Dobbiamo riservare maggiore attenzione si tipi di sicurezza non coperti dalla politica estera e di sicurezza comune europea, ossia la sicurezza alimentare e la sicurezza energetica.</p>
      <p sl="pl">Sarebbe opportuno tenere presente ch l’obiettivo auspicato può essere conseguito solo attraverso la cooperazione e lo scambio di migliori prassi. E’ essenziale un’azione coordinata sia a livello di Stati membri che tra le varie Istituzioni europee. Deve esserci anche collaborazione con la NATO, nonché con altre organizzazioni regionali e globali.</p>
    </intervention>
    <intervention id="4-149" speaker_id="39315" name="Margaritis SCHINAS" is_mep="True" mode="spoken" nationality="Greece" birth_date="28-07-1962" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, ho chiesto di intervenire perché abbiamo or ora votato a schiacciante maggioranza a favore di un importo di 90 milioni di euro a titolo del Fondo di solidarietà dell’UE da erogare alla Grecia a seguito della catastrofe degli incendi boschivi della scorsa estate.</p>
      <p sl="el">Il disastro dell’estate scorsa ha scioccato l’opinione pubblica. La decisione di oggi del Parlamento europeo è un gesto di solidarietà concreta con le regioni e i cittadini pesantemente colpiti in agosto.</p>
      <p sl="el">Desidero ringraziare tutti i miei colleghi della commissione per i bilanci, per il lavoro rapido e del massimo interesse che abbiamo compiuto e per l’audizione organizzata che ha sortito ottimi risultati. Mi permetta solo un’ultima riflessione, signor Presidente: siamo forse il solo parlamento al mondo che riesce a soffocare le buone notizie. Oggi abbiamo preso un’importante decisione sull’assegnazione di aiuti ai cittadini greci. Per ragioni tecniche piuttosto che politiche, non siamo purtroppo stati in grado di decidere tramite una discussione. Lo trovo deplorevole, ma l’efficacia della decisione è più importante di qualsiasi altra cosa.</p>
    </intervention>
    <intervention id="4-151" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, affrontiamo una terribile sfida riguardo a come incoraggiare i giovani a rimanere nelle aree rurali. Mancano anche le persone disposte a dedicarsi all’agricoltura e a occuparsi delle aziende gestite dai genitori. I giovani agricoltori che avviano un’attività incontrano non poche difficoltà, tra cui la scarsità di terreni adatti, prezzi elevati, limiti di produzione, mancanza di capitali di avvio per gli investimenti, prestiti onerosi e rigidi requisiti agroambientali.</p>
      <p sl="pl">Quasi un terzo degli agricoltori polacchi è costituito da giovani di età inferiore ai 40 anni. In quanto gruppo, sono aperti ai cambiamenti, al progresso tecnologico e alle innovazioni. I giovani agricoltori sono come altri imprenditori. Sono pieni di entusiasmo e non temono le nuove sfide. Sono anche cruciale per il nostro futuro, perché la sicurezza alimentare dell’Europa e del mondo dipende da loro. Necessitano di aiuto per acquisire maggiori qualifiche, attraverso la formazione professionale e la consulenza. Inoltre, si dovrebbero compiere sforzi per migliorare le condizioni finanziarie per la gestione di un’azienda in un’area rurale al fine di eliminare le differenze del ritmo di sviluppo delle infrastrutture tecniche e sociali tra zone rurali e città. Occorre garantire, soprattutto, condizioni stabili per lo sviluppo.</p>
    </intervention>
    <intervention id="4-154" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">A seguito dell’entrata in vigore del regolamento (CE) n. 1405/2006 recante misure specifiche nel settore dell’agricoltura a favore delle isole minori del Mar Egeo, sono state introdotte due linee di sostegno (aiuti alimentari e aiuti alla produzione locale).</p>
      <p sl="pt">Occorre tuttavia correggere certi aspetti tecnici al fine di applicare in toto il regolamento in questione e le due linee di sostegno, e per tale motivo appoggio la proposta della Commissione e la relazione Parish.</p>
    </intervention>
    <intervention id="4-156" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Constatiamo che il terzo progetto di bilancio rettificativo contiene misure positive quali: autorizzare l’importo totale di 849 milioni di euro dovuto da Microsoft per abuso di posizione del mercato; mobilizzazione dei fondi a titolo Fondo di solidarietà dell’UE a favore di Grecia e Slovenia; finanziamento globale della disposizione relativa al vaccino della febbre catarrale al fine di combattere la malattia, copertura del 50 per cento del costo di attuazione per Stato membro e iscrizione dei risparmi su stipendi e pensioni del personale dell’Istituzione.</p>
      <p sl="en">Osserviamo tuttavia anche che il progetto di bilancio rettificativo contiene misure sgradite quali l’aumento della retribuzione per il direttore dell’Istituto europeo per l’uguaglianza di genere nonché modifiche alla tabella dell’organico del Comitato economico e sociale europeo.</p>
      <p sl="en">Accogliamo con favore le critiche mosse nei confronti delle due precedenti misure della relazione Virrankoski e, se siamo nuovamente contrati all’adozione di un progetto di bilancio rettificativo invariato, siamo d’accordo sul fatto questa sessione deve approvare le tante misure positive segnalate.</p>
    </intervention>
    <intervention id="4-157" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione congiunta dei miei colleghi Kyösti Virrankoski e Ville Itälä sul terzo progetto di bilancio rettificativo dell’Unione europea per l’esercizio 2008.</p>
      <p sl="fr">Si riferisce principalmente a: l’iscrizione in bilancio delle entrate provenienti dal caso Microsoft (ammende e interessi bancari per un totale di 849.200.000 euro); l’iscrizione in bilancio dei risparmi derivanti dall’aumento più contenuto del previsto degli stipendi e delle pensioni nel 2007; il rafforzamento del fondo d’urgenza per le misure veterinarie in relazione alla crisi di febbre catarrale, nella misura di 130 milioni di euro di stanziamenti di impegno e di 63.950.000 di euro di stanziamenti di pagamento; la creazione della struttura di bilancio necessaria per accogliere i sussidi destinati a quattro iniziative tecnologiche congiunte: Iniziativa in materia di medicinali innovativi (IMI), Clean Sky, ARTEMIS (Iniziativa tecnologica congiunta in materia di sistemi informatici integrati) e ENIAC (Piattaforma tecnologica europea per la nanoelettronica), per un totale di 257,5 milioni di euro di stanziamenti di impegno e di 194,6 milioni di euro di stanziamenti di pagamento a titolo del Settimo programma di ricerca; e la mobilizzazione del Fondo di solidarietà dell’UE, per un importo di 98 milioni di euro in relazione agli incendi boschivi in Grecia e alle inondazioni in Slovenia.</p>
    </intervention>
    <intervention id="4-158" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Questo progetto di bilancio rettificativo riguarda, tra le altre cose, la mobilizzazione del Fondo di solidarietà dell’UE a favore di Grecia e Slovenia. Lo scopo è contribuire a compensare i danni causati dagli incendi boschivi e dalle inondazioni che nel 2007 hanno colpito pesantemente le popolazioni di questi due paesi.</p>
      <p sl="pt">Il progetto mira anche a rafforzare il fondo d’urgenza per le misure veterinarie in relazione alla crisi di febbre catarrale, che ha interessato vari Stati membri, tra cui il Portogallo. Di conseguenza, al fine di finanziarie il 100 per cento del costo del vaccino e il 50 per cento dei costi occorsi per effettuare la vaccinazione in nove Stati membri, è stato previsto di iscrivere nel bilancio comunitario 130 milioni di euro di stanziamenti di impegno e 63.950.000 euro di stanziamenti di pagamento.</p>
      <p sl="pt">Vogliamo tuttavia sottolineare l’inserimento di oltre 257 milioni di euro negli impegni e di 195 milioni di euro nei pagamenti per la creazione di nuovi partenariati pubblico-privato nel contesto del Settimo programma quadro di attività comunitarie di ricerca, sviluppo tecnologico e dimostrazione. Tali partenariati riguardano l’Iniziativa in materia di medicinali innovativi (IMI), Clean Sky, la Piattaforma tecnologica europea per la nanoelettronica e ARTEMIS per i sistemi informatici incorporati. Queste iniziative necessitano perlomeno di una strategia di sviluppo pubblica e di investimenti pubblici che non dipendano dagli interessi del capitale privato.</p>
    </intervention>
    <intervention id="4-160" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">ho votato a favore della relazione del mio collega finlandese Kyösti Virrankoski sul quarto progetto di bilancio rettificativo del Parlamento europeo per l’esercizio 2008. Si riferisce esclusivamente all’inserimento nel bilancio per il 2008 dell’eccedenza dell’anno finanziario 2007, ossia 1 528 833 290 euro. Per il 2007 la differenza tra l’entrate ricevute (117,4 miliardi di euro) e i pagamenti effettuati (112,9 miliardi di euro) evidenziano un’eccedenza di 4,5 miliardi di euro, da cui si devono sottrarre gli stanziamenti di pagamento relativi al 2008, vale a dire 3,1 miliardi di euro. A questa eccedenza di 1,4 miliardi di euro occorre aggiungere i 200 milioni di euro di stanziamenti inutilizzati riportati dagli esercizi 2006 e 2007 e sottrarre il saldo negativo degli scambi monetari pari a 100 milioni di euro, considerata l’eccedenza del 2007 pari a 1,5 miliardi di euro. L’eccedenza è imputabile principalmente a una spesa inferiore di solo 1,6 miliardi di euro.</p>
      <p sl="fr">Mi spiace che, anziché procedere a un rimborso automatico agli Stati membri, non si sia svolto alcun dibattito politico sull’assegnazione di questo disavanzo, per esempio, a favore di investimenti nelle reti dei trasporti transeuropee. Ricordo ancora le difficoltà che abbiamo incontrato nel nostro tentativo di reperire circa 3,5 miliardi di euro per finanziare l’eccellente progetto Galileo.</p>
    </intervention>
    <intervention id="4-161" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Lo scopo di questo bilancio rettificativo è includere l’eccedenza dell’esercizio 2007 nel bilancio comunitario del 2008. Tale eccedenza è di oltre 1 528 milioni di euro ed è dovuta principalmente, inter alia , al ritardo nell’approvazione di programmi operativi dei Fondi strutturali e del Fondo di coesione da trasferire ai vari Stati membri.</p>
      <p sl="pt">Il progetto include anche importi non utilizzati nel 2007 a titolo della politica estera e di sicurezza comune dell’UE, quale la “missione di polizia” in Afghanistan e la cosiddetta “missione civile” in Kosovo. Per quanto riguarda la situazione in Kosovo, desideriamo sottolineare l’illegale e illegittima operazione militare/civile USA-NATO-UE – in altre parole, ingerenza, destabilizzazione, aggressione, occupazione e dichiarazione unilaterale di indipendenza della provincia serba del Kosovo, nel totale disprezzo del diritto internazionale – e l’attuale “stallo che si registra nei negoziati sul trasferimento delle responsabilità dall’Amministrazione civile temporanea delle Nazioni Unite in Kosovo (UNMIK) a EULEX” (missione dell’Unione europea sullo Stato di diritto in Kosovo”) in seno alle Nazioni Unite.</p>
      <p sl="pt">Infine, desidero sottolineare che la “eccedenza” dell’esercizio 2007 ridurrà i contribuiti degli Stati membri apportati al bilancio comunitario, nel modo seguente in particolare. 300 milioni di euro in meno per la Germania, 258 milioni in meno per il Regno Unito e 233 milioni in meno per la Francia. Questo è quello noto come “guadagnare a ogni costo” …</p>
    </intervention>
    <intervention id="4-162" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signor Presidente, ho votato a favore dell’adozione della relazione sul progetto di bilancio rettificativo n. 4/2008 dell’Unione europea per l’esercizio 2008 [9904/2008 – C6-0207/2008 – 2008/2094(BUD) ]. La relazione dell’onorevole Virrankoski è esaustiva e precisa.</p>
      <p sl="pl">Concordo riguardo alla posizione del relatore secondo cui il saldo di ogni esercizio sia iscritto, a seconda che si tratti di un’eccedenza o di un disavanzo, tra le entrate o le spese del bilancio dell’esercizio successivo. Nel caso che affrontiamo si tratterebbe del bilancio per il 2008. Si dovrebbe procedere attraverso un bilancio rettificativo da presentare alla Commissione.</p>
    </intervention>
    <intervention id="4-164" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">I conservatori si sono astenuti dal voto su questa relazione in quanto rientra nell’obiettivo europeo di sviluppare uno spazio di libertà, sicurezza e giustizia – anziché privilegiare un approccio intergovernativo.</p>
    </intervention>
    <intervention id="4-165" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La strategia dell’Unione europea sulla prevenzione e il controllo della criminalità organizzata indica la necessità di sviluppare una politica globale dell’UE contro la corruzione cui partecipino attivamente tutti gli interlocutori pertinenti.</p>
      <p sl="pt">Una prevenzione adeguata e la lotta alla corruzione in Europa dipendono pertanto dall’esistenza di una cooperazione efficiente ed efficace tra le rispettive autorità e i corrispondenti servizi degli Stati membri, individuando opportunità, condividendo buone prassi e sviluppando elevati livelli professionali.</p>
      <p sl="pt">Per tale ragione sono a favore dell’idea di istituire formalmente una rete anticorruzione con punti di contatto negli Stati membri, le cui attività devono essere completamente associate (nel rispetto delle competenze) con altre organizzazioni e agenzie che svolgono un ruolo fondamentale in questa lotta, come nel caso dell’OLAF (Ufficio europeo per la lotta antifrode), di Europol e Eurojust.</p>
      <p sl="pt">Sostengo anche gli emendamenti presentati dal relatore, onorevole Hubert Pirker, in particolare l’emendamento sulla necessità di trasparenza e di informazioni riguardo alle attività e alle raccomandazioni di questa rete, che deve tradursi nella presentazione di una relazione annuale alla Commissione e al Parlamento europeo.</p>
    </intervention>
    <intervention id="4-166" speaker_id="33968" name="Titus CORLĂȚEAN" is_mep="True" mode="written" nationality="Romania" birth_date="11-01-1968" birth_place="Medgidia" p_group="Socialist Group in the European Parliament" m_state="RO">
      <p sl="ro">Accolgo con favore la decisione del Consiglio relativa alla rete di punti di contatto contro la corruzione, intesa a rafforzare la cooperazione tra le autorità che contrastano la corruzione nell’UE.</p>
      <p sl="ro">La cooperazione europea è un elemento essenziale nella lotta contro la corruzione, soprattutto nei nuovi Stati membri, dove le organizzazioni non governative e gli esperti europei sottolineano la persistente presenza di alcune notevoli lacune, tra cui quelle relative al funzionamento del sistema giuridico.</p>
      <p sl="ro">Dall’ultima relazione di valutazione di GRECO (Gruppo di Stati contro la corruzione) del Consiglio d’Europa concernente la Romania emerge che, per il 2007, il nostro paese ha attuato solo il 40 per cento delle misure anticorruzione consigliate dalle istituzioni europee. In questa occasione, invito il governo di destra della Romania ad ammettere pubblicamente il fallimento dei programmi intrapresi nel campo della lotta alla corruzione.</p>
      <p sl="ro">Ritengo che la lotta alla corruzione debba essere uno dei principali obiettivi dell’Unione europea al fine di offrire ai propri cittadini uno spazio di libertà, sicurezza e giustizia. La Commissione europea (per opera dell’OLAF), Europol e Eurjust devono partecipare a questa rete.</p>
      <p sl="ro">Purtroppo, in molti dei nuovi Stati membri, tra cui la Romania, la lotta contro la corruzione è utilizzata quale promessa elettorale e come arma politica diretta con i partiti politici dell’opposizione.</p>
    </intervention>
    <intervention id="4-167" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">L’istituzione di una “rete di punti di contatto” in un quadro di cooperazione tra i vari Stati membri, con l’obiettivo di condividere esperienze e buone prassi, potrebbe formare un’altra risorsa attiva nella lotta contro la corruzione in ogni paese.</p>
      <p sl="pt">Secondo il trattato CE, la Comunità e gli Stati membri sono responsabili dell’adozione di misure volte a contrastare la frode e a proteggere gli interessi finanziari della Comunità. A livello comunitario emerge, per esempio, la necessità di garantire maggiore autonomia e risorse all’Ufficio europeo per la lotta antifrode (OLAF).</p>
      <p sl="pt">Tuttavia, non siamo d’accordo sul fatto che si considera tale misura alla stregua di un embrione e che venga utilizzata per promuovere o integrare l’obiettivo più generale di sviluppo del cosiddetto “spazio di libertà, sicurezza e giustizia”, in linea con il programma dell’Aia del 2005, inserendo in particolare la giustizia e gli affari interni nel quadro del sistema comunitario.</p>
      <p sl="pt">Il processo di comunitarizzazione è incoraggiato e garantito dal Trattato noto come “Trattato di Lisbona”, eliminando dalla sovranità degli Stati membri (dai rispettivi parlamenti e da altre istituzioni nazionali) quelle responsabilità che sono al cuore di questa stessa sovranità.</p>
      <p sl="pt">Ribadiamo quindi le nostre riserve riguardo all’istituzione di un procuratore europeo, che è una fase nell’ambito del processo di introduzione di un futuro “Ufficio di procuratore europeo” basato su Europol, Eurojust e l’OLAF.</p>
    </intervention>
    <intervention id="4-168" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La corruzione è un fenomeno diffuso che riguarda ogni settore della nostra società, che si tratti di economia, sindacati o dell’amministrazione. Dopo episodi di corruzione presso la Siemens dell’ordine di miliardi, i giornali ora sono pieni di articoli sullo scandalo della lega calcio polacca. Anche l’UE più volte compare sulle pagine dei giornali e di certo non per ragioni positive, con accuse di corruzione, cattiva gestione, distrazione di fondi, e così via.</p>
      <p sl="de">E’ pertanto da accogliere con favore il fatto che il Gruppo di Stati contro la corruzione (GRECO) riunisca gli sforzi di tutti i membri del Consiglio d’Europa volti a combattere la corruzione. Speriamo che si apprendano le lezioni giuste. Non è solo la Bulgaria che deve migliorare la sua storia nel settore della lotta alla corruzione; anche l’UE deve fare ordine. Abbiamo ancora una gestione dei fondi UE troppo lassista, controlli insufficienti, procedure lunghe e teoricamente nessun modo di recuperare i fondi erogati indebitamente.</p>
    </intervention>
    <intervention id="4-977" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione della mia collega francese Marie-Hélène Aubert, che propone di modificare, tramite la procedura di conciliazione, la proposta di regolamento del Consiglio che istituisce un regime comunitario per prevenire, scoraggiare ed eliminare la pesca illegale, non dichiarata e non regolamentata (INN). E’ diventato urgente affrontare questo aspetto, in quanto la pesca illegale è un grave problema che interessa tutto il mondo.</p>
      <p sl="fr">Sostengo senza riserve questa iniziativa, che, come sottolinea la relatrice, era stata presentata dal Parlamento europeo nel febbraio 2007. Accolgo con favore la precisazione secondo cui si debba proibire l’accesso ai porti degli Stati membri, la possibilità di beneficiare di servizi portuali ed effettuare operazioni di sbarco, trasbordo o trasformazione a bordo in tali porti ai pescherecci di paesi terzi, a eccezione, naturalmente, di casi di pericolo o forza maggiore..</p>
      <p sl="fr">A condizione che non sia troppo complesso, sono a favore dell’emissione di certificati di cattura volti a garantire la tracciabilità dei prodotti ittici.</p>
    </intervention>
    <intervention id="4-170" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">La pesca illegale, non dichiarata e non regolamentata (INN) è al momento uno dei principali problemi che deve affrontare la gestione delle risorse marine. Minaccia la sostenibilità delle risorse e la biodiversità marina e comporta pesanti conseguenze economiche per i pescatori che operano nel rispetto della legge.</p>
      <p sl="pt">Quale principale consumatore e importatore di prodotti ittici, la Comunità europea ha una particolare responsabilità nella lotta contro la pesca illegale, nell’adozione di soluzioni intese a evitare che queste pratiche continuino e nella pressione da esercitare sulla comunità internazionale affinché adotti misure analoghe.</p>
      <p sl="pt">La relazione del Parlamento europeo contiene 65 emendamenti proposti che integrano la proposta della Commissione e vanno contro gli interessi nazionali.</p>
      <p sl="pt">E’ opportuno osservare che la proposta definisce un sistema applicabile a tutte le attività della pesca INN o a quelle associate, esercitate sul territorio comunitario o in acque sotto la sovranità o la giurisdizione di Stati membri, e che è stato discusso a fondo e difeso durante il periodo della Presidenza portoghese.</p>
      <p sl="pt">Il presente documento merita pertanto il mio sostegno.</p>
    </intervention>
    <intervention id="4-171" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La sostenibilità degli stock ittici è fondamentale per garantire l’esistenza a lungo termine delle attività della pesca e della redditività socioeconomica del settore stesso.</p>
      <p sl="pt">La pesca illegale, non dichiarata e non regolamentata (INN) minaccia questa sostenibilità e mette in dubbio la redditività del settore delle comunità della pesca che dipendono da esso.</p>
      <p sl="pt">Pertanto è di vitale importanza adottare misure atte a rafforzare la lotta contro queste attività illegali, in particolare potenziando i meccanismi di controllo in ogni Stato membro.</p>
      <p sl="pt">La presente proposta, che integra le misure già definite nell’ambito della politica della pesca comune. Introduce varie disposizioni che mirano a porre un freno a queste pratiche esercitate da pescherecci battenti bandiera di uno Stato membro o da navi di paesi terzi.</p>
      <p sl="pt">Le misure proposte contemplano quindi un maggiore controllo da parte degli Stati membri nei rispettivi porti, il requisito di un certificato rilasciato dallo Stato di bandiera che attesti che la cattura è legale nonché la creazione di un elenco di pescherecci coinvolti nella pesca INN.</p>
      <p sl="pt">Vorremmo tuttavia ribadire che qualsiasi futura armonizzazione di queste proposte con un’eventuale revisione della normativa comunitaria relativa al controllo deve salvaguardare le competenze degli Stati membri, in particolare riguardo alle ispezioni. Desideriamo anche riaffermare che tutte le questioni affrenti alle sanzioni ricadono nella sfera di competenza di ciascuno Stato membro.</p>
    </intervention>
    <intervention id="4-172" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Accolgo con favore la relazione della mia collega Aubert sulla pesca illegale, non dichiarata e non regolamentata. E’ negli interessi di tutte le comunità della pesca che si affronta il fenomeno dell’INN e l’UE ha un ruolo essenziale da svolgere al riguardo. Nondimeno, della gestione delle risorse ittiche dovrebbero essere responsabili le nazioni dedite alla pesca e l’UE deve impegnarsi onde smantellare la PCP.</p>
    </intervention>
    <intervention id="4-173" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ho votato a favore della relazione dell’onorevole Aubert sulla proposta di regolamento del Consiglio che istituisce un regime comunitario per prevenire, scoraggiare ed eliminare la pesca illegale, non dichiarata e non regolamentata [COM(2007)0602 – C6-0454/2007 – 2007/0223(CNS) ].</p>
      <p sl="pl">E’ un testo valido che fornisce un quadro adeguato del problema della pesca illegale, che rappresenta un reale minaccia per la sopravvivenza delle risorse marine. Sembra pertanto essenziale istituire un sistema comunitario volto a contrastare la suddetta pratica.</p>
    </intervention>
    <intervention id="4-174" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione dell’onorevole Aubert sul sistema comunitario contro la pesca illegale, non dichiarata e non regolamentata è un testo che appoggio in linea generale. Sono d’accordo riguardo ad alcune proposte della relatrice. Vedere che gli Stati membri certificano la legalità del pesce che le proprie imbarcazioni catturano, per esempio, sembra corretto. Al fine di contrastare le pratiche della pesca illegale occorre un’azione su scala europea e il mio voto riflette queste posizioni.</p>
    </intervention>
    <intervention id="4-175" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">I pescatori di Francia, Spagna e Italia ci parlano della loro legittima rivolta, del loro diritto a vivere, della loro indignazione. I piccoli agricoltori dicono le stesse cose.</p>
      <p sl="fr">Da un anno il prezzo del carburante soffoca economicamente i nostri pescatori. Questa situazione è al primo posto dell’asfissia burocratica che stanno subendo a causa dei contingenti, delle sanzioni, del controllo e delle ispezioni che stanno trasformando la libertà delle acque d’altura in un’Unione Sovietica liquida.</p>
      <p sl="fr">Alla luce della tragedia che colpisce questa professione, che cosa proponiamo a questi uomini, a queste regioni, a questi villaggi, a queste economie locali? Niente! A eccezione di vaghi aiuti transitori, a mo’ di palliativo.</p>
      <p sl="fr">Quello che è peggio è che il giorno in cui i pescatori del Mediterraneo si riuniscono a Bruxelles per rivendicare il loro diritto a vivere, noi discutiamo qui di introdurre ulteriori sanzioni penali per contrastare la pesca illegale.</p>
      <p sl="fr">Ai pescatori viene persino negato il sostegno in termini di IVA e accise.</p>
      <p sl="fr">La soluzione è un fondo di compensazione del debito per i pescatori volto a garantire che non debbano essere soggetti a ineguaglianze riguardo agli oneri pubblici, generati dalla politica in materia di importazioni e dal predominio dei giganti della distribuzione.</p>
    </intervention>
    <intervention id="4-176" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">La pesca illegale, non dichiarata e non regolamentata è un problema crescente che, per essere affrontata con efficacia, richiede una cooperazione rafforzata tra l’UE e la comunità internazione.</p>
      <p sl="en">La proposta della Commissione riflette in gran parte le raccomandazioni formulate dalla commissione per la pesca, più nello specifico la prima relazione dell’onorevole Aubert sulla pesca INN. Sono totalmente a favore dei principali elementi della proposta che prevede un divieto sulle importazioni di pesce INN e l’esecuzione di controlli dello Stato di approdo volti a impedire l’accesso di pescherecci di paesi terzi sospetti di praticare la pesca illegale.</p>
      <p sl="en">Finora l’UE si è concentrata soltanto sulla regolamentazione dei propri pescatori, nello sforzo di garantire che non eludessero le leggi dell’UE, mentre la pratica della pesca INN era sostanzialmente ignorata. E’ incoraggiante vedere che ora il Parlamento e la Commissione intervengono realmente al fine di affrontare questo problema.</p>
    </intervention>
    <intervention id="4-177" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, esprimo il mio voto positivo alla relazione presentata dalla collega Marie-Hélène Aubert sul sistema comunitario contro la pesca illegale, non dichiarata e non regolamentata. La pesca illegale rappresenta una delle peggiori minacce alla sostenibilità degli stock ittici e alla biodiversità marina.</p>
      <p sl="it">La proposta della Commissione è importante perché l’Unione europea possa effettivamente conseguire il ruolo di guida all’interno di un settore sempre più complesso e interconnesso. Per far questo ritengo auspicabile che tale proposta sia applicata non solo ai pescherecci dei paesi terzi ma anche a quelli battenti bandiera comunitaria, in modo da adottare misure non discriminatorie e tali da instaurare una politica condivisa all’interno dell’Unione europea.</p>
      <p sl="it">Sostengo l’indiscussa importanza di un sistema di certificazione che garantisca la tracciabilità e che consenta di avere un marchio di garanzia del pescato, parallelamente a sanzioni armonizzate e dissuasive e a un sistema di controlli e di ispezioni per ridurre al minimo le attività di pesca illegali.</p>
    </intervention>
    <intervention id="4-178" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Desidero sostenere la relazione Aubert e condannare la pesca illegale, non dichiarata e non regolamentata.</p>
    </intervention>
    <intervention id="4-179" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="it">?PL) La pesca illegale, non dichiarata e non regolamentata, nota come INN, rappresenta un grave problema. Nel suo sforzo di affrontare il problema con incisività ed efficacia, l’Unione europea deve beneficiare dell’esperienza di paesi che, sebbene non siano membri dell’Unione, hanno tuttavia disposizioni più severe volte a contrastare la pesca illegale. Tra i paesi in questione figurano la Norvegia, l’Islanda e il Canada. Innanzi tutto, dobbiamo concentrarci sul trattamento da riservare alle violazioni nel settore della pesca all’interno dell’Unione. A oggi, questo aspetto costituisce un grosso problema. Il prossimo passo dovrebbe prevedere il sostegno ai paesi in via di sviluppo che intendono adottare il programma per contrastare l’INN. Purtroppo, questi paesi in via di sviluppo non dispongono di sufficienti risorse finanziarie da destinare a tale lotta.</p>
    </intervention>
    <intervention id="4-976" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione presentata dal mio stimato collega portoghese Duarte Freitas, che, in conformità della procedura di consultazione, propone emendamenti alla proposta di un regolamento del Consiglio relativo alla protezione degli ecosistemi marini vulnerabili d’alto mare dagli effetti negativi degli attrezzi da pesca di fondo. Il progetto di regolamento in questione attua le raccomandazioni formulate nel 2006 dalle Nazioni Unite e si applica ai pescherecci dell’UE che operano in alto mare in zone che non sono regolamentate da un’organizzazione regionale di gestione della pesca e richiedono pertanto la disciplina dello Stato di bandiera. Tra il non intervenire affatto e il vietare tutto, sono a favore della terza possibilità proposta dall’Unione europea, che prevede la rigorosa regolamentazione della pesca di fondo attraverso la definizione delle misure di gestione e di conservazione adottate dalle organizzazioni regionali di gestione della pesca (ORGP) e l’introduzione della disciplina che gli Stati di bandiera devono applicare ai loro pescherecci quando questi ultimi operano in zone di alto mare non regolamentate da un’ORGP.</p>
    </intervention>
    <intervention id="4-181" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Alcuni ecosistemi marini (quali scogliere, montagne sottomarine, camini idrotermali, coralli d’acqua fredda o banchi di spugne d’acqua fredda) sono per loro stessa natura vulnerabili all’impiego di certi attrezzi di pesca.</p>
      <p sl="pt">La presente proposta mira a proteggere tali ecosistemi nelle acque d’altura, soprattutto in zone non regolamentate da un’organizzazione regionale di gestione della pesca.</p>
      <p sl="pt">Sono sostanzialmente d’accordo rispetto alla proposta presentata e alla relazione adottata, tuttavia vorrei ribadire che certi aspetti della proposta andrebbero chiariti. Per esempio, per quanto riguarda la definizione di “ecosistema marino vulnerabile”, il testo sottolinea che è la necessità di attendere una definizione della FAO (Organizzazione delle Nazioni Unite per l’alimentazione e l’agricoltura) in base alle “migliori informazioni scientifiche disponibili”, tenendo presente la mancanza di dati scientifici approfonditi relativi a questi ecosistemi. Inoltre, vorremmo anche sottolineare la necessità di operare una distinzione tra le conseguenze dovute all’impiego di attrezzi diversi, conducendo una serie di ricerche scientifiche nel settore della pesca volte a determinare il loro potenziale impatto sugli stock e i fondi marini.</p>
      <p sl="pt">Infine, riteniamo altresì appropriato ribadire che le questioni relative alle ispezioni o alle missioni di osservazione a bordo dei pescherecci rientrano nella sfera di competenza di ciascuno Stato membro, in particolare in un momento in cui sono stati annunciati nuovi livelli federali della politica comune per la pesca.</p>
    </intervention>
    <intervention id="4-182" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Freitas riguarda gli ecosistemi vulnerabili marini d’alto mare. Le acque d’altura non ricadono sotto la responsabilità di alcuna nazione o organizzazione della pesca e le attività di pesca sono spesso ampiamente non regolamentate. E’ opportuno che l’UE intervenga in questo ambito, data la natura internazionale della pesca.</p>
      <p sl="en">Questo opera una distinzione tra le zone d’alto mare e le acque costiere, i cui organismi più appropriati di controllo sono all’interno delle stesse nazioni di pesca e non nelle Istituzioni dell’UE.</p>
    </intervention>
    <intervention id="4-183" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">La politica marittima dell’UE è una delle principali iniziative per cui l’attuale Commissione verrà ricordata sotto una buona luce. La presente proposta di regolamento del Consiglio relativo alla protezione degli ecosistemi marini vulnerabili d’alto mare dagli effetti negativi degli attrezzi da pesca di fondo è un necessario elemento aggiuntivo della strategia dell’UE.</p>
      <p sl="fi">Quando al Vertice mondiale sullo sviluppo sostenibile svoltosi nel 2002 a Johannesburg è stato fissato l’obiettivo di fermare la perdita di biodiversità, la scadenza fissata è stato il 2010. Ora, con nostro rammarico, dobbiamo ammettere che nell’arco di due anni non sarà possibile conseguire il risultato. Sebbene gli obiettivi ambientali siano posti tra le massime priorità della politica mondiale da vent’anni a questa parte, molti fattori minacciano ancora la biodiversità marina. La ricerca scientifica ha dimostrato che, nonostante le elevate rese associate alla pesca di acque profonde, le pratiche di pesca non adeguatamente organizzate possono portare alla distruzione di certe specie in meno di 10 anni.</p>
      <p sl="fi">Non dobbiamo dimenticare che, sebbene siano necessari nuovi approcci come quelli applicati nel settore della pesca, sono vergognosamente esigue le conoscenze in merito alla ricostituzione di specie ittiche di acque profonde, e nel complesso le minacce che incombono sugli ecosistemi di profondità sono ancora maggiori. La presente proposta di regolamento sul settore della pesca è nondimeno un intervento chiaro e necessario.</p>
    </intervention>
    <intervention id="4-184" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La protezione degli ecosistemi vulnerabili marini è essenziale affinché le future generazioni possano godere dell’ambiente marino.</p>
    </intervention>
    <intervention id="4-185" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Con il suo voto il Parlamento europeo sta ponendo in essere principi rigorosi volti a disciplinare le attività dei pescherecci comunitari che impiegano attrezzi di pesca da fondo in alto mare, in zone non regolamentate da organizzazioni regionali di gestione della pesca.</p>
      <p sl="fr">In conformità delle raccomandazioni dell’Assemblea generale delle Nazioni Unite, punta di diamante in questo ambito, i membri stanno ponendo fine al vuoto giuridico che ha reso possibile l’irreparabile distruzione dei nostri ecosistemi marini. Mi fa piacere che i deputati del Parlamento europeo abbiano riconosciuto che gli ecosistemi di acque profonde sono un’importante fonte di biodiversità marina e che lo spostamento dello sforzo di pesca verso questi habitat ha rischiato di distruggerne il patrimonio.</p>
      <p sl="fr">La coscienza ecologica dei membri al parlamento europeo non cerca di rendere ancora più complessa la già gravosa attività dei nostri pescatori, né di alimentare la pressione burocratica. D’ora in poi, le attività di pesca in queste zone specifiche saranno soggette a un permesso nonché a una valutazione preventiva condotta dallo Stato membro e volta a garantire che la pesca non provocherà alcun danno significativo. Deve essere applicato qui anche il principio di precauzione.</p>
      <p sl="fr">La salvaguardia della biodiversità marina sarà garantita solo se integrata verticalmente nelle altre politiche comunitarie, in particolare la futura politica marittima dell’UE.</p>
    </intervention>
    <intervention id="4-187" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, saluto con favore gli obiettivi fissati dalla Commissione per una semplificazione, stabilizzazione e chiarificazione delle regole e procedure in materia commerciale. Gli scambi economici sono uno strumento fondamentale nello scenario internazionale attuale, essendo un mezzo sia di miglioramento dell’efficienza dei mercati internazionali, sia della crescita socio-culturale delle nazioni coinvolte.</p>
      <p sl="it">Gli accordi commerciali tra paesi possono garantire la stabilità politica e gettare solide basi per accordi diplomatici più o meno durevoli. Essi sono pertanto sempre più i principali attori di un mondo sempre più dominato da rapporti di natura economica che, influenzando anche il flusso degli scambi culturali tra popolazioni, evitano scontri di carattere militare e aiutano a mantenere la pace.</p>
      <p sl="it">Il commercio rappresenta pertanto un importantissimo vettore per il dialogo e un’opportunità per lo sviluppo economico e sociale. Rendere meno rigidi gli scambi significa garantire più efficienza al sistema economico. Data la rilevanza del tema trattato, auspico una forte assunzione di responsabilità da parte dell’assemblea per raggiungere questi obiettivi.</p>
    </intervention>
    <intervention id="4-188" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevoli colleghi, la relazione dell’onorevole Audy chiede un’armonizzazione delle procedure di importazione ed esportazione nella prospettiva di garantire un’applicazione agevole della politica commerciale dell’Unione europea e, soprattutto, un’applicazione coerente a tutti i punti d’ingresso dell’UE onde facilitare la vita alle imprese. Sembrerebbe logico, poiché facciamo parte di un’unione doganale da oltre 40 anni.</p>
      <p sl="fr">Tuttavia, l’onorevole Audy vuole che le procedure siano del tutto armonizzate e affidate a un servizio doganale europeo unico.</p>
      <p sl="fr">Le autorità doganali sono responsabili del controllo della circolazione delle merci e ne garantiscono la conformità con le norme predisposte (sicurezza dei prodotti, protezione dei consumatori, salute, ambiente, e così via). Svolgono anche una funzione fiscale: applicano gli appropriati dazi doganali, ovviamente, ma si occupano anche di IVA, che, con tutto il dovuto rispetto, è ancora una tassa nazionale. Infine, o, forse, soprattutto, hanno un ruolo di sicurezza e partecipano alla lotta contro qualsiasi genere di traffico, in particolare il traffico di stupefacenti, operando in stretta cooperazione con i servizi di polizia.</p>
      <p sl="fr">Non deve stupire che il relatore attribuisca priorità alla prima funzione, nel nome delle virtù del commercio internazionale e sottovaluti gli altri due. Questo è il motivo per cui non abbiamo votato a favore della relazione.</p>
    </intervention>
    <intervention id="4-189" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono a favore delle raccomandazioni indicate nella relazione dell’onorevole Pierre Audy “Norme e procedure efficaci in tema d’importazione e esportazione al servizio della politica commerciale”. Ritengo sia un testo ben equilibrato che guarda giustamente al diritto doganale della CE dopo il Trattato di Lisbona e la legge statunitense legge della “scansione del 100 per cento”.</p>
      <p sl="en">Condivido in effetti il punto di vista del relatore secondo cui un approccio comune ai sistemi doganali della CE dovrebbe affrontare le difficoltà intrinseche degli Stati membri che hanno la responsabilità dell’attuazione delle procedure doganali. Ho votato a favore della relazione.</p>
    </intervention>
    <intervention id="4-190" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ho votato a favore della relazione su norme e procedure efficaci in tema d’importazione e esportazione al servizio della politica commerciale, che garantisce una maggiore efficienza nell’ambito doganale, nonché la cooperazione tra le autorità doganali europee.</p>
      <p sl="ro">Il mercato dell’Unione europea deve far fronte al fenomeno della contraffazione e della pirateria. Nel 2007 in Romania le perdite imputabili alla violazione dei diritti di proprietà intellettuale hanno raggiunto i 62 milioni di euro, secondo le analisi condotte dall’Alleanza internazionale della proprietà intellettuale. L’adozione della presente relazione da parte del Parlamento europeo e lo sviluppo del piano volto a combattere la contraffazione e la pirateria a un livello europeo ridurrà l’entità di queste perdite.</p>
      <p sl="ro">La relazione compiace del compromesso raggiunto tra gli Stati membri e la Commissione su un mandato negoziale per un accordo internazionale anticontraffazione (Anti-Counterfeiting Trade Agreement , ACTA), dal momento che si tratta di un tassello importante della strategia commerciale dell’Unione.</p>
      <p sl="ro">Poiché la normativa europea per la protezione dei consumatori, soprattutto quella relativa a salute e sicurezza, si applica a tutti i prodotti all’interno del mercato UE, si esortano la Commissione e gli Stati membri ad adottare tutte le misure necessarie al fine di controllare con efficacia un livello elevato di tutela dei consumatori.</p>
    </intervention>
    <intervention id="4-191" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Ogni anno, attraverso gli aeroporti e i porti marini dell’Unione passano oltre 2 miliardi di tonnellate di merci. I servizi doganali si occupano di oltre 100 milioni di dichiarazioni doganali. Così facendo, proteggono la salute e la sicurezza dei cittadini dell’Unione europea.</p>
      <p sl="pl">Anche i servizi doganali sono coinvolti nelle pratiche collegate con la contraffazione di merci. Si tratta di un fenomeno in crescita e sempre più pericoloso che riguarda non solo gli articoli di moda di lusso, ma anche farmaci, dentifrici e cosmetici. I servizi doganali sequestrano pezzi di ricambio contraffatti, quali i sistemi di frenatura. Gli occhiali da sole contraffatti possono danneggiare la vista di chi li indossa. Contrastare queste pratiche e porvi un freno contribuirà a rafforzare la protezione della salute e a migliorare la sicurezza dei cittadini.</p>
      <p sl="pl">Le autorità doganali hanno introdotto controlli di sicurezza appropriati volti a proteggere il mercato interno. Lavorando in stretta cooperazione con importanti partner commerciali a livello internazionale, tutelano il trasporto merci internazionale dal contrabbando di merci legato all’attività terroristica.</p>
    </intervention>
    <intervention id="4-975" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">ho votato a favore della relazione del mio stimato collega tedesco Reimer Böge, che propone di approvare nella sua attuale formulazione la proposta della Commissione concernente la mobilizzazione del Fondo di solidarietà dell’Unione europea al fine di assistere la Slovenia e la Grecia che nel 2007 sono state colpire, rispettivamente, da inondazioni e incendi boschivi, per un importo pari a circa 98 milioni di euro, che dovrebbe essere l’oggetto di un bilancio rettificativo adottato in parallelo. Onde evitare qualsiasi ritardo nella fornitura di assistenza finanziaria in caso di disastri, sostengo la raccomandazione formulata nella relazione volta a chiedere alla Commissione di proporre bilanci rettificativi intesi esclusivamente alla mobilizzazione di tale Fondo, il cui impiego non deve superare un miliardo di euro l’anno a titolo dell’attuale accordo interistituzionale.</p>
    </intervention>
    <intervention id="4-193" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">I gravi incendi boschivi che hanno devastato la Grecia nell’estate del 2007 e le terribili inondazioni che hanno colpito la Slovenia nel settembre 2007 giustificano questa (seconda) mobilizzazione del Fondo di solidarietà dell’UE per il 2007.</p>
      <p sl="pt">Il Fondo prevede un massimale di un miliardo di euro, di cui circa 163 milioni di euro sono già stati usati su richiesta del Regno Unito a seguito delle inondazioni di cui è stato teatro il paese nel 2007. E’ pertanto ancora disponibile un importo di circa 837 milioni di euro.</p>
      <p sl="pt">La proposta adottata oggi prevede uno stanziamento di quasi 90 milioni di euro a favore della Grecia e di circa 8 milioni di euro alla Slovenia. Si tratta di una miseria rispetto ai danni subiti dalle popolazioni dei due paesi che, nel caso della Grecia, superano i 2 miliardi di euro.</p>
      <p sl="pt">Tuttavia, c’è almeno una domanda cui si deve rispondere: com’è possibile che solo ora, a quasi un anno di distanza dai disastri abbattutisi su queste popolazioni, si preveda la disponibilità delle risorse dell’UE? C’è chiaramente qualcosa che non funziona …</p>
      <p sl="pt">Desideriamo sottolineare che abbiamo presentato proposte volte ad accelerare le procedure per la mobilizzazione del Fondo, a garantire che i disastri regionali siano ammissibili e a riconoscere, a titolo del Fondo stesso, la specifica natura delle catastrofi naturali nel Mediterraneo, quali siccità e incendi.</p>
    </intervention>
    <intervention id="4-194" speaker_id="23781" name="Janusz LEWANDOWSKI" is_mep="True" mode="written" nationality="Poland" birth_date="13-06-1951" birth_place="Lublin" m_state="PL">
      <p sl="pl">Il terzo bilancio rettificativo contiene la proposta di mobilizzare nuovamente il Fondo di solidarietà. La precedente richiesta di cui ha beneficiato il Regno Unito (162 milioni di euro) insieme alla domanda attualmente al vaglio a favore della Grecia e della Slovenia (per un totale di 98 milioni di euro) lascia notevole margine di manovra nel secondo semestre del 2008, tenuto conto che il massimale annuo delle risorse del Fondo di solidarietà è di circa 1 miliardo di euro. Sono inoltre stati rispettati altri requisiti formali contenuti dell’accordo interistituzionale del 17 maggio 2006. La commissione per i bilanci è riuscita a ottenere tutte le ulteriori spiegazioni necessarie in occasione della riunione di maggio cui hanno partecipato i rappresentanti dei paesi colpiti dai disastri naturali nel 2007. I paesi in questione erano la Grecia, devastata da incendi boschivi, e la Slovenia, vittima di inondazioni.</p>
      <p sl="pl">Come avviene di solito in casi simili, le uniche preoccupazioni riguardano il tempo impiegato dalle Istituzioni dell’Unione per intervenire. E’ un argomento sollevato ad nauseam . Le domande da parte della Grecia e della Slovenia sono pervenute a ottobre e novembre del 2007. La Commissione europea ha presentato il bilancio rettificativo il 14 aprile 2008. Anche se questo indica in realtà che il processo è stato più rapido che in passato, il ritmo rimane insoddisfacente. Ci sono pertanto tutte le ragioni per sottolineare la sollecita da parte del Parlamento europeo e la valida cooperazione tra la commissione per lo sviluppo regionale e la commissione per i bilanci, in merito alla considerazione favorevole della proposta concernente gli aiuti a favore dei paesi interessati.</p>
    </intervention>
    <intervention id="4-195" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo positivamente l’azione intrapresa al fine di aiutare la ripresa della Grecia e della Slovenia dagli incendi boschivi del 2007. Con uno stanziamento di 89,7 milioni di euro destinato alla Grecia e uno di 8,3 milioni di euro a favore della Slovenia, l’UE ha dimostrato di essere impegnata a rafforzare la solidarietà tra i suoi membri. Ho pertanto votato a favore della relazione dell’onorevole Remer Böge sulla mobilizzazione del Fondo di solidarietà dell’UE.</p>
    </intervention>
    <intervention id="4-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">I disastri naturali non causano solo immensa sofferenza e numerosi morti, ma distruggono anche essenziali infrastrutture permanenti quali le linee per la trasmissione dell’elettricità, strade e ponti. Oltre a fornire assistenza e curare i feriti, è quindi fondamentale riparare e rimediare ai danni il più rapidamente possibile. Dato che questi danni sono spesso estesi, nel 2002 è stato deciso che in simili circostanze, l’UE avrebbe fornito alle vittime un sostegno finanziario.</p>
      <p sl="de">Ovviamente, è importante assicurare che il denaro non venga impiegato in modo inappropriato, ma questo non deve tradurci in un ritardo di 12 mesi, in media, nell’esborso di tali fondi, come osservato dalla Corte dei conti.</p>
    </intervention>
    <intervention id="4-198" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Lo scopo generale della proposta presentata dalla Commissione europea è proseguire la liberalizzazione nell’UE dei servizi occasionali di autobus – in particolare tra i vari paesi dell’UE e tra questi e paesi terzi, tra cui operazioni di cabotaggio – a partire dal 1° gennaio 2009.</p>
      <p sl="pt">Quelli riportati di seguito sono alcuni degli aspetti che respingiamo:</p>
      <p sl="pt">misure volte a limitare la competenza di uno Stato di gestire i trasporti passeggeri su strada sul proprio territorio, soprattutto in difesa di questo servizio pubblico (da non confondere con il cosiddetto “servizio di pubblico interesse” di proprietà privata, ma sostenuto con finanziamenti pubblici);</p>
      <p sl="pt">eliminazione del concetto di “orario di lavoro” ed esclusivo riferimento al “tempo di guida” e a “periodi di riposo”, con l’obiettivo di aumentare lo sfruttamento dei conducenti;</p>
      <p sl="pt">la (re)introduzione della “deroga dei 12 giorni”, in altre parole la possibilità di rimandare il periodo di riposo per 12 periodi consecutivi di 24 ore che, secondo noi, potrebbe portare a situazione pregiudizievoli della sicurezza degli operatori dei trasporti su strada, e dei passeggeri. Occorre osservare le situazioni che già avvengono con regole più restrittive riguardo all’orario di lavoro e ai periodi di riposo.</p>
      <p sl="pt">Questa dunque la ragione per cui votiamo contro la proposta!</p>
    </intervention>
    <intervention id="4-199" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Desidero esprimere il mio sostegno a favore della relazione dell’onorevole Grosch sulla proposta di regolamento del Parlamento europeo e del Consiglio che fissa norme comuni per l’accesso al mercato di servizi di trasporto effettuati con autobus (rifusione) [COM(2007)0264 ].</p>
      <p sl="pl">Scopo della relazione è individuare la migliore soluzione possibile per i servizi regolari e occasionali. Il suo principale obiettivo è semplificare le disposizioni giuridiche relative alla fornitura di servizi con autobus. Al momento, l’accesso a tale mercato è disciplinato da due regolamenti, in conformità dei quali i servizi occasionali di trasporto internazionale sono stati liberalizzati.</p>
      <p sl="pl">Nel caso dei servizi internazionali regolari, è ancora chiaramente necessario introdurre misure di semplificazione riguardo alla questione delle autorizzazioni a fornire tali servizi in tutti gli Stati membri dell’Unione europea. Occorre razionalizzare il quadro giuridico, fondendo i suddetti regolamenti, rafforzando la cooperazione tra gli Stati membri e introducendo disposizioni sensibili. Tali misure semplificherebbero non poco il flusso internazionale di merci e migliorerebbero il controllo, quale risultato dell’armonizzazione di documentazione e procedure.</p>
      <p sl="pl">Noto altresì con piacere che sono state proposte misure di semplificazione riguardo ai servizi regolari di trasporto in zone frontaliere. Anche l’aspetto dei viaggi di transito con autobus è stato affrontato in modo opportuno. Nel caso di transito di questo tipo, le autorità competenti negli Stati membri pertinenti verranno solo informate della concessione dell’autorizzazione da parte di quegli Stati membri dell’Unione europea interessati dal particolare servizio di trasporti.</p>
    </intervention>
    <intervention id="4-200" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">La relazione Grosh fa parte di una serie di testi sull’attività dei trasporti su strada e sulle rispettive regole nell’area europea. La rifusione mira a rafforzare la capacità e le competenze delle autorità nazionali riguardo al rilascio o al ritiro di licenze presso il vettore nel caso di gravi infrazioni della normativa comunitaria. Sono stati quindi definiti gli esempi di gravi infrazioni e anche le condizioni per stabilire sanzioni non discriminatorie e proporzionate alla gravità dell’infrazione. Ai fini di un aiuto nella valutazione, gli Stati membri avranno quindi accesso a un registro di gravi infrazioni commesse da imprese di trasporti su strada, collegato al registro nazionale di tali aziende.</p>
      <p sl="pt">Ritengo che la rifusione porterà una maggiore semplificazione amministrativa e una maggiore sicurezza giuridica per questa attività economica nonché per le imprese che si attengono alle norme. Questo significherà che potremo finalmente sperare in un autentico mercato dei trasporti stradali per i servizi effettuati con autobus aperto e competitivo e che garantisca la condizioni più rigorose in termini di sicurezza stradale?</p>
    </intervention>
    <intervention id="4-201" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mi esprimo a favore dalla relazione proposta dal collega Mathieu Grosch sulla proposta di regolamento del Parlamento europeo e del Consiglio che fissa norme comuni per l’accesso al mercato di servizi di trasporto effettuati con autobus.</p>
      <p sl="it">Concordo sulla proposta di liberalizzare i servizi di trasporto con autobus all’interno degli Stati membri non solo per alleggerire il quadro legislativo europeo in materia, ma anche per rafforzare la collaborazione tra i paesi dell’Unione.</p>
      <p sl="it">Per far questo è necessario uniformare i documenti di identità e riconoscimento in tutta l’Europa unita in modo da agevolare i controlli che lo Stato membro si riserva di fare qualora i passeggeri, oltre a transitare nel suddetto Stato, effettuino operazioni di cabotaggio.</p>
      <p sl="it">A tale scopo auspico che le autorità degli Stati membri il cui territorio è attraversato vengano informati preventivamente.</p>
    </intervention>
    <intervention id="4-202" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La nuova versione modificata della relazione contempla l’accordo tra le parti sociali riguardo alla reintroduzione della regola dei 12 giorni di riposo per i conducenti di autobus che effettuano il trasporto passeggeri internazionale.</p>
      <p sl="ro">Ho votato a favore dell’emendamento n. 31 che stabilisce le condizioni applicabili nel caso di conducenti impiegati in servizio di trasporti internazionale che possono rinviare il periodo di riposo settimanale di dodici periodi di 24 ore consecutive al massimo a partire dal precedente periodo di riposo settimanale regolare, a condizione che il servizio di trasporto internazionale occasionale comprenda almeno un periodo di 24 ore in uno Stato membro o in un paese terzo diverso da quello in cui il servizio ha avuto inizio; il tempo di riposo settimanale dopo il ricorso alla deroga sia almeno un periodo di riposo settimanale regolare di 45 ore; un riposo compensativo di 24 ore sia preso in blocco prima della fine della terza settimana che fa seguito al ricorso alla deroga; nel caso in cui la guida abbia luogo durante tutto il periodo fra le 22:00 e le 6:00, che vi siano due conducenti a bordo del veicolo o che il periodo di guida sia ridotto a tre ore; a partire dal 1° gennaio 2014 il ricorso a tale deroga è possibile solo quando si utilizzano veicoli dotati di un’apparecchiatura di registrazione in conformità delle normative europee.</p>
    </intervention>
    <intervention id="4-204" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di votare a favore della presente relazione. Il pacchetto sull’igiene ha suscitato dibattiti in vari Stati membri, tra cui la Svezia.</p>
      <p sl="sv">Nella grande maggioranza dei casi, tuttavia, il problema non è stato ravvisato nella normativa in sé ma nell’attuazione della normativa da parte delle autorità nazionali.</p>
    </intervention>
    <intervention id="4-205" speaker_id="58782" name="Konstantinos DROUTSAS" is_mep="True" mode="written" nationality="Greece" birth_date="05-12-1939" birth_place="Thessaloniki" p_group="Confederal Group of the European United Left - Nordic Green Left" m_state="GR">
      <p sl="it">L’UE sacrifica la salute pubblica nell’interesse dei profitti dei monopoli europei che chiedono meno controlli e restrizioni. Un tipico esempio della politica dell’UE è il recente scandalo alimentare dell’olio di semi di girasole mischiato con petrolio, con i suoi disastrosi effetti sulla salute. Anziché adottare misure volte a rafforzare le restrizioni sui processi incontrollati delle multinazionali, l’UE e i governi degli Stati membri si sono limitati a intervenire sulle esportazioni di olio di girasole dall’Ucraina. Al tempo stesso, la direttiva dell’UE sulla sicurezza alimentare autorizza il trasporto di carichi di olio e di altri liquidi destinati al consumo umano in navi-container utilizzate anche il trasporto di oli derivati dal petrolio e altri liquidi tossici.</p>
      <p sl="it">Con il pretesto di ridurre i costi amministrativi per le piccole imprese, la Commissione propone di introdurre un’altra eccezione alla direttiva sulla sicurezza alimentare che è in sé inadeguata. I controlli sui prodotti alimentari saranno resi ancora più difficili, in quanto le grandi multinazionali ricorrono ai monopoli dietro cui celarsi al fine di evitare qualsiasi responsabilità nello svolgimento di attività che sono pericolose e altamente nocive per la salute pubblica.</p>
      <p sl="it">E’ improbabile che siano disponibili prodotti alimentari sicuri, in quantità sufficienti e a bassi prezzi per i lavoratori a meno che non si assista a un cambiamento nella politica dell’UE al servizio degli interessi delle multinazionali alimentari e dell’aumento dei loro profitti.</p>
    </intervention>
    <intervention id="4-206" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato contro la relazione Schnellhardt sull’igiene dei prodotti alimentari perché ritengo che la proposta della Commissione di modificare il regolamento (CE) n. 852/2004, volto a esentare le piccole e medie imprese attive nel settore alimentare dall’applicazione del sistema HACCP (analisi dei pericoli e punti di controllo critici) non sia al momento giustificata, dato che a oggi non c’è alcun elemento che indichi problemi specifici con l’applicazione della procedura. Ritengo che il 2009, anno in cui il regolamento in questione deve essere rivisto, sarebbe il momento adatto per proporre qualsiasi emendamento, se giustificato.</p>
    </intervention>
    <intervention id="4-207" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Oggi il Parlamento europeo ha adottato, in prima lettura, una relazione sull’esenzione degli operatori di imprese alimentari dal regolamento sull’igiene dei prodotti alimentari. Detta esenzione si applicherà alle microimprese che vendono prodotti alimentari e non ai supermercati o alle catene di supermercati in franchising . Dall’esperienza del Portogallo emerge che questa esenzione è fondamentale per difendere la gastronomia tradizionale e le abitudini e i costumi ad essa associati, e per proteggere le imprese familiari che costituiscono un’ampia fascia dei lavoratori del settore e sono coloro che devono affrontare la maggior parte delle difficoltà, dato lo squilibrio competitivo con i grandi gruppi.</p>
      <p sl="pt">Inoltre, l’introduzione, l’applicazione e la manutenzione di processi basati sui principi dell’analisi dei rischi e punti di controllo critici (HACCP), che può essere importante affinché le grandi imprese garantiscano la sicurezza alimentare, non può essere parimenti applicato alle grandi e piccole imprese, soprattutto nel settore della ristorazione.</p>
      <p sl="pt">La normativa in materia di prodotti alimentari deve garantire un elevato livello di protezione per le vite e la salute delle persone e gli interessi dei consumatori, ma non si deve confondere questo con la fine di tradizioni e con attacchi alla cultura gastronomica di ogni paese e ogni regione.</p>
    </intervention>
    <intervention id="4-208" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">I regolamenti dell’UE in materia di igiene dei prodotti alimentari sono importanti in tutti gli Stati membri. Tuttavia, talvolta si sono rivelati eccessivamente gravosi per le imprese più piccole. Accolgo con favore le proposte di esentare le microimprese e pertanto ho votato a favore della relazione Schnellhardt.</p>
    </intervention>
    <intervention id="4-209" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ho votato a favore della relazione dell’onorevole Horst Schnellhardt, perché comporterà la riduzione degli oneri burocratici a carico delle piccole e medie imprese nel settore alimentare, in particolare per le microimprese (panifici e così via) renderà più interessanti le attività imprenditoriali e creerà nuovi posti di lavoro.</p>
      <p sl="sk">La relazione introduce vari cambiamenti riguardo alle piccole e medie imprese che producono e vendono alimenti, attive su mercati regionali e locali. Non si tratta di norme veterinarie. Nell’esaminare il pacchetto sull’igiene dei prodotti alimentari, il Parlamento desiderava soprattutto garantire il massimo livello possibile di sicurezza alimentare e, al tempo stesso, predisporre un meccanismo di controllo praticabile e flessibile.</p>
      <p sl="sk">Quelle piccole e medie imprese che possono dimostrare che non sussistono rischi nell’ambito dell’igiene dei prodotti alimentari e che quest’ultima viene controllata regolarmente sono esenti dalle procedure HACCP. Il sistema HACCP prevede un’analisi dei rischi e un metodo dei punti di controllo critici. E’ stato sviluppato negli Stati Uniti negli anni ‘60 dalla NASA, quando l’Agenzia doveva garantire il 100 per cento della sicurezza di tutti i prodotti alimentari e nutrizionali. Il sistema è stato incorporato nella normativa europea nel 1992.</p>
      <p sl="sk">Il Codice alimentare della Repubblica slovacca si riferisca all’HACCP come a una “pratica di produzione appropriata”. Compilare la documentazione è complesso e l’ingiustificabile burocrazia scoraggia i titolari di microimprese dall’avviare attività. Poiché in Slovacchia le norme in materia d’igiene sono di gran lunga più rigorose che quelle nei 15 vecchi Stati membri, occorre armonizzare le regole d’igiene nell’intera UE.</p>
    </intervention>
    <intervention id="4-210" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, approvo la proposta del collega Horst Schnellhardt in merito all’igiene dei prodotti alimentari.</p>
      <p sl="it">Tale proposta coinvolge due problematiche distinte: la riduzione degli oneri amministrativi nel campo dei prezzi e delle condizioni di trasporto e le norme che regolano l’esenzione delle microimprese dagli obblighi derivanti dal sistema HACCP, volte a garantire il massimo grado di sicurezza alimentare, ad assicurare un elevato livello di protezione della vita e della salute umana, nonché gli interessi dei consumatori.</p>
      <p sl="it">Concordo con il fatto che le procedure HACCP permangano, in quanto la loro eliminazione abbasserebbe la prospettiva di raggiungimento di tali obiettivi, visto che queste ultime sono a favore degli operatori del settore alimentare, ne valorizzano i presupposti di sicurezza e responsabilità e garantiscono eque condizioni di concorrenza e flessibilità nella libera circolazione degli alimenti destinati al consumo all’interno della Comunità. Tale emendamento dovrebbe essere infine esteso e approvato imprescindibilmente a tutti gli Stati membri, vincolando chiaramente i requisiti di sicurezza.</p>
    </intervention>
    <intervention id="4-211" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="it">Signor Presidente, se abbiamo buone intenzioni nei confronti delle piccole e medie imprese, dobbiamo approvare leggi che sono anche in grado di rispettare.</p>
      <p sl="it">Tale principio si applica anche alla normativa in materia di igiene per il settore alimentare. L’anno scorso la Commissione ha presentato una proposta intesa a modificare il regolamento (CE) n. 852/3004 onde allinearlo maggiormente con quanto è fattibile dalle imprese più piccole.</p>
      <p sl="it">Gli emendamenti proposti dalla Commissione sono molto utili, in quanto prevedono ancora che le piccole società rispettino norme di igiene ma, al contempo, le sollevano dalla burocrazia e dagli obblighi che non sono effettivamente attuabili per le piccole imprese. Da un lato, è un peccato che il Parlamento non abbia seguito in toto la Commissione; dall’altro, ho votato a favore della relazione finale perché siamo stati in grado di compiere qualche passo avanti verso una soluzione.</p>
      <p sl="it">Ritengo ancora deplorevole che la responsabilità venga spostata sugli Stati membri. Questi ultimi dovranno ora assumersi la loro responsabilità e consentire alle loro piccole e medie imprese di abbandonare i rigidi requisiti HACCP.</p>
    </intervention>
    <intervention id="4-212" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il regolamento n1 riguardante l’abolizione di discriminazioni nel campo dei prezzi e delle condizioni di trasporto prevede che i vettori siano in possesso di un documento di trasporto che dovrebbe indicare, tra le altre cose, le distanze, i percorsi e i valichi delle frontiere. Nel campo del trasporto, la proposta mira a ridurre certi obblighi al fine di fornire statistiche nel campo dei trasporti. Tuttavia, per quanto riguarda la modifica in questione, è stato consultato solo il Parlamento.</p>
      <p sl="ro">Ho votato a favore dell’emendamento n. 12, presentato dal gruppo Socialista europeo, afferente al regolamento (CE) n. 852/2004 sull’igiene dei prodotti alimentari, in cui agli organi competenti è consentito esentare agenti economici nel settore alimentare dall’attuazione di una o più misure imposte, a condizione che tali organismi siano in grado di dimostrare che non sussiste alcun rischio da evitare o che qualsiasi rischio individuato è sufficientemente e regolarmente controllato grazie all’applicazione dei requisiti generali e specifici di igiene alimentare. Questo si riferisce ai panifici, alle macellerie, ai negozi ortofrutticoli e, soprattutto, ai banchi dei mercati. Mi spiace che questo emendamento non abbia raccolto la maggioranza necessaria.</p>
    </intervention>
    <intervention id="4-213" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="it">La qualità dei prodotti e dei servizi sta diventano un aspetto sempre più importante per la società europea. La qualità è un fattore di concorrenza tra imprese. Un modo per dimostrare la qualità è il possesso del relativo certificato di conformità con le norme di qualità. Le norme più diffuse e rispettate sono quelle della serie ISO 9000.</p>
      <p sl="it">Il sistema HACCP è stato ufficialmente accettato dall’Organizzazione mondiale della sanità nel 1975. Nel 1993 è stato adottato dalla Commissione del Codex Alimentarius quale strumento appropriato con cui disciplinare la produzione alimentare. Si ritiene che un sistema HACCP adeguatamente attuato. insieme a un sistema di controllo qualità conforme alle norme ISO 9000, sia il modo migliore per garantire la somministrazione di prodotti alimentari sani.</p>
      <p sl="it">Lo scopo fondamentale del metodo e del sistema HACCP basato su di esso è prevenire rischi nell’intera catena alimentare e garantire la sicurezza del prodotto finale, fornendo reazioni opportune in caso di problemi.</p>
    </intervention>
    <intervention id="4-215" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La direttiva 96/22/CE vieta l’impiego di sostanze stireostatiche, di stilbeni, derivati di stilbeni, i relativi Sali ed esteri, riportati nell’elenco A dell’allegato II, per la somministrazione agli “animali di tutte le specie”, intendendo con questa espressione animali o prodotti di animali usati per consumo umano e animale. Tuttavia, i due prodotti sull’elenco B dell’allegato II possono essere utilizzati a certe condizioni. L’emendamento della Commissione propone:</p>
      <p sl="pt">escludere gli animali da compagnia dal campo di applicazione della direttiva in questione, il che significa che i divieti relativi all’impiego di certe sostanze semplicemente non si applicano più a tali animali i quali, quindi, possono essere trattati con tali sostanze;</p>
      <p sl="pt">di vietare completamente l’estradiolo-17ß, il cui utilizzo era consentito in via transitoria per gli animali d’azienda nel trattamento della macerazione o mummificazione fetale. La quarta applicazione di tale sostanza per l’induzione dell’estro nei bovini, negli equini, negli ovini e nei caprini era consentita fino all’ottobre 2006, pertanto è già decaduta. Deve considerarsi una sostanza cancerogena e oggi esistono delle alternative sul mercato, pertanto l’uso di quest’ormone è superfluo e può essere totalmente vietato.</p>
    </intervention>
    <intervention id="4-216" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">La Commissione propone di escludere gli animali da compagnia dal campo di applicazione della direttiva 96/22/CE del Consiglio concernente il divieto d’utilizzazione di talune sostanze ad azione ormonica, tireostatica e delle sostanze ß-agoniste.</p>
      <p sl="pt">Questa importante misura è volta a ridurre la sofferenza degli animali da compagnia e consentirà l’uso, per esempio di sostanze ad azione tireostatica per il trattato di ipertiroidismo in questi animali.</p>
      <p sl="pt">Tuttavia, i più recenti sviluppi nella valutazione scientifica ci indicano che l’impiego di questa sostanza non è economicamente interessante nella produzione animale destinata al consumo umano o che si può sostituire con sostanze alternative.</p>
      <p sl="pt">Si propone pertanto di vietare completamente l’estradiolo-17ß e i suoi esteri nella produzione animale destinata al consumo umano, ponendo fine alle varie deroghe che ancora esistono oggi. Desidero sottolineare che questi ormoni, se usati per accelerare la crescita, possono rivelarsi cancerogeni per gli esseri umani e che le deroghe esistenti possono finalmente terminare in quanto questi ormoni possono essere sostituiti con sostanze alternative senza il benché minimo problema.</p>
      <p sl="pt">Queste modifiche garantiranno un elevato livello di protezione dei consumatori di carne e di derivati animali, consentendo, al tempo stesso, di trattare ridurre la sofferenza degli animali.</p>
    </intervention>
    <intervention id="4-217" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Sono a favore della relazione dell’onorevole Scheele sulla proposta di direttiva del Parlamento europeo e del Consiglio che modifica la direttiva 96/22/CE del Consiglio concernente il divieto d’utilizzazione di talune sostanze ad azione ormonica, tireostatica e delle sostanze ß-agoniste nelle produzioni animali [COM(2007)0292 ]. La relazione rappresenta uno sforzo di pervenire a una soluzione ottimale che risponda sia alla necessità di proteggere gli esseri umani, i consumatori, che alla necessità di assicurar il benessere degli animali. La relazione tiene altresì conto della ricerca scientifica in questo ambito della scienza veterinaria. In particolare, accolgo con favore il divieto totale relativo all’impiego della sostanza ormonale chiamata estradiolo-17ß per gli animali allevato a fini di produzione di carne. Ritengo del tutto appropriato questo divieto. Si deve attribuire priorità allo sforzo compiuto per raggiungere un livello appropriato di sicurezza alimentare, tenendo soprattutto conto che i prodotti cui si fa riferimento alla direttiva possono provocare gravi tumori negli esseri umani.</p>
      <p sl="pl">D’altro canto, le modifiche proposte prevedono un trattamento efficace degli animali da compagnia, ad esempio per quelli che soffrono di ipertiroidismo o altre condizioni pesanti. E’ dunque prevista disposizione per la salute degli animali da compagnia e da azienda.</p>
    </intervention>
    <intervention id="4-974" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione del mio collega tedesco Helmut Markov, adottata all’unanimità in sede di commissione per il commercio internazionale, che propone di modificare, in conformità della procedura di consultazione, la proposta di regolamento del Consiglio relativo all’applicazione di un sistema di preferenze tariffarie generalizzate per il periodo dal 1° gennaio 2009 al 31 dicembre 2011 e di modificare vari altri regolamenti.</p>
      <p sl="fr">La presente proposta di regolamento rispetta le linee guida del 2004 sul ruolo dell’SPG per il periodo decennale compreso tra il 2006 e il 2015, che introducevano alcuni nuovi obiettivi, quali destinare le preferenze a paesi che più ne necessitano, ampliare la copertura di prodotti del sistema SPG a prodotti di interesse per i paesi in via di sviluppo, rendere più trasparente e stabile il sistema di graduazione e introdurre un nuovo regime speciale d’incentivazione volto a incoraggiare lo sviluppo sostenibile e il buon governo.</p>
      <p sl="fr">Sostengo appieno la relazione nella sua richiesta al Parlamento europeo di essere più strettamente coinvolto in questa politica SPG, di importanza capitale per i paesi che ne hanno bisogno e che per noi si traduce ogni anno in un costo di 3,5 miliardi di euro per perdite di dazi doganali.</p>
    </intervention>
    <intervention id="4-219" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">In una società ormai dominata da un mercato economico globalizzato, in un contesto mondiale in cui tre miliardi di esseri umani vivono con meno di due dollari al giorno e oltre un miliardo sopravvive con un dollaro, incentivare lo sviluppo economico del cosiddetto terzo mondo attraverso politiche commerciali appropriate è un dovere per le istituzioni comunitarie.</p>
      <p sl="it">Per questa finalità condivisa dobbiamo ricercare i mezzi adeguati che possono condurre sia ad un miglioramento della situazione economica nei paesi in via di sviluppo, sia ad una condizione di integrazione al mercato mondiale progressiva e crescente.</p>
      <p sl="it">Vanno considerati poi, oltre a fattori puramente economici quali le quote di mercato, anche altri criteri, come il livello di sviluppo e l’impegno dei beneficiari nell’intraprendere un cammino democratico e va favorito il commercio di quei prodotti che spesso costituiscono la peculiarità economica di un dato paese.</p>
      <p sl="it">Ma nel promuovere questi obiettivi dobbiamo prestare attenzione a non imbrigliare le economie dei PVS nella produzione di una gamma ristretta di merci, specialmente se queste sono le produzioni a più basso valore aggiunto, perché questo bloccherebbe, anziché favorire, lo sviluppo e la crescita economica di questi paesi.</p>
    </intervention>
    <intervention id="4-220" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevoli colleghi, la relazione dell’onorevole Markov sul sistema di dazi doganali preferenziali concessi ai paesi in via di sviluppo è un atto di fede nei confronti degli effetti positivi del libero scambio globale, in particolare per i paesi più poveri.</p>
      <p sl="fr">Tuttavia, quando accendo la televisione e seguo le notizie sembra che siano questi i paesi dove scoppiano le carestie. Mi sembra che nella scelta delle principali coltivazioni da esportazione, a detrimento delle coltivazioni locali destinate a garantire l’indipendenza alimentare, sia ravvisabile una delle cause di queste tragedie. Mi sembra che 38 anni di sistemi preferenziali non abbiamo sortito un grande effetto sulla situazione socioeconomica di questi paesi e delle rispettive popolazioni.</p>
      <p sl="fr">Ritengo che se un sistema impiega così tanto tempo per generare i vantaggi tanto decantati dai suoi sostenitori ideologici, se lascia così tante persone lungo la strada, in tutti i paesi, se acuisce le disparità e la povertà, non c’è più tempo per modificarlo lungo il percorso; è semplicemente ora di abbandonarlo.</p>
    </intervention>
    <intervention id="4-221" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Come abbiamo sottolineato in precedenza, l’attuale sistema generalizzato di preferenze (SGP) si basa su una logica che è di per sé contraddittoria. In altre parole, lo sviluppo è promosso al fine di liberalizzare il commercio internazionale attraverso un modello che incoraggia le esportazioni, regolamentate a livello mondiale, con un “centro” e una “periferia”.</p>
      <p sl="pt">Questa logica impedisce relazioni internazionali corrette e aiuti allo sviluppo dei fattori endogeni dei paesi economicamente meno sviluppati, senza i quali – insieme al furto del debito estero e dell’imposizione degli interessi di grandi multinazionali di Stati Uniti, Unione europea e Giappone questi paesi continueranno ad avere uno status periferico e subordinato.</p>
      <p sl="pt">Il commercio è un elemento dello sviluppo ma è ben lungi dall’essere il più importante.</p>
      <p sl="pt">L’SPG garantisce un accesso preferenziale per prodotti originari da un’ampia gamma di paesi e si applica al prodotti di particolare importanza per il Portogallo (tonno in scatola, concentrato di pomodoro, tessuti e abbigliamento).</p>
      <p sl="pt">Sono particolarmente interessati da questo sistema i tessuti e l’abbigliamento, soprattutto a causa dell’esistenza di un’elevata soglia di graduazione prevista per il settore. Questo e altri aspetti negativi devono essere modificati, altrimenti il settore produttivo nazionale subirà gravi conseguenze che si tradurranno in conseguenze socioeconomiche.</p>
    </intervention>
    <intervention id="4-223" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, il trattamento inflitto alla Georgia da parte della Russia è semplicemente inaccettabile sulla base delle norme internazionali. E’ più che evidente che la Russia sfrutta la propria influenza economica in molti paesi dell’UE per verificare fino a che punto può perseguire le proprie ambizioni neoimperialiste. Sta facendo tutto il possibile per bloccare ogni relazione tra la Georgia e l’Occidente. Desidero sottolineare ancora una volta che le forze dell’UE o dell’ONU devono immediatamente sostituire le cosiddette forze armate russe di mantenimento della pace presenti in Abkhazia.</p>
      <p sl="pl">L’Unione europea dovrebbe dimostrare costantemente pieno sostegno alla Georgia, come è avvenuto oggi in quest’Aula. Inoltre, l’Unione dovrebbe rafforzare sistematicamente la cooperazione e introdurre subito misure di facilitazione per il rilascio dei visti ai georgiani, soprattutto ora che si sono svolte elezioni pienamente democratiche.</p>
      <p sl="pl">La risoluzione adottata oggi è precisa espressione del tipo di sostegno da offrire a una Georgia sovrana. Sono lieto che per iniziativa dei membri del partito Legge e giustizia all’inizio di maggio si sia tenuto un dibattito nel Parlamento europeo, sfociato nella risoluzione di oggi, che rappresenta la posizione ufficiale dell’Europa riguardo alla questione della Georgia.</p>
    </intervention>
    <intervention id="4-224" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tra i cari aspetti che si potrebbero sottolineare rispetto alla presente risoluzione, devo evidenziare la profonda ipocrisia di coloro che confermano al momento il loro pieno appoggio alla sovranità e all’integrità territoriale di uno Stato, quando poi sono gli stesso che hanno istigato e sostenuto l’illegittima e illegale “operazione” da parte di USA-NATO-UE contro la Jugoslavia. Tale missione è stata un esempio di ingerenza, destabilizzazione, aggressione e occupazione militare culminata nella dichiarazione unilaterale d’indipendenza della provincia serba del Kosovo, nel totale dispregio del diritto internazionale.</p>
      <p sl="pt">Ancora una volta vediamo chiari segnali – che respingiamo – di ingerenza nonché del rafforzamento della presenza, tra cui quella militare, di USA-NATO-UE nella regione che assume sempre più importanza in termini geostrategici.</p>
      <p sl="pt">Basta osservare, per esempio, le conclusioni del recente Vertice NATO svoltosi a Bucarest, dove è stato assunto un impegno politico nei confronti dell’adesione della Georgia a questa alleanza militare offensiva. Basta osservare, per esempio, le richieste di un “maggiore coinvolgimento europeo” e di “rafforzare la presenza internazionale nella zona di conflitto inviando una missione di frontiera della Politica europea di sicurezza e di difesa (PESD)” (in altre parole, una missione dell’UE che riunisca 21 paesi membri della NATO e in cui la PESD – la politica europea di sicurezza e di difesa – funga da pilastro europeo della NATO). Basta osservare, per esempio, le iniziative volte a creare “ampi e dettagliati accordi di libero scambio” tra l’UE e la Georgia.</p>
    </intervention>
    <intervention id="4-225" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">ho votato a favore dell’adozione della risoluzione sulla Georgia. Il popolo della Georgia ha bisogno del nostro sostegno e della nostra solidarietà. La solidarietà non è così necessaria quando tutto funziona e tutti sono felici. E’ tuttavia assolutamente indispensabile in tempi di difficoltà e privazioni. Il popolo della Georgia versa attualmente in una situazione di privazioni. A queste persone non dobbiamo solo dimostrare il nostro sostegno, ma dobbiamo fare tutto ciò che è in nostro potere per proteggere loro e il paese da un conflitto con conseguenze potenzialmente tragiche.</p>
      <p sl="pl">Ci sono segnali molto forti che indicano che la Georgia e la Russia siano state di recente sull’orlo di un conflitto armato. E’ nostro dovere persuadere tutte le parti a optare per soluzioni politiche pacifiche. Sono convinto che anche i problemi più complessi si possano risolvere attraverso il negoziato, cercando un compromesso e facendosi guidare dai principi della buona volontà. Mi auguro anche che la comunità internazionale offra un sostegno attivo ed effettivo al processo di mediazione nonché alla ricerca di una soluzione giusta e permanente accettabile tra entrambi gli interlocutori.</p>
      <p sl="pl">Inoltre, la situazione in Georgia dimostra quale importanza rivesta la nostra politica di vicinato per la nostra politica nel complesso. Questo è particolarmente vero per quanto riguarda la dimensione orientale della politica di vicinato.</p>
    </intervention>
    <intervention id="4-226" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">La Georgia sta indubbiamente attraversando un periodo difficile. Da un lato, c’è un’avversione da parte dell’opposizione attiva nel paese rispetto a un dialogo aperto con il partito al potere. Dall’altro, ci sono le relazioni della Georgia con la Russia a causa del separatismo nella provincia georgiana dell’Abkhazia e della situazione nell’Ossezia meridionale, dove la sovranità della Georgia è minacciata. La Russia ha rafforzato unilateralmente la presenza alle frontiere dei suoi contingenti militari. Ritengo che l’UE debba cominciare a prendere misure volte a sostituire le cosiddette forze russe di mantenimento della pace con altre che lo siano effettivamente.</p>
      <p sl="et">A mio avviso, poiché i ministri degli Estero degli Stati membri dell’UE hanno sostenuto la sovranità della Georgia e la sua integrità territoriale con il confine riconosciuto a livello internazionale, l’UE deve, attraverso i propri rappresentanti, assumere il ruolo guida nella risoluzione del conflitto tra la Russia e Tbilisi in merito alle regioni separatiste della Georgia, proponendo a ognuna delle parti misure di creazione della fiducia e di sicurezza.</p>
    </intervention>
    <intervention id="4-227" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">il nostro messaggio è chiaro: denunciamo la pericolosa escalation del conflitto in questa regione e confermiamo il sostegno dell’UE alla Georgia.</p>
      <p sl="fr">I recenti sviluppi in Georgia, e più in particolare in Abkhazia, sono motivo di grande preoccupazione. Un deterioramento dei legami tra la Georgia e la Russia potrebbe innescare una spirale negativa per la regione del Caucaso.</p>
      <p sl="fr">Ho partecipato alla delegazione recatasi in Georgia per osservare le elezioni del 21 maggio 2008 e ho visto i profondi sforzi compiuti da Tbilisi nel processo di democratizzazione. Questo significativo processo, che ho osservato nel controllo di 14 collegi elettorali nell’area di Gori, non dovrebbe celare le difficoltà che permangono nella regione. C’è ancora molto da fare e l’UE dovrà svolgere il proprio ruolo, soprattutto osservando le elezioni, offrendo sostegno a lungo termine al processo di riforma.</p>
      <p sl="fr">L’UE deve imparare dall’esperienza dei Balcani: non può stare con le mani in mano quando sotto casa si consuma un conflitto. Nell’approvare questa risoluzione, invito le due parti in conflitto a desistere dal compiere qualsiasi altro atto che potrebbe provocare un acuirsi delle tensioni. E’ essenziale concentrare i nostri sforzi nel tentativo di ricostruire del dialogo e di convincere la Russia a ritirare le truppe dall’Abkhazia.</p>
    </intervention>
    <intervention id="4-228" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">I conservatori britannici respingono gran parte dei paragrafi 6 e 8 che si riferiscono alle missioni PESD. Siamo contro la PESD in linea di principio e non reputiamo l’UE l’organizzazione adatta a intraprendere missioni di sicurezza in regioni remote di potenziale conflitto. Inoltre, siano delusi che il Vertice della NATO di Bucarest non abbia esteso l’invito alla Georgia di unirsi al piano d’azione per l’adesione della NATO.</p>
    </intervention>
    <intervention id="4-230" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di astenerci per quanto riguarda il considerando E. La PESC e la politica comune di sicurezza e difesa richiederanno in futuro probabilmente maggiori risorse di bilancio, ma non vogliamo anticipare la prossima revisione intermedia del bilancio a lungo termine esprimendoci in questa fase su suoi singoli elementi.</p>
    </intervention>
    <intervention id="4-973" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione d’iniziativa del mio stimato collega polacco Jacek Saryusz-Wolski sulla politica estera e di sicurezza comune (PESC) e sulla politica europea di sicurezza e difesa (PESD), che hanno contribuito a rafforzare l’identità europea e il ruolo dell’Unione europea nel mondo. Concordo sul fatto che la PESC debba acquisire maggiore legittimità democratica consentendo al Parlamento di esercitare un reale controllo su questa politica parlando con una voce sola nonché sottolineando varie priorità: le cause dell’attuale insicurezza in Europa (terrorismo, crimine organizzato), sicurezza energetica, lotta contro il cambiamento climatico e sviluppo sostenibile, miglioramento della stabilità nelle regioni vicine, gestione delle crisi e prevenzione/risoluzione dei conflitti, non proliferazione delle armi di distruzione di massa, gestione dei flussi migratori e promozione dei diritti umani e delle libertà civili nel mondo. La prima delle priorità geografiche deve essere garantire la stabilità nei Balcani occidentali e rafforzare il dialogo con la Serbia e il Kosovo.</p>
      <p sl="fr">Sono a favore dell’idea che il Parlamento europeo debba presentare proposte specifiche sul finanziamento e sul controllo di bilancio del futuro servizio europeo per l’azione esterna (SEAE).</p>
    </intervention>
    <intervention id="4-231" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, desidero innanzi tutto congratularmi con l’onorevole Saryusz-Wolski per la sua relazione sulla politica estera e di sicurezza comune dell’Unione europea.</p>
      <p sl="pl">Concordo con il relatore che non sia abbastanza semplice parlare di una politica estera comune. Dobbiamo dimostrare che l’Unione europea è pronta ad adottare una posizione comune su questioni cruciali. Riguardo ad aspetti importanti quali l’aggressiva politica in materia di energia condotta dalla Russia, gli eventi in Kosovo e il caso del Tibet, l’Unione ha di recente dimostrato che la PESC resta un obiettivo distante. Fino a quando l’Unione europea consentirà di indebolire la propria credibilità sulla scena internazionale, come nei casi citati, e fino a quando gli Stati membri continueranno ad agire su base bilaterale, l’attuazione della PESC non sarà altro che un obiettivo.</p>
      <p sl="pl">Non si guadagna niente da un’ennesima disposizione sulla politica comune se non cominciamo a parlare con una voce sola su questioni di vitale interesse per l’Europa.</p>
    </intervention>
    <intervention id="4-232" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Voterò a favore della presente relazione. Mi sono espresso a favore dell’emendamento n. 7 dei Verdi che denuncia “l’offensiva di vendita di tecnologia nucleare nel mondo” del Presidente Sarkozy. Temo che questa tecnologia aggressiva dica molto ella politica estera francese. Circolano voci che il motivo per cui la Francia sia l’unico Stato membro a non aver instaurato relazione diplomatiche con la Corea del Nord non ha nulla a che vedere con i diritti umani, ma perché nel 2001 l’allora governo della Corea del Sud non ha promesso al settore nucleare francese una quota sproporzionata dei contratti nucleari associati con il progetto KEDO per la costruzione di due reattori ad acqua leggera nella Corea del Nord in cambio del congelamento del loro reattore a grafite di potenza moderata a Taechin in grado di produrre plutonio adatto agli armamenti. L’ossessione della Francia per il nucleare rende tutti noi meno sicuri.</p>
    </intervention>
    <intervention id="4-234" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Ho votato “no” perché non voglio il potenziamento della politica estera comune dell’UE e delle forze armate, con tutte le conseguenze che questo comporta.</p>
    </intervention>
    <intervention id="4-235" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="it">Sostengo appieno l’emendamento n. 7 del mio gruppo alla relazione dell’onorevole Saryusz-Wolski, che esprime preoccupazione per l’offensiva di vendita di tecnologia nucleare a livello mondiale condotta dal Presidente Sarkozy e che potrebbe sfociare in una maggiore proliferazione nucleare. I cittadini della Scozia nutrono un enorme interesse per le questioni nucleari, dato che le armi nucleari del Regno Unito hanno base sul loro territorio. La Scozia respinge i piani del governo di Londra volti a costruire una nuova generazione di armi nucleari e io appoggio incondizionatamente gli sforzi del governo scozzese affinché queste armi non facciano la loro comparsa.</p>
    </intervention>
    <intervention id="4-236" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione dell’onorevole Saryusz-Wolski sulla relazione annuale della PESC tenta di definire i valori comuni e le priorità concernenti il ruolo globale dell’Europa. Con il Trattato di Lisbona, l’UE acquisirebbe una voce più efficace e coerente negli affari internazionali e accolgo positivamente il fatto che la relazione affronti la questione del contributo del Trattato in tale ambito. Ho votato a favore del testo.</p>
    </intervention>
    <intervention id="4-237" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">I conservatori britannici non desiderano vedere la politica estera del Regno Unito sottomessa dall’UE. Respingiamo il Trattato di Lisbona, qualsiasi idea di un “ministro degli Esteri” dell’UE e un posto dell’UE in seno al consiglio di sicurezza dell’ONU nonché qualunque ruolo dell’UE nel settore della difesa. Abbiamo pertanto votato contro la presente relazione. Ovviamente accogliamo con favore le opportunità per 27 nazioni di parlare con una voce laddove questo sia del tutto coerente con gli interessi di politica estera del Regno Unito. Analogamente, sosteniamo un’azione umanitaria coordinata in modo più adeguato, nonché un approccio più incisivo nel trattare con regimi odiosi nel Zimbabwe, in Birmania e altrove.</p>
    </intervention>
    <intervention id="4-239" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="sv">Ci siamo astenuti dal voto su tutte le parti che si riferiscono alla NATO, poiché apparteniamo a un paese che non ha alleanze militari.</p>
      <p sl="sv">Per quanto attiene all’emendamento n4, riteniamo che sia di fatto non corretto dire che il Trattato non permette propositi militari. Anche ora le risorse dell’UE vengono impiegate per operazioni militari, ma non a favore di una forza di difesa comune dell’UE.</p>
    </intervention>
    <intervention id="4-240" speaker_id="23286" name="Graham BOOTH" is_mep="True" mode="written" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">In linea generale votiamo contro la normativa dell’UE e in effetti abbiamo votato contro la relazione nel suo complesso. Tuttavia, abbiamo constatato che c’erano alcuni emendamenti che potevamo accogliere. Ci siamo espressi a favore degli emendamenti nn. 10 e 12, in quanto respingono la militarizzazione dell’UE. Anche noi ci opponiamo alla militarizzazione dell’Unione. Gli emendamenti in questione non chiedevano alla Commissione di intervenire, né riconoscevano l’autorità della Commissione o dell’UE; erano semplici dichiarazioni che collimavano con le nostre idee in merito a questo tema in particolare. Pertanto, abbiamo potuto esprimerci a favore di questi due emendamenti senza compromettere la nostra posizione complessiva rispetto all’intera relazione e alla legislazione dell’UE in generale.</p>
    </intervention>
    <intervention id="4-241" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Se aveste un qualsiasi dubbio riguardo al reale significato, all’ambizione e all’obiettivo del cosiddetto Trattato “di Lisbona”, basterebbe leggere con attenzione le risoluzioni sulla “PESD” (politica europea di sicurezza e difesa) e la “PESC” (politica estera e di sicurezza comune), adottata dalla maggioranza di quest’Assemblea, affinché si dileguino tali dubbi.</p>
      <p sl="pt">Le forze che promuovono l’“integrazione europea” – ossia i maggiori gruppi finanziari ed economici, i socialdemocratici e la destra – tentano di affermare l’UE come blocco imperialista sotto il controllo delle sue principali potenze.</p>
      <p sl="pt">Oltre a confermare la politica d’ingerenza dell’UE (come visto nelle “missioni” in Afghanistan, Ciad/Repubblica centrafricana, Bosnia-Erzegovina, Kosovo e Guinea-Bissau) e la capacità operativa (“per intraprendere rapidamente e contestualmente due operazioni militari PESD”), la presente relazione è un’autentica guida alla militarizzazione e al militarismo. Solo a mo’ di esempio, la relazione evidenzia i seguenti obiettivi: ampliamento della “strategia europea in materia di sicurezza”; dimensione militare delle “missioni civili”, militarizzazione degli “aiuti allo sviluppo” e dello “sviluppo” quale strumento di ingerenza; rafforzamento dei mezzi di trasporto militari (aerei da trasporto militare A400M ed elicotteri); aumento della spesa destinata alla “difesa” e ad azioni militari, tra cui impiego del bilancio comunitario; capacità operativa di condurre azoni militari dell’UE e coordinamento di progetti e industria degli armamenti.</p>
      <p sl="pt">Queste sono, tra molte altre, le ragioni per cui non abbiamo votato a favore della relazione.</p>
    </intervention>
    <intervention id="4-242" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Ho votato contro la relazione perché non voglio che si rafforzi la politica estera comune dell’UE. Inoltre sono contro la militarizzazione dell’UE.</p>
    </intervention>
    <intervention id="4-243" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli eurodeputati laburisti britannici hanno votato a favore della presente relazione incentrata sull’attuazione della strategia europea in materia di sicurezza e sul proseguimento del ruolo delle missioni PESD. In particolare, gli europarlamentari laburisti accolgono con favore l’attenzione che il testo riserva a un più adeguato funzionamento delle missioni PESD.</p>
      <p sl="en">Gli eurodeputati laburisti hanno votato contro il contenuto del paragrafo 39 relativo al ruolo degli Eurocorps. Il Regno Unito non è coinvolto negli Eurocorps e questa forza non è mai stata impiegata, ma gli europarlamentari laburisti ritengono importante sottolineare che non esistono forze stabili sotto il comando permanente dell’UE, e riteniamo che tali strutture non siano necessarie.</p>
    </intervention>
    <intervention id="4-244" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Kuhne sulla relazione sull’attuazione della strategia europea in materia di sicurezza e la PESD. Concordo con il relatore che il Trattato di Lisbona rafforza le competenze dell’Unione attribuendo all’Alto rappresentante per la politica estera e di sicurezza comune un ruolo più importante.</p>
      <p sl="en">La natura internazionale delle questioni legate alla sicurezza che devono affrontare gli Stati membri, richiedono una maggiore cooperazione europea. Accolgo pertanto positivamente l’introduzione di una clausola di solidarietà tra gli Stati membri relativamente a tali aspetti. Ho votato a favore della relazione.</p>
    </intervention>
    <intervention id="4-245" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">I bisogni dell’Europa in termini di sicurezza sono cambiati. Al rischio di aggressione territoriale, sotteso al concetto classico di difesa, è subentrato in gran parte il pericolo derivante dai confini regionali in aree limitrofe al territorio dell’Unione. A ciò si aggiunge la minaccia del terrorismo e anche l’esplosione dei flussi migratori, la radicalizzazione di fondamentalismi ed estremismi di varia natura, l’incremento dei traffici illeciti e il rischio di proliferazione delle armi di distruzione di massa.</p>
      <p sl="it">Per l’Unione europea non si tratta solo di dotarsi dei mezzi per agire in modo autonomo nella gestione delle crisi internazionali, ma di pervenire a un vero sistema di difesa europea. L’Unione europea non deve però limitarsi, nell’ambito processo di ampliamento della propria capacità di intervento esterno, alla sola dimensione militare, ma deve impegnarsi a sviluppare, in parallelo, strumenti civili di gestione delle crisi con azioni di polizia, amministratori civili, operatori giudiziari, protezione civile, ecc.</p>
      <p sl="it">Occorre quindi rafforzare la politica di sicurezza comune per dare all’Unione un ruolo chiave nello scenario geopolitico internazionale, un ruolo distinto ma non distante da quello svolto dalla NATO. È con questo augurio che oggi esprimo il mio voto favorevole alla relazione dell’on. Saryusz-Wolski.</p>
    </intervention>
    <intervention id="4-246" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">L’ambizione dell’Unione europea in termini di difesa e di sicurezza è chiaramente inferiore alla sua capacità, e questo non imputabile solo al tradizionale problema relativo al coordinamento e alla cooperazione su priorità esterne. C’è anche un aspetto centrale che deve essere affrontato. Sappiamo che la dimensione esterna e la creazione di capacità operative mancano di personale, disponibilità e di cooperazione. Tuttavia, richiedono anche una percezione pubblica della necessità e dell’utilità di tale cooperazione. Dobbiamo costruire questa strategia basata sulla cooperazione – investendo in particolare nell’interoperabilità e creando capacità operative sul terreno – ma è soprattutto il sostegno pubblico che spesso manca a questa dimensione delle nostre politiche. Riconoscere la necessità, nonché l’importanza e l’efficacia della dimensione di sicurezza e difesa dipende, in gran parte, dal sostegno pubblico da generare, e tale sostegno dipende a propria volta in larga misura dai nostri sforzi.</p>
      <p sl="pt">Infine, desidero sottolineare l’importanza di ricordare che l’Alleanza atlantica è un pilastro fondamentale della sicurezza e della difesa europee che non deve e non può essere trascurato in alcuna circostanza.</p>
    </intervention>
    <intervention id="4-248" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Le due relazioni poste ai voti oggi – una sulla politica estera comune e l’altra sulla politica di sicurezza e di difesa – hanno un elemento in comune: privano gli Stati membri delle rispettive politiche estere e di difesa a vantaggio dei funzionari di Bruxelles.</p>
      <p sl="fr">La diplomazia sarà nelle mani di un Alto rappresentante, un autentico ministro degli Esteri. Inoltre, siccome è condivisa, esisterà una difesa unica, sotto l’egida questa volta degli Stati Uniti, attraverso la NATO e l’ONU, come indicato chiaramente nella Costituzione europea bis , il Trattato di Lisbona. Le nostre risorse militari sono ridotte alla loro espressione più semplice perché l’essenziale dei bilanci oggi è speso dalla Francia e dal Regno Unito e soggetto al Patto di stabilità. I seggi permanenti di questi due paesi in seno al Consiglio di sicurezza dell’ONU si fonderanno senza dubbio in uno solo e passeranno a un plenipotenziario europeo … In breve, nessuno degli Stati membri disporrà delle risorse politiche e militari atte a garantire la propria indipendenza e libertà. E’ anche vero che nella maggior parte dei casi le hanno già trasferite agli eurocrati. Ci opponiamo nel modo più assoluto a questo sviluppo disastroso.</p>
    </intervention>
    <intervention id="4-250" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, ho sostenuto la risoluzione sul Vertice UE-Stati Uniti, perché, oltre a questioni relative al partenariato bilaterale e alle sfide globali, affronta il problema dei visti, un tema di grande rilievo per i cittadini polacchi.</p>
      <p sl="pl">I cittadini polacchi che desiderano recarsi negli Stati Uniti come turisti devono ancora sottostare alla costosa e complessa procedura per il rilascio del visto.</p>
      <p sl="pl">Circa il 25 per cento delle domande di visto presentate dai polacchi viene respinto. la principale, e talvolta l’unica, ragione per il rifiuto è il sospetto dei funzionari consolari che il richiedente possa avere intenzione di lavorare illegalmente. In realtà, la maggior parte dei polacchi si reca negli Stati Uniti per far visita ai parenti. Circa tre quarti dei dieci milioni di polacchi residenti negli Stati Uniti sono originari della Piccola Polonia, una regione del mio paese, il che spiega le lunghe code di fronte al consolato americano di Cracovia.</p>
      <p sl="pl">Ritengo che l’esistenza di una simile procedura nei confronti degli Stati membri dell’Unione europea esiga che l’Unione adotti una posizione forte nell’ambito del dialogo con gli Stati Uniti.</p>
    </intervention>
    <intervention id="4-251" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Desidero sollevare la questione nell’ambito del presente dibattito relativa ai piani statunitensi di difesa missilistica, in particolare rispetto alla Repubblica ceca. I due terzi della popolazione ceca si oppongono alla costruzione di impianto radar nei pressi di Praga quale parte di questi piani.</p>
      <p sl="en">Due attivisti cechi a favore della pace stanno conducendo uno sciopero della fame da tre settimane per protestare contro l’ostinato sostegno del governo ceco nei confronti di questi piani, nonostante emergano scarsi elementi a indicare che non faranno altro se non peggiorare anziché migliorare la sicurezza dell’Europa. Accolgo pertanto con favore che a queste due persone si siano unite personalità politiche chiave che digiunano a turni di 24 ore.</p>
      <p sl="en">Concordo con loro che l’UE deve pervenire a una posizione comune sull’installazione in Europa di queste tecnologie da guerre stellari. Ci occorre un urgente dibattito in quest’Aula con il Consiglio. Mi auguro che il Presidente lo solleciti il prossimo mese.</p>
    </intervention>
    <intervention id="4-252" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Il partito Junilistan sostiene incondizionatamente simpatizza quelle parti della risoluzione che affrontato il trattamento dei prigionieri americani e del loro trasporto attraverso paesi europei. Gli Stati Uniti devono portare i detenuti dinanzi a un giudice oppure rilasciarsi, in conformità del diritto internazionale. Le condizioni che predominano a Guantánamo e in altre carceri sono inaccettabili.</p>
      <p sl="sv">Purtroppo, la relazione affronta troppi aspetti che trascendono questo problema, questioni per le quali altri organismi internazionali, in particolare le Nazioni Unite, sono competenti. Non riteniamo che il Parlamento europeo debba svolgere un ruolo per quanto attiene alla situazione politica in paesi che non sono nelle immediate vicinanze dell’UE, quali l’Iran, il Kosovo o l’Iraq. Il Parlamento europeo non deve neppure cercare di estendere la politica estera europea chiedendo ad altri paesi di sviluppare la cooperazione e strategie comuni in fatto di terrorismo e di armi di distruzione di massa. Si tratta di questioni altamente sensibili, affrontate al meglio dalla prospettiva degli Stai membri stessi e in cooperazione con le legittime organizzazioni internazionali competenti per questi ambiti. Lo Junilistan critica anche fortemente quella parte della risoluzione che tenta di attribuire ampie percentuali dei bilanci dell’UE e degli Stati Uniti alla sponsorizzazione della ricerca agricola.</p>
    </intervention>
    <intervention id="4-254" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli eurodeputati laburisti sono lieti di aver votato a favore della presente risoluzione prima del vertice UE-USA in programma il 10 giugno. Ci auguriamo che la risoluzione contribuisca a renderlo proficuo. In particolare, gli europarlamentari laburisti accolgono con favore la richiesta rivolta a UE e USA di lavorare a stretto contatto su un’ampia serie di sfide nel campo della politica comune; anche la richiesta a UE e USA di collocare gli Obiettivi di sviluppo del Millennio al centro della politica di sviluppo internazionale gode del pieno sostegno degli eurodeputati laburisti.</p>
      <p sl="en">Gli europarlamentari laburisti del Regno Unito si sono astenuti dal voto sull’emendamento n. 8, in quanto riteniamo che questo testo non offra un approccio equilibrato alla questione. Riteniamo che le discussioni debbano anche concentrarsi sugli obblighi della Russia e contemplare più ampi sforzi internazionali volti al disarmo, come espressamente raccomandato nel riuscito emendamento del gruppo Socialista alla relazione sulla politica europea di sicurezza e difesa, votata oggi.</p>
    </intervention>
    <intervention id="4-255" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Le prossime elezioni presidenziali negli Stati Uniti sono un’occasione per abbandonare il tipo di politica estera adottata sotto l’amministrazione Bush. Tale cambiamento dovrebbe coinvolgere l’Europa e l’UE dovrebbe impegnarsi per rafforzare il partenariato UE-USA, soprattutto nell’affrontare sfide globali quali il cambiamento climatico e la povertà. Sostengo la proposta di risoluzione dell’onorevole Wiersma.</p>
    </intervention>
    <intervention id="4-256" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">Noi, deputati al Parlamento europeo del partito comunista di Grecia (KKE) votiamo contro la risoluzione comune per le seguenti ragioni:</p>
      <p sl="it">• chiede di rafforzare la cooperazione imperialista tra gli Stati Uniti e l’UE potenziando la NATO al fine di manipolare popoli e Stati;</p>
      <p sl="it">• conferma l’alleanza strategica antipopolare UE-USA contro il “terrorismo”. Tuttavia, molti appelli ipocriti sono formulati rispetto ai diritti umani, l’alleanza non è nulla di più che un pretesto per sferrare congiuntamente una guerra inarrestabile contro la popolazione;</p>
      <p sl="it">• usa la scusa degli effetti del cambiamento climatico su paesi e popolazioni onde spianare la strada ai nuovi interventi imperialisti in coalizione con gli Stati Uniti;</p>
      <p sl="it">• attraverso la sua politica volta a trattare tutte le parti alla pari, la risoluzione sostiene in realtà le forze d’occupazione israeliane e i loro reati a spese del popolo palestinese. Accetta l’occupazione continua dell’Iraq e dell’Afghanistan e suggerisce pratiche misure di cooperazione tra gli Stati Uniti e l’UE nel protettorato Euro-NATO del Kosovo.</p>
      <p sl="it">La risoluzione costituisce un’ulteriore prova dell’irreversibile accordo strategico tra l’UE e gli Stati Uniti a spese dei cittadini. Il documento sfoggia potere politico per dimostrare che si suppone che l’UE sia un’antagonista degli Stati Uniti, che si sente inferiore.</p>
    </intervention>
    <intervention id="4-257" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Uno dei fatti più sorprendenti della politica europea è il modo in cui le relazioni tra Europa e Stati Uniti sono trattate, in particolare se confrontate con le formule usate per presentare le nostre relazioni con altri partner diversi in termini politici e culturali.</p>
      <p sl="pt">E’ chiaro che sussistono divergenze di opinione, disaccordi, concorrenza e interessi, soprattutto legittimi interessi economici, che ci pongono in posti e posizioni distinti. Tuttavia, è essenziale che manteniamo il controllo sulle tensioni e le divergenze tra partner nello stesso progetto. E’ importante riconoscere questo onde riuscire a intervenire e a reagire rispetto a quello che dobbiamo affrontare. A tale proposito, eliminare in modo adeguato gli ostacoli al commercio inutili e ingiustificati tra partner quali l’Europa e gli USA è uno dei primi passi da compiere. Analogamente, se davvero vogliamo rispondere alla minaccia di aumento della povertà, un risultato inutile della crescita della domanda globale, è importante cooperare tra noi e in particolare con il resto del mondo al fine di garantire che i paesi che incontrano le maggiori difficoltà possono raggiungere l’apertura commerciale necessaria a costruire la loro ricchezza. Una solida alleanza tra società libere che stimoli la crescita può essere la base per un mondo più prospero.</p>
    </intervention>
    <intervention id="4-258" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">I conservatori britannici sono forti sostenitori della relazione transatlantica; tuttavia non concordiamo sul fatto di ridefinirla come relazione tra l’UE e gli USA, soprattutto nelle questioni legate alla difesa, e pertanto respingiamo gran parte del paragrafo 16.</p>
    </intervention>
    <intervention id="4-233" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Rivelando chiaramente le sue contraddizioni intra-imperialiste, questa risoluzione riafferma la cooperazione tra l’UE e gli USA e l’obiettivo di rafforzarne il partenariato – soprattutto alla luce delle prossime elezioni presidenziali statunitensi – nel condividere la “responsabilità” nel mondo.</p>
      <p sl="pt">La risoluzione conferma l’UE quale pilastro europeo della NATO, come indicato nella strategia europea in materia di sicurezza ed esorta l’UE gli USA a “una più stretta cooperazione in un ampio ventaglio di settori di interesse comune, in particolare in Medio Oriente, Iran, Iraq, Kosovo e nei Balcani occidentali, in Afghanistan e in Africa”.</p>
      <p sl="pt">Prima che la NATO festeggi il 60esimo anniversario, la risoluzione chiede il lancio di “un partenariato EU-NATO ridefinito e più forte” e mira all’adeguamento della strategia europea in materia di sicurezza al nuovo concetto strategico di NATO in discussione. In linea con il militarismo del Trattato “di Lisbona”, attende con interesse “una rivalutazione della dimensione della sicurezza nelle relazioni UE-Stati Uniti alla luce del risultato della revisione strategica della NATO, l’aggiornamento della strategia europea di sicurezza e l’insediamento di una nuova Amministrazione degli Stati Uniti”.</p>
      <p sl="pt">In altre parole, definisce e conferma l’UE quale blocco politico-economico-militare che auspica di condividere il controllo del mondo (tentando di riequilibrare le proprie relazioni) con gli Stati Uniti. Il mondo e le persone di cui ci si occupa …</p>
    </intervention>
    <intervention id="4-971" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della risoluzione comune presentata da cinque gruppi politici sull’Unione per il Mediterraneo. La regione mediterranea e il Medio Oriente sono di importanza strategica per l’Unione ed è essenziale attuare una politica per il Mediterraneo basata sulla solidarietà, il dialogo, la cooperazione il commercio al fine affrontare le sfide comuni e conseguire l’obiettivo dichiarato, ossia la creazione di uno spazio di pace, stabilità e prosperità condivisa. Accolgo con favore l’iniziativa del Presidente della Repubblica francese, Nicolas Sarkozy, al quale questa Unione per il Mediterraneo è grande debitrice, e gli auguro ogni successo con il vertice inaugurale, in programma per il 13 luglio a Parigi. Sostengo la proposta politica di attribuire a questa futura Unione una dimensione parlamentare sulla base dell’Assemblea parlamentare euromediterranea. Accolgo positivamente gli esempi delle iniziative proposte quali le autostrade del mare, l’interconnessione dell’autostrada del Maghreb arabo (AMA), il disinquinamento del Mediterraneo, la protezione civile, il Piano solare mediterraneo, un generatore di elettricità a energia solare termica nel deserto dell’Africa settentrionale, la dissalazione dell’acqua marina per facilitare l’accesso all’acqua potabile, e così via.</p>
    </intervention>
    <intervention id="4-970" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Accolgo con favore l’adozione della risoluzione comune sul “Processo di Barcellona: Unione per il Mediterraneo”.</p>
      <p sl="fr">La risoluzione sottolinea giustamente l’interesse strategico della regione mediterranea e del Medio Oriente per l’Unione europea. La nostra politica nei confronti di questi paesi si deve basare sui principi di solidarietà, di dialogo e di cooperazione.</p>
      <p sl="fr">Il processo di Barcellona merita oggi di essere rilanciato al fine di ottimizzarne l’efficacia. A tale scopo, l’iniziativa della Commissione è un passo nella giusta direzione e ha il pregio di concentrarsi su progetti regionali specifici, la cui realizzazione consentirà di fornire una risposta effettiva ai bisogni dei cittadini della regione.</p>
      <p sl="fr">La proposta della Commissione raccomanda anche l’istituzione di una copresidenza del processo di Barcellona, un Comitato permanente comune e un segretariato, che contribuiranno a migliorare la cooperazione e il dialogo tra i vari partner .</p>
      <p sl="fr">Inoltre, afferma che i principali obiettivi di questa politica devono continuare a essere la promozione dello Stato di diritto, la democrazia, il rispetto dei diritti umani e il pluralismo politico.</p>
    </intervention>
    <intervention id="4-261" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevoli colleghi, l’Unione europea non smette di rinnegare l’iper-Presidente Sarkozy: rifiuta le proposte relative alla tassazione dei carburanti, formula raccomandazioni contro le derive di bilancio e, ora, trasforma la proposta Unione per il Mediterraneo in un rilancio del processo di Barcellona, un fallimento da oltre 10 anni.</p>
      <p sl="fr">E’ la morte del progetto relativo alla cooperazione tra i paesi confinanti con il mare nostrum , guidato dalla Francia. D’ora in poi l’Unione sarà coinvolta ed è la Commissione di Bruxelles che sarà ai comandi. Questo è quanto ha deciso il vero capo: la Germania di Angela Merkel.</p>
      <p sl="fr">Questa faccenda è il quadro perfetto di due realtà: l’agitazione e la pubblicità mediatica del Presidente Sarkozy servono solo a mascherare la sua impotenza; gli interessi della Francia sono nelle mani dei funzionari di Bruxelles e dipendono da quelli dell’Unione europea.</p>
      <p sl="fr">Ci auguriamo di cuore che l’Irlanda, una nazione che ha a cuore la libertà e ha pagato un caro prezzo per conquistarla nel corso della sua storia, sarà il paese che ci libera da questa costruzione eurocratica sempre più illegittima e sempre più tirannica.</p>
    </intervention>
    <intervention id="4-262" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Se ci si limiterà a leggere la risoluzione adottata oggi, si tenderà a credere che le intenzioni dell’UE nei confronti dell’“Unione per il Mediterraneo” sono le più sincere e benevoli. Il suo attento linguaggio rivela solo alcuni indizi di ingerenza e di obiettivi onnipresenti di creazione di “una zona euromediterranea di libero scambio” e di “libero scambio”, accompagnati, ovviamente, da palliativi “sociali” e “ambientali” e da retorica.</p>
      <p sl="pt">La Commissione europea spiega tuttavia che “la regione mediterranea riveste un’importanza strategica fondamentale per l’Unione europea sul piano politico ed economico”. Parla dei “notevoli passi avanti verso la creazione di una zona euromediterranea di libero scambio entro il 2010”, puntando sulla necessità dei partner mediterranei dell’UE “di approfondire e accelerare le riforme”. La Commissione presenta una serie di priorità quali i trasporti (evidenziando la possibilità di istituire un regime di concessioni che potrebbe interessare il settore privato e accompagnato da misure governative di liberalizzazione degli scambi e di rimozione dei diversi ostacoli non tariffari) e rafforzamento dell’integrazione dei mercati dell’energia.</p>
      <p sl="pt">L’UE vuole controllare sul piano economico, politico e militare l’intera regione mediterranea e cerca di dominarne i mercati e di sfruttarne le sue immense risorse.</p>
      <p sl="pt">Questo è il capitalismo, pazzi!</p>
    </intervention>
    <intervention id="4-263" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Il titolo stesso della risoluzione sottolinea il fallimento del presidente Sarkozy. Non pago di essere il Presidente della Repubblica francese, pretendeva diventare il creatore, e poi il presidente, di un’Unione euromediterranea, aperta solo ai paesi che confinano con il Mediterraneo.</p>
      <p sl="fr">Ancora prima che la sua Presidenza europea inizi, il suo castello di carte sta crollando. La Germania ha imposto le sue posizioni: tutti gli Stati membri dell’UE parteciperanno a questo progetto, destinato a essere un semplice ampliamento del processo di Barcellona, gestito dagli eurocrati di Bruxelles.</p>
      <p sl="fr">La sconfitta illustra lo svilimento del nostro paese nelle Istituzioni europee. L’Europa di Bruxelles, lungi dal rafforzare la Francia, come pretendono l’UMP e il PS, la indebolisce in tutti i settori: nel settore economico, con la distruzione delle nostre piccole imprese agricole, il collasso e la delocalizzazione delle nostre industrie; nel settore militare, con lo smantellamento del nostro esercito, chiamato a essere integrato in un Eurocorps; nel settore demografico, con l’immigrazione che minaccia la nostra identità nazionale.</p>
      <p sl="fr">Solo una nuova Europa, un’Europa di Stati nazione, fondata sulla sovranità delle nazioni e sui valori alla base della nostra civiltà europea e cristiana, permetterà alla Francia di diventare ancora una volta una potenza di primo piano e di attuare nel Mediterraneo una grande politica di cooperazione volta, inter alia , a garantire che le popolazioni di immigrati tornino ai loro paesi di origine.</p>
    </intervention>
    <intervention id="4-264" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Da qualche tempo a questa parte l’Unione europea è impegnata nello sviluppo di relazioni speciali di cooperazione con i paesi delle sponde africane e asiatiche del Mar Mediterraneo. Tale cooperazione solleva costantemente la questione se appoggiamo la dittatura della Siria o se approviamo il modo in cui Israele ritarda la creazione di uno Stato palestinese riconosciuto internazionalmente e a pari condizioni. L’idea del Presidente francese Sarkozy di creare un’unione speciale tra l’UE e tutti i paesi del Mediterraneo richiede in particolare l’appoggio dell’opinione pubblica degli Stati membri dell’UE che confinano con il Mar Mediterraneo. L’istituzione di tale unione potrebbe contribuire alla definizione da parte dell’UE di ambiti di influenza nella regione con partner in condizioni di disuguaglianza, sulla scia dell’esempio dei tradizionali accordi tra gli USA e parti dell’America latina. Potrebbe altresì servire a legittimare le dittature in Tunisia, Libia e Siria e, in misura minore, in Algeria e Egitto. Renderebbe più facile rispedire i profughi in tali Stati. Ci offrirebbe anche la possibilità di ampliare i contratti con Israele ora, anziché attendere fino a riconoscimento avvenuto di uno Stato palestinese vicino. E’ solo a causa di questi problemi alla base che non voto a favore di questa risoluzione ora.</p>
    </intervention>
    <intervention id="4-265" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">Gli europarlamentari del partito comunista di Grecia (KKE) hanno votato contro la risoluzione comune. L’Unione per il Mediterraneo non stabilisce, in ultima analisi, relazioni a condizioni di parità e vantaggiose per entrambe le parti con gli Stati della regione. Anzi, sostiene i programmi imperialisti dell’UE nei confronti dell’intera regione del Mediterraneo e del Medio Oriente. Obiettivo di questa Unione è liberalizzare i mercati al fine di renderli più facilmente accessibili ai monopoli europei, che miglioreranno la propria posizione nella lotta monopolistica per il controllo dei mercati. Le risorse energetiche e che producono ricchezza verranno saccheggiate. L’Unione per il Mediterraneo sarà oggetto di minacce sempre più intense, ricatto, e pressione politica o persino militare esercitata sugli Stati e sul popolo. La risoluzione è anche rivelatrice. L’obiettivo primario della politica relativa all’Unione per il Mediterraneo è, a quanto si dice, esportare la democrazia e i diritti umani dall’UE ai paesi mediterranei. Questo è il pretesto cui ricorre l’UE per giustificare i suoi interventi imperialisti ovunque. In realtà, quello che viene promosso è il piano imperialista USA-NATO-UE per il “Nuovo Medio Oriente”. Per questo motivo non c’è alcun riferimento all’occupazione israeliana dei territori palestinesi o al genocidio del popolo palestinese.</p>
      <p sl="it">I cittadini non dovrebbero illudersi riguardo alla natura e agli scopi dell’Unione per il Mediterraneo; dovrebbero lottare contro di essa.</p>
    </intervention>
    <intervention id="4-267" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, la percentuale di giovani agricoltori nell’Unione europea continua a precipitare. Attualmente, solo il 7 per cento degli agricoltori ha un’età inferiore ai 35 anni. In molti casi, i giovani abbandonano l’agricoltura a causa dell’elevato costo degli investimenti, il che significa che è impossibile per loro competere sul mercato.</p>
      <p sl="pl">Dobbiamo pertanto aiutare i giovani agricoltori offrendo loro finanziamenti dell’Unione a tale scopo, consentire di ottenere prestiti a tasso contenuto che permettano loro di attuare i piani senza correre il rischio di indebitarsi pesantemente. Inoltre, dobbiamo fare attenzione affinché i criteri di accesso ai finanziamenti dell’Unione non siano troppo restrittivi e a non escludere le piccole imprese incentrate su prodotti specializzati anziché su produzioni su larga scala. La maggioranza delle aziende nella Polonia meridionale e nei Voivodati Piccola Polonia e Swietokrzyskie rispondono a questa descrizione.</p>
      <p sl="pl">La relazione dell’onorevole Veraldi affronta tutti questi aspetti e pertanto ho votato a suo favore.</p>
    </intervention>
    <intervention id="4-969" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Alla luce della difficoltà di trovare nuove generazioni di agricoltori europei, il Parlamento europeo ha deciso di esplorare modi di promuovere l’inserimento di giovani agricoltori, che dovrebbe orientare la verifica dello stato di salute della PAC. Quale relatrice ombra del gruppo PSE, ho presentato le seguenti proposte:</p>
      <p sl="fr">è una priorità rispondere alle sfide alimentare, energetica, ambientale e territoriale,</p>
      <p sl="fr">i nuovi agricoltori devono beneficiare di misure di sostegno, soprattutto coloro che non ereditano un’azienda e coloro che si trovano in aree con svantaggi naturali permanenti: aiuti all’installazione più elevati, sovvenzioni per prestiti agricoli e misure di accompagnamento a seguito dell’installazione,</p>
      <p sl="fr">le misure di sostegno devono essere obbligatorie a titolo del secondo pilastro della PAC e l’aspetto dell’accesso alla proprietà agricola deve essere oggetto di analisi,</p>
      <p sl="fr">le condizioni di vita nelle zone rurali devono essere migliorate: pari accesso ai servizi pubblici, alle strutture pubbliche, e così via,</p>
      <p sl="fr">dobbiamo sviluppare l’accesso alla formazione professionale (sostituzione durante la formazione e accesso alla ricerca agricola),</p>
      <p sl="fr">dobbiamo promuovere la professione dell’agricoltore e le norme rispettare dagli agricoltori a livello europeo.</p>
    </intervention>
    <intervention id="4-268" speaker_id="28127" name="Lena EK" is_mep="True" mode="written" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">L’UE non deve preoccuparsi di tutto. Il principio di un’UE più leggera ma più dinamica implica che l’UE si occupi esclusivamente di questioni per le quali le è attribuita un’autorità nel Trattato costitutivo e, dove sorgono problemi di competenza, applichi i principi di proporzionalità, efficacia e rilevanza.</p>
      <p sl="sv">Ho deciso di astenermi dal voto finale sulla relazione sul futuro dei giovani agricoltori nel quadro dell’attuale riforma della PAC. la relazione contiene molte proposte che migliorano la situazione di giovani operatori di recente inserimento nonché proposte che possono contribuire ad aumentare la produzione di derrate alimentari. Ma al tempo stesso, il testo copre solo questioni che sono assolutamente di rilievo nazionale e che dovrebbero essere decise a livello nazionale.</p>
    </intervention>
    <intervention id="4-269" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Molte delle proposte contenute nella relazione, riguardo alla quale ho suggerito qualche emendamento, sono nella giusta direzione, soprattutto quelle che si riferiscono alle continue difficoltà che devono affrontare i giovani agricoltori, quali gli elevati costi di installazione, elevati oneri debitori, eccessiva scarsità di aziende disponibili. Abbiamo elaborato varie proposte su cui vorremmo richiamare l’attenzione della Commissione europea per il futuro, e nello specifico.</p>
      <p sl="pt">la necessità di prendere le misure necessarie per appoggiare, accompagnare e consigliare i giovani agricoltori nel quadro del premio di primo insediamento, con l’obiettivo di aumentare i casi di successo e, in parallelo, ridurre o eliminare i casi di abbandono o anche di fallimento;</p>
      <p sl="pt">creazione di una “banca delle terre” da costituirsi sulla base dei terreni liberatisi a seguito dei prepensionamenti;</p>
      <p sl="pt">la necessità di introdurre aiuti per l’acquisto in comune di macchinari e attrezzature ad alto costo e scarso utilizzo individuale.</p>
      <p sl="pt">Reputiamo tuttavia inadeguate quelle misure adottate per affrontare gli attuali problemi che fanno sì che il Portogallo e gli Stati membri dell’UE registrino la percentuale più bassa di giovani agricoltori (meno del 4 per cento). E’ essenziale che, nell’ambito dell’attuale revisione della politica agricola comune, venga debitamente valutata l’attività produttiva, con prezzi equi per la produzione.</p>
    </intervention>
    <intervention id="4-270" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Negli ultimi decenni, le zone rurali dell’Europa sono state progressivamente abbandonate, una tendenza accompagnata da un graduale invecchiamento della popolazione.</p>
      <p sl="pt">Quest’invecchiamento della popolazione agricola è preoccupante per il futuro dell’agricoltura europea. Per tale motivo ritengo che la relazione Veraldi sia molto importante, poiché considera diversi aspetti legati alle aspettative e alle opportunità dei giovani agricoltori, che possono avere un ruolo fondamentale nello sviluppo sostenibile delle aree rurali dell’Europa.</p>
      <p sl="pt">Ritengo che i giovani agricoltori siano particolarmente importanti per lo sviluppo di un settore agricolo dinamico verso il raggiungimento degli obiettivi della strategia di Lisbona. Nell’ambito della nuova politica agricola comune, il cambiamento generazionale deve, dunque, essere ritenuto una priorità.</p>
    </intervention>
    <intervention id="4-271" speaker_id="39763" name="Urszula GACEK" is_mep="True" mode="written" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="pl">Dovremmo accogliere con favore il fatto che quest’Aula abbia adottato, con un’ampia maggioranza, la relazione sul futuro dei giovani agricoltori nel quadro dell’attuale riforma della politica agricola comune.</p>
      <p sl="pl">Le dichiarazioni sulla necessità di aumentare l’aiuto a favore dei giovani agricoltori sono particolarmente significative. Una di queste riguarda la possibilità, per questa categoria di agricoltori, di accedere più facilmente a prestiti agevolati.</p>
      <p sl="pl">Sono essenziali altri aiuti pratici per la creazione di opportunità concrete per quei giovani agricoltori che desiderano continuare la tradizione familiare nel Voivodato della Piccola Polonia, ricavandone un reddito dignitoso.</p>
      <p sl="pl">Se gli aiuti promessi ha l’effetto sperato, la situazione attuale, nella quale i villaggi della Piccola Polonia sono abitati solo da anziani che si prendono cura dei nipoti i cui genitori hanno ritenuto che la loro unica possibilità fosse cercare lavoro all’estero, potrebbe divenire meno comune. Questa relazione ha, dunque, una dimensione sociale nonché una economica.</p>
      <p sl="pl">I giovani agricoltori desiderano mantenere le tradizioni, ma comprendono altresì che, se non attingeranno alle esperienze e alla tecnologia, non potranno trasformare le proprie aziende, a carattere familiare, in imprese moderne, competitive e redditizie. Il sostegno per lo sviluppo di metodi e strumenti moderni per la produzione agricola è quindi un aspetto particolarmente importante della risoluzione adottata quest’oggi.</p>
    </intervention>
    <intervention id="4-272" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Come sempre, noi nel Junilistan notiamo che, in questo caso, è una fortuna che il Parlamento europeo non abbia poteri di codecisione sulla politica agricola dell’UE perché, se li avesse, l’Unione sarebbe chiusa in una gabbia di protezionismo e di sovvenzioni pesanti per vari gruppi del settore agricolo.</p>
      <p sl="sv">Questa relazione d’iniziativa contiene una serie di proposte assurde, quali l’ennesimo Anno europeo, questa volta per “il dialogo tra città e campagna”. Se ogni Anno europeo proposto dal Parlamento europeo si traducesse in realtà, tutti gli anni, a partire da ora fino alla fine del secolo, sarebbero probabilmente prenotati in anticipo.</p>
      <p sl="sv">L’affermazione, nel paragrafo 35, che le misure per lo sviluppo rurale dovrebbero rivolgersi direttamente agli agricoltori rafforza l’impressione dello Junilistan che la vecchia, sovraccarica “politica agricola comune” abbia semplicemente cambiato il proprio nome in “sviluppo rurale” all’interno del bilancio dell’UE.</p>
      <p sl="sv">Con disagio prendiamo atto che il Parlamento europeo, ora, domanda, nel contesto dell’OMC, che considerazioni di carattere non commerciale siano considerate come criteri di importazione. Riteniamo che questo non sia nient’altro che un atto preliminare all’introduzione di barriere al commercio e di protezionismo contro il resto del mondo.</p>
      <p sl="sv">Per questo ho deciso di votare contro la relazione.</p>
    </intervention>
    <intervention id="4-273" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Veraldi sul futuro dei giovani agricoltori mette in evidenza una serie di questioni importanti per tutte le aree rurali dell’UE. La relazione riconosce altresì che i metodi agricoli caratteristici di specifiche aree geografiche e tradizioni culturali in Europa dovrebbero essere preservati, migliorati e incentivati. Appoggio pienamente questi sentimenti e ritengo che possano essere applicati all’intera attività dell’UE.</p>
    </intervention>
    <intervention id="4-274" speaker_id="33987" name="Monica Maria IACOB-RIDZI" is_mep="True" mode="written" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Ho votato a favore della relazione, dal momento che ritengo che le misure ivi delineate siano complementari ai programmi nazionali in questo campo. Il Programma nazionale per lo sviluppo rurale della Romania contiene un provvedimento che offre contributi dai fondi di sviluppo rurale dell’Unione europea, fino a un massimo di 40 000 euro per persona. Occorre però soddisfare condizioni difficili e, di conseguenza, abbiamo ancora un piccolo numero di domande al riguardo.</p>
      <p sl="ro">La relazione che stiamo adottando oggi delinea una serie di misure importanti, sia in termini di sostegno finanziario ai giovani agricoltori che in termini di certi aspetti giuridici fondamentali, quali l’agevolazione della successione delle proprietà agricole o l’accesso agevolato ai crediti bancari. Anche la componente di istruzione e formazione professionale, offerta ai giovani nelle aree rurali, è importante. Ritengo dunque che la normativa futura dovrebbe rispondere all’enorme sproporzione tra la popolazione di età inferiore ai 35 anni, attiva nel settore agricolo (solo l’8,5 per cento del numero totale di agricoltori in Europa) e le altre fasce di età di questo settore.</p>
      <p sl="ro">Queste misure contribuiranno senza dubbio al successo dei programmi nazionali, in quanto elementi principali del sostegno ai giovani coltivatori, come previsto dal PNDR della Romania.</p>
    </intervention>
    <intervention id="4-275" speaker_id="1929" name="Christa KLASS" is_mep="True" mode="written" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Quali domande si pongono, oggi, i giovani nel momento in cui si trovano a decidere quale carriera intraprendere? Si interrogano sulla natura della professione, sulle prospettive che questa può offrire in futuro, o su come guadagnare rapidamente denaro? La risposta a tutte queste domande è spesso negativa, quando l’agricoltura è una delle opzioni. Solo il 7 per cento degli agricoltori ha meno di 35 anni, con il risultato che questa professione versa in un allarmante stato di declino. Sono molti i giovani che amerebbero l’agricoltura: lavorare all’aria aperta e a contatto con la natura, circondati da piante e animali. E’ un dato di fatto. Cosa, dunque, frena i giovani? E’ forse la mancanza di prospettive, o l’incertezza generale che caratterizza la professione? Una volta, ereditare l’azienda di famiglia significava avere la garanzia di un buon reddito, molto sicuro, ma, oggi, gli eredi sono spesso in posizione di svantaggio per via dei molti oneri loro imposti. Sappiamo che solo agricoltori formati a dovere e altamente motivati possono assicurare le nostre elevate norme in materia di salute alimentare e ambientale in Europa. Però, dobbiamo essere altresì consapevoli delle sfide che i giovani agricoltori si trovano ad affrontare. Dobbiamo coinvolgere maggiormente i giovani agricoltori in discussioni politiche e nel processo decisionale; sono la speranza dell’Europa! Sono loro a dover affrontare le molteplici sfide economiche ed ecologiche e a dover assicurare un ambiente sociale positivo e ben equilibrato nelle regioni rurali. Hanno dunque bisogno di politiche affidabili a loro sostegno.</p>
    </intervention>
    <intervention id="4-276" speaker_id="38846" name="Roselyne LEFRANÇOIS" is_mep="True" mode="written" nationality="France" birth_date="20-06-1950" birth_place="St Malo" p_group="Socialist Group in the European Parliament" m_state="FR">
      <p sl="fr">Accolgo con favore l’adozione di questa relazione, che evidenzia la sfida fondamentale che costituisce, per l’Unione europea, il rinnovamento generazionale del settore agricolo.</p>
      <p sl="fr">I giovani agricoltori sono, in effetti, coloro che possono rispondere al meglio alle nuove sfide agricole. Forti dall’esperienza dei più anziani, hanno il dinamismo e l’entusiasmo necessari per dare il via ai cambiamenti ambientali, tecnologici ed economici indispensabili per far sì che l’agricoltura europea di domani mantenga una posizione centrale a livello mondiale.</p>
      <p sl="fr">Ora, occorre conciliare un livello di produzione agricola sempre più elevato con un rispetto costante dei criteri di qualità e di sicurezza dei prodotti, nel quadro di un approccio globale basato sulla conservazione delle risorse naturali e dell’ambiente.</p>
      <p sl="fr">Ma queste esigenze richiedono investimenti personali e finanziari sempre maggiori da parte dei giovani agricoltori. Inoltre, l’acquisizione di strumenti materiali e intellettuali adeguati deve ricevere maggiore sostegno da parte dell’Unione, come affermato nella relazione, soprattutto nell’ambito dell’accesso alle innovazioni tecnologiche.</p>
      <p sl="fr">La PAC non può permettersi di dimenticare coloro che assicureranno alla Comunità una sovranità alimentare sostenibile nel rispetto degli uomini e dell’ambiente.</p>
    </intervention>
    <intervention id="4-277" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Ho votatao a favore della relazione dell’onorevole Veraldi perché appoggio pienamente le iniziative volte a garantire il futuro di un’agricoltura sostenibile, competitiva e produttiva nell’UE.</p>
      <p sl="fr">E’ fondamentale incoraggiare e agevolare l’accesso dei giovani al settore agro-alimentare per promuovere un rinnovamento generazionale e per assicurare il dinamismo del settore stesso.</p>
      <p sl="fr">Per permettere ai giovani agricoltori di far fonte alle molteplici sfide e aspettative, quali la produzione di alimenti di qualità, la salvaguardia della sicurezza alimentare, la protezione dell’ambiente, la conservazione della biodiversità e del paesaggio, è fondamentale rivedere l’importo del premio di avviamento, che non cambia da anni. Inoltre, è opportuno che questo premio non sia collegato a un piano di attività, onde evitare che lo spirito d’innovazione dei giovani agricoltori venga frenato.</p>
      <p sl="fr">Ciononostante, occorre altresì constatare che gli agricoltori di mezza età si trovano ad affrontare le medesime sfide. Bisogna dunque evitare di porli in condizione di svantaggio o di danneggiarne i metodi operativi esistenti.</p>
    </intervention>
    <intervention id="4-278" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Incoraggiare i giovani verso il settore agricolo è fondamentale per garantire il futuro dell’industria agricola. Occorre sostenere i nuovi arrivati nel settore agricolo, compresi i giovani agricoltori. Appoggio la direzione generale della relazione Veraldi sul futuro dei giovani agricoltori nel quadro dell’attuale riforma della PAC, e ho votato di conseguenza.</p>
    </intervention>
    <intervention id="4-279" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Le statistiche ci dicono che le popolazioni rurali in tutta Europa stanno al tempo stesso diminuendo e invecchiando. Per di più, la percentuale di aziende attualmente gestite da giovani è molto bassa. E’ una tendenza preoccupante, che interessa tutti gli Stati membri.</p>
      <p sl="en">I giovani non considerano l’agricoltura come una possibile carriera perché, in molti casi, questioni quali la successione delle fattorie e le difficoltà associate alla concessione del credito superano semplicemente i benefici derivanti dall’avviare l’attività.</p>
      <p sl="en">Quest’accurata relazione affronta le questioni principali che frenano i giovani di fronte alla possibilità di intraprendere attività agricole e suggerisce alcune soluzioni pratiche per affrontare questi problemi. Dopotutto, se vogliamo assicurare la stabilità e lo sviluppo del settore agricolo europeo, dobbiamo offrire ai giovani incentivi perché optino per l’agricoltura, e rimuovere gli ostacoli che si trovano dinanzi.</p>
      <p sl="en">La relazione riconosce altresì che, al pari di ogni altra industria moderna, l’agricoltura dev’essere competitiva, efficiente e capace di rispondere e di adattarsi alle esigenze del mercato. Occorre adottare misure a sostegno e incoraggiamento dei giovani in questo contesto, dal momento che la prossima generazione di agricoltori rappresenta la chiave per un settore agricolo europeo dinamico e innovativo.</p>
    </intervention>
    <intervention id="4-280" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">La Slovacchia, esattamente come altri nuovi Stati membri dell’UE, ha un’alta proporzione di aree rurali. Le aree rurali costituiscono quasi l’80 per cento della superficie totale del paese, e, secondo le statistiche, vi abita più del 44 per cento della popolazione.</p>
      <p sl="sk">L’attuale situazione dell’industria alimentare, gli elevati prezzi degli alimenti e la produzione di alimenti di qualità rappresentano le sfide principali per la aree rurali europee. E’ bello vedere che i giovani agricoltori in particolare sono interessati ai sistemi di agricoltura ecologica. E’ indice della crescente rilevanza dell’agricoltura volta a promuovere lo sviluppo rurale.</p>
      <p sl="sk">Lo spirito imprenditoriale in agricoltura ha le sue caratteristiche specifiche ed è associato a un rischio decisamente maggiore dello spirito imprenditoriale in altri settori economici. Molti giovani pensano che intraprendere un’attività agricola sia impossibile a causa dei costi elevati. L’introduzione di diversi incentivi può aiutare i giovani agricoltori ad avviare un’attività oppure (in seguito) a modernizzare la loro impresa.</p>
      <p sl="sk">Ho votato a favore della relazione dell’onorevole Donato Tommaso Veraldi sul futuro dei giovani agricoltori nel quadro dell’attuale riforma della politica agricola comune poiché sono convinta che, se sosteniamo i giovani agricoltori, possiamo dare un contributo significativo al miglioramento del tasso di occupazione nelle regioni periferiche dell’Europa e bloccare l’abbandono delle aree rurali da parte dei giovani.</p>
    </intervention>
    <intervention id="4-281" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Voterò a favore di questa relazione, ma devo sottolineare che l’emendamento n. 35 è inaccettabile per me, e la delegazione laburista del Regno Unito e il sottoscritto voteranno contro questo specifico emendamento.</p>
      <p sl="en">Lo sviluppo rurale sostenibile è fondamentale per preservare le nostre campagne e lo stile di vita tradizionale delle nostre comunità rurali. Per quel che riguarda la modulazione, i miei colleghi ricorderanno che fu soltanto un deputato dei laburisti inglesi a sostenere sforzi concertati per spostare le priorità dai pagamenti diretti allo sviluppo rurale sostenibile.</p>
      <p sl="en">Gli agricoltori posso rivestire un ruolo chiave nel raggiungimento dello sviluppo e della sostenibilità rurali, ma non sono gli unici protagonisti in tale esercizio, ed è per questo che non posso sostenere l’emendamento n. 35.</p>
      <p sl="en">Questo Parlamento ha sviluppato l’abitudine di esigere costantemente pagamenti diretti dagli agricoltori e, senza dubbio, farà altrettanto quando, nel prossimo futuro, discuteremo della verifica dello stato di salute della PAC. Ritengo che coloro i quali credono che le cose in questo senso debbano cambiare, e che occorra affrancarsi da un sistema che premia l’inefficienza a spese di un’agricoltura efficiente, siano anche coloro i quali credono realmente nello sviluppo rurale sostenibile.</p>
    </intervention>
    <intervention id="4-282" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="it">L’invecchiamento della popolazione agricola, l’abbandono delle terre coltivate e la riduzione costante del numero di giovani attivi in agricoltura sono sviluppi recenti, degli ultimi 20 anni. In questi anni, l’UE non è riuscita ad affrontare i problemi delle piccole e medie imprese agricole, e soprattutto dei giovani. Le misure dell’UE sono parte della sua politica anti-agricola, che mira a ridurre la produzione e a concentrare la terra nelle mani di pochi grandi agricoltori. Ciò si tradurrà nella diminuzione della popolazione agricola e nell’abbandono delle campagne, soprattutto da parte dei giovani.</p>
      <p sl="it">La relazione si limita ai fatti. Le misure avanzate si inseriscono nel quadro di questa politica, nascondendo quindi la ragione reale che sta dietro alle problematiche: la politica provocatoria dell’UE. Questa politica, insieme all’anti-agricola PAC, è volta a promuovere e ad aumentare i profitti dei monopoli multinazionali e ad attaccare i redditi dei piccoli e medi agricoltori. La relazione sostiene attivamente la revisione parziale della PAC nel 2003, le misure proposte per la “verifica dello stato di salute” della PAC e l’inclusione del settore agricolo nel quadro dell’impopolare strategia di Lisbona dell’UE.</p>
      <p sl="it">Invertire impopolare politica anti-agricola dell’UE è l’unica soluzione che permetterà agli agricoltori di rimanere sulle loro terre. Garantirà un reddito dignitoso, anziché promuovere gli obiettivi e gli interessi dei monopoli multinazionali.</p>
    </intervention>
    <intervention id="4-284" speaker_id="23717" name="Genowefa GRABOWSKA" is_mep="True" mode="written" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">In qualità di membro dell’Assemblea parlamentare paritetica ACP-UE, desidero congratularmi con l’onorevole Hutchinson per la sua relazione, che appoggio pienamente. Le attività della suddetta Assemblea, e soprattutto le opportunità di contatto diretto tra parlamentari di entrambe le parti che questa offre, danno un notevole contributo affinché la presenza dell’Unione sia avvertita nelle remote regioni dell’Africa, dei Caraibi e del Pacifico. L’Assemblea non si concentra unicamente su un rigido piano d’azione. E’ anche in grado di reagire prontamente alle situazioni di crisi e agli eventi a mano a mano che questi si sviluppano. In fin dei conti, l’Assemblea adotta risoluzioni e prende decisioni, il che risulta in una mobilizzazione di aiuti materiali e finanziari da parte dell’Unione. Tali aiuti sono estremamente necessari e attesi con ansia, soprattutto nelle regioni interessate da disastri naturali.</p>
      <p sl="pl">Vorrei esprimere la mia soddisfazione rispetto agli accordi organizzativi. Il fatto che gli incontri abbiano luogo, in maniera alternata, in Europa e in paesi della regione ACP permette ai membri dell’Assemblea di familiarizzare con la situazione sul campo e di comprenderla con più facilità. Appoggio altresì gli accordi per seminari e missioni di ricerca o di indagine associati all’Assemblea. In particolare, voglio esprimere il mio deciso sostegno all’idea di un forum rivolto alle donne quale opportunità per la discussione e lo scambio di buone prassi sul trattamento paritario di donne e uomini. Ritengo infatti che, se il Parlamento europeo desidera che i paesi ACP lo percepiscano come un’istituzione che promuove la democrazia, allora non può far finta di niente dinanzi alle ingiustizie che, così spesso, le donne subiscono in suddette regioni.</p>
    </intervention>
    <intervention id="4-285" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Sebbene accogliamo con favore il coinvolgimento e la partecipazione dei parlamenti e dei deputati nazionali ai negoziati sugli accordi di partenariato economico (APE) dell’UE con i paesi dell’Africa, dei Caraibi e del Pacifico (ACP), riteniamo che la posizione politica adottata nei confronti degli APE non debba essere limitata al “processo”, senza riferimento al loro contenuto.</p>
      <p sl="pt">Se si adottasse questo approccio, esso rappresenterebbe un tentativo deviato di distogliere l’attenzione dalla questione fondamentale, vale a dire il fatto che gli APE proposti hanno l’obiettivo di creare relazioni neo-coloniali attraverso la firma di accordi di libero scambio. Mediante questi accordi, l’UE, le maggiori potenze e i loro principali gruppi economici e finanziari obbligheranno questi paesi ad aprire i loro mercati e potranno vendere loro prodotti e servizi, sfruttarne le materie prime e imporre loro un modello di produzione orientata alle esportazioni, privandoli, così, della sovranità e rendendo il loro sviluppo dipendente dagli interessi dell’UE.</p>
      <p sl="pt">Questo è il DNA del capitalismo …</p>
      <p sl="pt">Ma, siccome si raccoglie quel che si semina, bisogna pensare che le nostre velleità capitalistiche implicheranno, per la grande maggioranza della popolazione mondiale, aumenti dei prezzi, disoccupazione, povertà, fame, e così via.</p>
      <p sl="pt">Dobbiamo quindi dire no agli EPA e al neo-colonialismo.</p>
    </intervention>
    <intervention id="4-286" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore della relazione Hutchinson. Il lavoro svolto da questo Parlamento insieme ai paesi ACP nel corso di decenni è qualcosa che, come Istituzione, osserviamo con soddisfazione.</p>
    </intervention>
    <intervention id="4-287" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Ho fatto parte dell’Assemblea parlamentare paritetica ACP-UE dal mio primo mandato. Ritengo che la relazione dell’onorevole Hutchinson sul lavoro svolto dall’Assemblea nel 2007 sia un resoconto integrale dei progressi compiuti negli ultimi anni nonché delle sfide che abbiamo affrontato.</p>
      <p sl="fi">Il fatto che le commissioni permanenti ora siano anche responsabili del controllo delle risoluzioni è certamente un passo nella giusta direzione. Ha offerto loro la possibilità di un dialogo molto più profondo di quel che prima era loro disponibile nel processo formale di controllo che si svolgeva in plenaria. Inoltre, l’Assemblea ha avuto un ruolo chiave nel controllare i negoziati sugli accordi di partenariato economico (APE): l’interazione tra i parlamentari ha rilanciato la trasparenza del processo e ha fatto sì che le reali questioni di base fossero prese in considerazione.</p>
      <p sl="fi">E’ grazie alla tipologia di attività svolta che l’Assemblea parlamentare è, per quel che mi riguarda, diventata un interlocutore importante nel quadro della cooperazione europea allo sviluppo. Rafforzare la dimensione parlamentare e la stretta collaborazione nel processo di controllo permetterà sempre più ai fondi europei di essere assegnati direttamente in funzione delle necessità della popolazione e, per esempio, di raggiungere gli Obiettivi di sviluppo del Millennio in tema di salute e istruzione.</p>
    </intervention>
    <intervention id="4-288" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione di Alain Hutchinson sul lavoro svolto dall’Assemblea parlamentare paritetica ACP-UE nel 2007. Un maggiore coinvolgimento dei parlamenti e della società civile è suscettibile di migliorare la qualità dell’aiuto allo sviluppo e dei suoi obiettivi. Ho pertanto votato a favore delle raccomandazioni formulate nella relazione.</p>
    </intervention>
    <intervention id="4-289" speaker_id="28113" name="Eoin RYAN" is_mep="True" mode="written" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="it">Sono stato molto lieto di sostenere, lo scorso anno, la relazione dell’onorevole Hutchinson sul lavoro dell’Assemblea parlamentare paritetica ACP-UE (APP). Accennerò ad alcuni aspetti della relazione che mi hanno davvero colpito.</p>
      <p sl="it">E’ positivo che il relatore abbia fatto riferimento agli accordi di partenariato economico (APE). L’Unione europea deve controllare con attenzione lo svolgimento dei negoziati e gli sviluppi degli APE, e l’APP lo ha fatto. Come sottolineato dal relatore, le APP svolgono una funzione chiave nel monitorare le trattative e nel creare un legame tra le due parti: l’UE e i paesi del Sud.</p>
      <p sl="it">Vorrei altresì congratularmi con il relatore perché ha parlato della Somalia come di “una crisi dimenticata”. La Somalia non è sola, però, e noi, nell’UE e nei paesi ACP, siamo chiamati a sostenere, assistere ed essere attenti a queste regioni.</p>
      <p sl="it">Principalmente, però, questa relazione mette in evidenza l’ottimo lavoro svolto dall’APP, lavoro che a volte non viene adeguatamente rispettato.</p>
    </intervention>
    <intervention id="4-290" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="it">Il relatore richiama giustamente l’attenzione sulla necessità di stabilire un quadro appropriato per un dialogo aperto, democratico e di contenuto, volto a negoziare gli accordi di partenariato economico tra gli Stati membri e l’Unione europea e i paesi ACP.</p>
      <p sl="it">Un altro aspetto importante è la maggiore partecipazione dei parlamenti nazionali e delle società di singoli paesi al fine di rafforzare la cooperazione ACP-UE. Una rilevanza particolare va altresì attribuita alla cooperazione e all’integrazione regionale. Anche le azioni volte al consolidamento della pace dovrebbero ricevere deciso sostegno, soprattutto in quei paesi ACP nei quali la situazione politica rimane instabile.</p>
    </intervention>
    <intervention id="4-291" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Ho votato a favore della relazione sulle attività dell’Assemblea parlamentare paritetica ACP-UE. Ritengo sia una buona idea che la commissione permanente dell’Assemblea parlamentare paritetica ACP-UE controlli le risoluzioni riunendosi con i funzionari della Commissione responsabili delle aree pertinenti. Finora, il controllo si è sempre solo svolto durante le sessioni plenarie. L’Assemblea parlamentare paritetica ACP-UE ha di fronte a sé diversi compiti, tutti mirati a promuovere lo sviluppo economico dei paesi ACP.</p>
    </intervention>
    <intervention id="4-293" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">?– Signor Presidente, onorevoli colleghi, esprimo voto favorevole a questa relazione che costituisce un importante e ulteriore contributo allo sviluppo economico europeo. Saluto dunque con soddisfazione l’ottimo lavoro svolto dal collega Pittella che ha espresso con chiarezza le proposte e i principi che dovrebbero regolare normativamente una materia così importante.</p>
      <p sl="it">L’armonizzazione del mercato creditizio rappresenta un ulteriore passo in avanti verso un obiettivo di estrema importanza: la realizzazione di un mercato interno realmente integrato, che si propone di superare le attuali differenze normative tra gli Stati membri. I servizi finanziari hanno un interesse economico generale svolgendo un ruolo fondamentale sia in termini di sviluppo economico che in termini di effettiva attuazione degli obiettivi di Schengen.</p>
      <p sl="it">Penso ai cittadini che trovano enormi difficoltà nel reperimento delle giuste informazioni e alle barriere d’uscita, spesso rappresentate da alti costi d’abbandono, che si presentano agli utenti intenzionati a cambiare istituto di credito.</p>
    </intervention>
    <intervention id="4-294" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sebbene vi siano alcuni aspetti positivi della relazione adottata oggi, cioè l’informazione su, e l’agevolazione di alcune procedure bancarie per i consumatori, l’accesso a questi servizi è garantito nel contesto della liberalizzazione del mercato finanziario, il cui obiettivo è, per definizione, la massimizzazione dei profitti, e non la protezione dei consumatori. Per questo ci siamo astenuti dalla votazione.</p>
      <p sl="pt">Non è abbastanza garantire il diritto ai depositi bancari. Dobbiamo assicurarci che costi o qualsiasi altro tipo di penale non siano addebitati ai consumatori per ogni servizio, soprattutto se si tratta di consumatori finanziariamente deboli, che dispongono di conti con transazioni e fondi limitati oche detengono semplicemente conti bancari.</p>
      <p sl="pt">E’ fondamentale garantire il servizio pubblico esistente anche nel settore finanziario, senza il quale le disparità sociali andrebbero ad aggravarsi, con un effetto devastante sulle persone con minori disponibilità finanziarie, sulle istituzioni sociali previdenziali e su altre organizzazioni sociali, tra cui le piccole e medie imprese.</p>
    </intervention>
    <intervention id="4-295" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Pittella, che ho appoggiato, sottolinea l’importanza della cultura, delle tradizioni e delle lingue nelle scelte dei consumatori e nella protezione dei prodotti finanziari. Le differenti culture, tradizioni e lingue dell’UE vanno rispettate in tutti i settori del lavoro dell’Unione e sono fondamentali se le Istituzioni europee intendono conquistare il sostegno dell’opinione pubblica.</p>
    </intervention>
    <intervention id="4-297" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">? Signor Presidente, onorevoli colleghi, credo che il lavoro della commissione pertinente e del relatore, onorevole Karas, abbia consentito un ulteriore mezzo di discussione parlamentare, utile a chiarire quali siano i problemi da affrontare e risolvere in questo campo. Valuto inoltre positivamente il fatto che finalmente si ponga un accento particolare sulle piccole realtà e non soltanto sui grandi movimenti di capitale.</p>
      <p sl="it">Il settore dei servizi finanziari non serve soltanto alle grandi imprese che operano a livello europeo o intercontinentale, ma è altresì uno strumento essenziale a chiunque voglia portare nuove idee e modi di fare impresa oltre il proprio mercato di riferimento. Un intervento legislativo di alto livello da parte dell’Unione europea porterà sicuramente una maggiore concorrenza e minori costi per i consumatori, con una positiva ricaduta sull’aumento delle possibilità di scelta e di accesso a questi servizi da parte degli utenti.</p>
      <p sl="it">Data l’importanza di questo settore e i vantaggi che deriverebbero dai miglioramenti normativi in materia sono lieto di vedere che, con questa relazione, il Parlamento avrà finalmente la possibilità di proporre i giusti accorgimenti a favore diretto dei consumatori.</p>
    </intervention>
    <intervention id="4-298" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La liberalizzazione dei servizi finanziari al dettaglio nel mercato unico è una della proposte più recenti della Commissione europea come seguito delle liberalizzazioni lanciate dalla strategia di Lisbona. L’intento è di compiere un altro passo avanti verso il raggiungimento di una liberalizzazione completa dei servizi all’interno dell’UE.</p>
      <p sl="pt">Di conseguenza, e a seguito di altre iniziative, viene proposta la liberalizzazione dei vari servizi finanziari al dettaglio, nello specifico i prodotti bancari, le assicurazioni e le pensioni. L’obiettivo è eliminare tutto quel che può essere considerato come “un ostacolo”, usando la vecchia logica di prezzi più bassi e maggiore scelta per i consumatori, quando l’esperienza dimostra esattamente l’opposto. Sono le grandi imprese che gradualmente aumentano il proprio profitto al costo di servizi più cari per i consumatori.</p>
      <p sl="pt">Sebbene siamo soddisfatti dell’adozione degli emendamenti proposti dal nostro gruppo, dato che va riservata particolare attenzione al mercato dei prodotti legati ai risparmi e alle pensioni di anzianità, dal momento che le decisioni che i consumatori prendono in relazione a essi hanno, per loro, tendenzialmente una certa rilevanza e sono, generalmente, prese una volta nella vita, il fatto è che la gran parte della relazione è negativa. Per questo abbiamo votato contro.</p>
    </intervention>
    <intervention id="4-299" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevoli colleghi, come mette in luce il relatore, perché ci sia un mercato occorrono un’offerta e una domanda. Non sembra essere il caso del mercato transfrontaliero dei servizi finanziari al dettaglio, però. La relazione si basa, infatti, sulla premessa che la garanzia dell’offerta sia legata all’incentivazione della domanda.</p>
      <p sl="fr">Anche se potremmo tutti trarre vantaggio da crediti meno onerosi p da investimenti più redditizi, non è così probabile che domani un italiano si rechi presso una banca danese o cipriota per ottenere un mutuo per comprare una casa o una macchina. Sappiamo tutti perché: problemi linguistici, apprensione giustificata rispetto al rischio, scarsa conoscenza dei regimi fiscali, e via dicendo. Il relatore non si sbaglia quando sottolinea la rilevanza, per i consumatori, degli aspetti inerenti alla fiducia, alla vicinanza e alle relazioni personali.</p>
      <p sl="fr">Il desiderio di creare artificialmente siffatto mercato non riesce a nascondere uno degli obiettivi principali della manovra: obbligare gli Stati ad armonizzare i loro regimi fiscali e i loro regolamenti in modo da essere preparati per tutte le evenienze o imporre un ventottesimo regime giuridico, un regime sopranazionale, accompagnato, tendenzialmente, dall’adozione dell’euro da parte di paesi che lo avevano rifiutato, permettendo così a suddetti paesi di partecipare pienamente a questo ipotetico mercato.</p>
      <p sl="fr">Non possiamo appoggiare queste proposte.</p>
    </intervention>
    <intervention id="4-300" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore della relazione Karas sui servizi finanziari al dettaglio nel mercato unico. Il mio paese, la Scozia, ospita diverse compagnie finanziarie di prima classe e queste possono trarre vantaggio dall’accesso ai mercati interni. Ciononostante, occorre rispettare le diverse culture e tradizioni finanziarie delle nazioni dell’UE e ritengo che la relazione Karas delinei l’equilibrio corretto nel momento in cui riconosce la necessità di sussidiarietà in quest’area.</p>
    </intervention>
    <intervention id="4-301" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ho votato per la relazione “Libro verde sui servizi finanziari al dettaglio nel mercato unico”, perché l’accesso dei consumatori ai servizi finanziari al dettaglio transfrontalieri rappresenta un fattore importante per il rafforzamento del mercato unico, a condizione di assicurare ai consumatori un alto grado di protezione.</p>
      <p sl="ro">Occorre lanciare campagne di informazione sui servizi finanziari transfrontalieri per i consumatori, mediante azioni congiunte a livello nazionale e europeo.</p>
      <p sl="ro">La Romania deve promuovere, tra i consumatori, informazione e conoscenza del sistema FIN-NET, che ha una funzione chiave nel coordinamento delle informazioni destinate al pubblico in relazione all’accesso ai meccanismi giuridici di ricorso e a soluzioni alternative, soprattutto in termini di servizi finanziari transfrontalieri.</p>
    </intervention>
    <intervention id="4-302" speaker_id="28113" name="Eoin RYAN" is_mep="True" mode="written" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="it">Appoggio pienamente le relazioni Karas e Pittella nei loro sforzi volti a rendere l’attività del settore bancario più efficace e maggiormente accessibile ai consumatori individuali e alle piccole imprese. Concordo, in particolare, con l’articolo della relazione Karas che mette in rilievo l’autoregolamentazione anziché l’introduzione di nuova normativa. La normativa non è sempre una risposta; ogni caso va esaminato e considerato con cautela e la competitività e la sostenibilità di ogni settore vanno monitorate con attenzione. Accade spesso che ciò che è a vantaggio del settore è altresì a vantaggio del consumatore.</p>
      <p sl="it">Ho però un problema enorme con uno degli articoli della relazione Karas, in cui l’autore fa riferimento alle differenze tra le normative fiscali dei vari Stati membri. Mi pare che questo articolo critichi il principio di sussidiarietà e che non ci sia, in esso, nulla di vero. Sta ai singoli paesi decidere le proprie fasce fiscali e queste fasce incoraggiano la concorrenza sul mercato unico, non il contrario.</p>
    </intervention>
  </section>
  <section id="creitem31" title="10. Correzioni e intenzioni di voto: vedasi processo verbale"/>
  <section id="creitem32" title="11. Presentazione di documenti: vedasi processo verbale"/>
  <section id="creitem33" title="12. Trasmissione dei testi approvati nel corso della presente seduta: vedasi processo verbale"/>
  <section id="creitem34" title="13. Calendario delle prossime sedute: vedasi processo verbale"/>
  <section id="creitem35" title="14. Interruzione della sessione">
    <intervention id="4-308" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 12.20)"/>
    </intervention>
  </section>
</text>
