<?xml version='1.0' encoding='utf-8'?>
<text id="20070212.IT" lang="it" date="2007-02-12" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="1253" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta giovedì 1° febbraio 2007.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Presentazione di documenti: vedasi processo verbale"/>
  <section id="creitem4" title="4. Decisioni concernenti taluni documenti: vedasi processo verbale"/>
  <section id="creitem5" title="5. Composizione del Parlamento: vedasi processo verbale"/>
  <section id="creitem6" title="6. Composizione delle commissioni e delle delegazioni: vedasi processo verbale"/>
  <section id="creitem7" title="7. Dichiarazioni scritte (articolo 116): vedasi processo verbale"/>
  <section id="creitem8" title="8. Seguito dato alle posizioni e risoluzioni del Parlamento: vedasi processo verbale"/>
  <section id="creitem9" title="9. Petizioni: vedasi processo verbale"/>
  <section id="creitem10" title="10. Interrogazioni orali e dichiarazioni scritte (presentazione): vedasi processo verbale"/>
  <section id="creitem11" title="11. Ordine dei lavori">
    <intervention id="1-015" speaker_id="1253" is_mep="True" mode="spoken" role="Presidente">
      <p sl="unknown">La versione definitiva del progetto di ordine del giorno di questa tornata, elaborata dalla Conferenza dei presidenti, ai sensi degli articoli 130 e 131 del Regolamento, nella riunione di giovedì 8 febbraio 2007, è stata distribuita. Sono state presentate le seguenti proposte di modifica:</p>
      <p sl="unknown">Per quanto riguarda martedì</p>
      <p sl="unknown">Il gruppo socialista al Parlamento europeo chiede che la relazione dell’onorevole Lehne sull’esercizio di alcuni diritti inerenti alle azioni con diritto di voto, che avrebbe dovuto essere votata ai sensi dell’articolo 131, sia discussa e inserita nell’ordine del giorno di giovedì pomeriggio alle 15.00.</p>
    </intervention>
    <intervention id="1-016" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE . – Signor Presidente, i numerosi dibattiti che si sono susseguiti sui media hanno dimostrato l’importanza di questo tema; è un tema che merita quindi tutta la nostra attenzione, e mi auguro che anche il relatore sia d’accordo con noi su questo punto. Come lei ha ricordato, ci sono due possibilità: una sarebbe il giovedì pomeriggio ma, dal momento che alcuni deputati intendono intervenire giovedì mattina – o almeno questo è ciò che mi risulta – questa potrebbe essere un’altra possibilità, e quindi si potrebbe votare giovedì all’ora di pranzo. Entrambe le opzioni sono accettabili. Preferiremmo giovedì mattina, ma non abbiamo obiezioni per il pomeriggio.</p>
    </intervention>
    <intervention id="1-017" speaker_id="2224" name="Klaus-Heiner Lehne" is_mep="True" mode="spoken" role="relatore">
      <p sl="de">Signor Presidente, onorevoli colleghi, naturalmente non ho alcuna obiezione a tenere un dibattito su questo tema; anzi, non posso che compiacermene. Chiedo però che la votazione si tenga nel corso di questa settimana, dal momento che le commissioni parlamentari hanno raggiunto un accordo amichevole in materia e il Consiglio intende approvare rapidamente e tempestivamente qualsiasi decisione venga adottata dalla nostra Assemblea. Se vogliamo discutere questa relazione giovedì pomeriggio, sarebbe probabilmente auspicabile che la votazione non si tenesse contemporaneamente; chiedo quindi che la discussione si tenga giovedì mattina oppure mercoledì sera, visto che ci sono degli spazi in entrambi i giorni. In questo modo, potremmo votare giovedì a mezzogiorno.</p>
    </intervention>
    <intervention id="1-018" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, possiamo certamente votare giovedì pomeriggio. Mercoledì mi sembra problematico, perché, a quanto mi risulta, il gruppo PPE-DE vorrebbe inserire nell’ordine del giorno il Darfur, per poterne discutere mercoledì sera; noi vorremmo spostare la relazione Gahler a mercoledì, dal momento che un gran numero di deputati ha espresso il desiderio di intervenire sulle relazioni Batzeli, Goepel e Hall, e quindi il tempo a disposizione non sarà sufficiente. Se fosse possibile, gradiremmo discutere la relazione Lehne giovedì mattina, e tenere la votazione a mezzogiorno.</p>
    </intervention>
    <intervention id="1-020" speaker_id="1253" is_mep="True" mode="spoken" role="Presidente">
      <p sl="unknown">Il PSE chiede che la relazione Gahler sull’aiuto di bilancio a favore dei paesi in via di sviluppo venga rinviata a mercoledì sera. Ha la parola l’onorevole Swoboda per motivare la richiesta.</p>
    </intervention>
    <intervention id="1-021" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE . – Signor Presidente, come ho appena detto, parto dal presupposto che il Darfur – che riguarda pure il tema dello sviluppo – verrà discusso mercoledì sera. Vorremmo che la relazione Gahler venisse discussa nel corso della stessa serata. Abbiamo informato il nostro gruppo, ma non so se il relatore ne sia a conoscenza né se a quell’ora possa essere presente. Il fatto è che sono previsti numerosi interventi per le altre relazioni, soprattutto per la relazione Batzeli, data l’importanza del vino soprattutto per lo sviluppo agricolo dell’Europa; quindi, se fosse possibile, gradiremmo questo calendario.</p>
    </intervention>
    <intervention id="1-022" speaker_id="1253" is_mep="True" mode="spoken" role="Presidente">
      <p sl="unknown">L’onorevole Gahler si è dichiarato d’accordo, quindi abbiamo soddisfatto i requisiti formali.</p>
      <a text="(Il Parlamento approva la proposta)"/>
      <p sl="unknown">Per quanto riguarda mercoledì</p>
      <p sl="unknown">Il gruppo PPE-DE e il gruppo ALDE chiedono di iscrivere con discussione le dichiarazioni della Commissione e del Consiglio sulla situazione nel Darfur, seguita dalla presentazione di proposte di risoluzione.</p>
    </intervention>
    <intervention id="1-023" speaker_id="28118" name="Simon Coveney" is_mep="True" mode="spoken">
      <p sl="en">a nome del gruppo PPE-DE . – Signor Presidente, vorrei intervenire brevemente a favore di questa proposta presentata dai gruppi PPE-DE e ALDE. Il Darfur dev’essere oggetto di un dibattito prioritario in Parlamento questa settimana; rinviare dibattito e risoluzione al mese prossimo sarebbe a nostro avviso un’occasione perduta. Dal punto di vista umanitario, gli avvenimenti che continuano a verificarsi nel Darfur sono uno scandalo internazionale.</p>
      <p sl="en">Il Consiglio ha reso note oggi le sue conclusioni sul problema del Sudan, mentre il Consiglio per i diritti umani delle Nazioni Unite sta cercando – proprio mentre parliamo – di inviare nel Darfur una missione di valutazione: in questo momento, quindi, il Darfur è al centro dell’attenzione della comunità internazionale. E’ opportuno che anche il Parlamento europeo si esprima in merito, ed è per questo che il gruppo PPE-DE e, mi pare, anche il gruppo ALDE chiedono con forza di tenere un dibattito e approvare una risoluzione nella settimana in corso.</p>
    </intervention>
    <intervention id="1-024" speaker_id="4480" name="Margrietus van den Berg" is_mep="True" mode="spoken">
      <p sl="nl">a nome del gruppo PSE. – Signor Presidente, inutile dire che i socialdemocratici sostengono senza riserve la richiesta di discutere la situazione in Darfur, dal momento che l’emergenza è particolarmente critica e le violazioni continuano. Il problema è ampio e noi – Unione europea, Stati membri e Consiglio europeo – abbiamo un importante ruolo da svolgere in questo campo. Per questo motivo è importante tenere un dibattito sul tema. Il problema tuttavia è di grande rilevanza, come ha giustamente sottolineato il collega che mi ha preceduto e che ha opportunamente chiesto a Consiglio e Commissione di fare una dichiarazione. A quanto mi risulta, dovremo tenere un dibattito mercoledì sera, e né il Consiglio né la Commissione saranno presenti o comunque presenteranno una dichiarazione. Continueremo a discutere tra noi, e questo non mi sembra affatto opportuno. A nome dei socialdemocratici sostengo la richiesta incondizionatamente, e mi auguro che sia possibile discutere la questione seriamente insieme alla Commissione e al Consiglio. Soltanto così, infatti, potremo dare sostanza e rilevanza politica alla discussione.</p>
    </intervention>
    <intervention id="1-026" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, posso chiederle perché, in merito alle relazioni della commissione temporanea sul presunto utilizzo di paesi europei da parte della CIA per il trasporto e la detenzione illegale di persone, non ha fatto ricorso all’articolo 156 del Regolamento? In considerazione dei numerosissimi emendamenti presentati, sarebbe opportuno ricorrere a un articolo pensato appositamente per situazioni di questo genere.</p>
      <p sl="en">L’articolo 156 è stato inserito nel Regolamento con la riforma di tre anni fa, con funzioni di filtro nel caso di turni di votazione molto lunghi. Esso permetterebbe alla commissione parlamentare interessata di votare e verificare quali emendamenti godano di un consenso tale da giustificare l’uso del tempo dell’Assemblea per votare su di essi; verrebbero bloccati tutti gli emendamenti pressoché privi di sostegno, con un notevolissimo risparmio di tempo per tutti gli altri deputati.</p>
    </intervention>
    <intervention id="1-027" speaker_id="1253" is_mep="True" mode="spoken" role="Presidente">
      <p sl="unknown">Onorevole Corbett, questo punto è stato discusso la settimana scorsa dalla Conferenza dei presidenti, e la maggioranza si è pronunciata contro il ricorso a tale procedura.</p>
    </intervention>
    <intervention id="1-028" speaker_id="2309" name="Richard Corbett" is_mep="True" mode="spoken">
      <p sl="en">In tal caso, signor Presidente, mi chiedo quando mai si dovrebbe ricorrere a tale articolo, che è stato inserito nel Regolamento precisamente per consentire all’Assemblea di risparmiare tempo in situazioni come questa. Devo esprimere la mia sorpresa per la decisione della Conferenza dei presidenti.</p>
    </intervention>
    <intervention id="1-029" speaker_id="1253" is_mep="True" mode="spoken" role="Presidente">
      <p sl="unknown">Lei ha tutto il diritto di dichiararsi sorpreso per tale decisione. Vi sono due aspetti: in primo luogo, la maggioranza in seno alla Conferenza dei presidenti; e poi, indipendentemente da tale maggioranza, il fatto che il Presidente può decidere in un senso o nell’altro. Alla luce delle sue osservazioni, questo secondo aspetto della questione riceverà sicuramente maggiore attenzione in futuro.</p>
    </intervention>
    <intervention id="1-030" speaker_id="1018" name="Francis Wurtz" is_mep="True" mode="spoken">
      <p sl="fr">Signor Presidente, se non ricordo male la Conferenza dei presidenti si era pronunciata contro il rinvio in commissione della relazione.</p>
      <p sl="fr">Qui però il punto è un altro, se ho ben compreso l’intervento dell’onorevole Corbett; se non sbaglio, egli propone di non sottoporre al voto gli emendamenti che in commissione hanno raccolto un numero scarsissimo di voti a favore. E’ una cosa diversa.</p>
      <p sl="fr">Non mi sembra che la Conferenza dei presidenti abbia discusso questo punto.</p>
    </intervention>
    <intervention id="1-031" speaker_id="1253" is_mep="True" mode="spoken" role="Presidente">
      <p sl="unknown">Va bene, ma anche a tale scopo sarebbe necessaria una riunione della commissione competente.</p>
    </intervention>
    <intervention id="1-032" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Signor Presidente, se ho ben compreso l’onorevole Corbett propone che la commissione si riunisca domani sera per filtrare i 180 emendamenti, in modo da non portare in Assemblea plenaria quelli che, in sede di commissione, non abbiano ottenuto un sostegno del dieci per cento almeno. Secondo l’onorevole Corbett, se ho capito bene, a tale scopo è necessario che la commissione si riunisca domani sera. Il problema però è che la sua commissione ha cessato di esistere alla fine di gennaio; se non sono completamente rincitrullito, ora siamo in febbraio e il mandato concesso dal Parlamento a tale commissione è scaduto alla fine di gennaio. Vorrei quindi che l’onorevole Corbett mi spiegasse come una commissione possa votare su cose non più esistenti; in teoria occorrerebbe reinsediare la commissione, che potrebbe poi riunirsi domani sera e filtrare gli emendamenti.</p>
      <p sl="fr">Dal mio punto di vista non c’è la minima differenza; mi limito a segnalarvi il problema che si pone.</p>
    </intervention>
    <intervention id="1-033" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, la risposta mi pare semplice: l’articolo 156 concede piena discrezione al Presidente del Parlamento. Se egli decide di riconvocare per domani una riunione speciale della commissione parlamentare per filtrare gli emendamenti e darci modo di votare unicamente quelli che abbiano ottenuto un consenso superiore al dieci per cento, in base all’articolo 156 è pienamente libero di farlo.</p>
      <p sl="en">Da questo punto di vista l’articolo 156 concede al Presidente poteri notevolissimi, anche qualora la Conferenza dei presidenti non sia d’accordo con lui.</p>
    </intervention>
    <intervention id="1-034" speaker_id="1253" is_mep="True" mode="spoken" role="Presidente">
      <p sl="unknown">In linea di principio la sua osservazione è corretta, ma com’è ovvio il Presidente considera importantissimo godere del consenso della maggioranza del Parlamento, soprattutto in merito a questioni così delicate; e quindi, alla fine, la Conferenza dei presidenti ha preso, d’accordo con il Presidente del Parlamento, la decisione corrispondente alla situazione attuale. Mi sembra che la stragrande maggioranza dei colleghi vorrebbe votare mercoledì; è questo il dato di fondo dell’intero dibattito.</p>
      <p sl="unknown">In futuro approfondiremo la discussione e ci terremo in contatto con chiunque abbia eventualmente osservazioni da fare.</p>
      <a text="(L’ordine del giorno è così approvato)"/>
    </intervention>
  </section>
  <section id="creitem12" title="12. Interventi di un minuto su questioni di rilevanza politica">
    <intervention id="1-038" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-039" speaker_id="28120" name="Simon Busuttil" is_mep="True" mode="spoken">
      <p sl="mt">Signor Presidente, la scorsa settimana l’industria crocieristica europea ha tenuto una conferenza di una giornata a Bruxelles, riunendo tutti gli esponenti del settore. Nel corso di tale evento è stata presenta una relazione sull’importantissimo contributo che l’industria ha da offrire all’Europa. Tra le altre cose, è emerso che all’industria crocieristica fanno capo 190 000 posti di lavoro in tutto il continente. Signor Presidente, ritengo che il Parlamento debba riconoscere l’importanza del comparto e quindi l’Unione europea deve attivarsi al massimo per assegnargli maggiore attenzione e inserirlo nelle sue politiche. Grazie.</p>
    </intervention>
    <intervention id="1-040" speaker_id="28580" name="Panagiotis Beglitis" is_mep="True" mode="spoken">
      <p sl="el">Signor Presidente, recentemente a Istanbul è stato assassinato il giornalista turco-armeno Hrant Dink per mano di nazionalisti estremisti.</p>
      <p sl="el">Le costanti minacce di morte hanno costretto lo scrittore Orhan Pamouk a lasciare la Turchia per rifugiarsi negli Stati Uniti.</p>
      <p sl="el">Le attività incontrollate degli estremisti e la preoccupante ascesa del nazionalismo non costituiscono solamente un problema interno per la Turchia; sono una questione che interessa tutti i fautori della democrazia in Europa. Ne va della solidarietà verso il movimento democratico in Turchia, che si batte in condizioni difficili affinché si venga a creare uno spazio di libertà di espressione e di dignità.</p>
      <p sl="el">Le dichiarazioni retoriche di sostegno non sono più sufficienti. Occorrono iniziative e azioni collettive da parte dell’Unione europea e, in particolare, da parte del Parlamento europeo. Signor Presidente, lei e i gruppi politici dovete immediatamente avviare iniziative nei confronti del governo turco. Propongo pertanto che la plenaria adotti una proposta di risoluzione come primo gesto specifico di condanna del nazionalismo e del terrorismo che minaccia il debole tessuto della società turca.</p>
    </intervention>
    <intervention id="1-041" speaker_id="28283" name="Eugenijus Gentvilas" is_mep="True" mode="spoken">
      <p sl="lt">Signor Presidente, la Lituania festeggia la riconquista della sua sovranità il 16 febbraio; però, il calendario prodotto per i deputati del Parlamento europeo indica che noi celebriamo la festa della repubblica il 1° febbraio invece del 16.</p>
      <p sl="lt">Inoltre in questo calendario le date di quattro delle feste nazionali sono al posto sbagliato. Pensate che secondo questo calendario il giorno di San Giovanni, che tutto il mondo cristiano ricorda il 24 giugno, in Lituania sarebbe il 1° giugno. Tutto ciò è assurdo, una totale mancanza di precisione da parte del personale del Parlamento. Signor Presidente, capisco che lei non è responsabile per gli errori commessi in questo caso specifico; tuttavia, vorrei che in futuro lei e gli altri dirigenti del Parlamento non permetteste che siano commessi certi errori. Lo scopo del calendario è quello di approfondire la conoscenza dei colleghi di altri paesi, comprese le feste nazionali. Ma per quanto concerne la Lituania il calendario è una vera e propria fiera degli errori.</p>
    </intervention>
    <intervention id="1-042" speaker_id="1253" is_mep="True" mode="spoken" role="Presidente">
      <p sl="unknown">Predisporremo un controllo e sarà inserita la data corretta, ossia il 16 febbraio. Il 24 giugno è la giornata in cui si commemora San Giovanni Battista.</p>
    </intervention>
    <intervention id="1-043" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, gli eventi degli ultimi giorni hanno confermato per l’ennesima volta la vera essenza della controversia sulla carne tra Russia e Polonia. E’ una disputa politica che, da un lato, verte sul tentativo in atto da parte della Russia di punire la Polonia per la direzione indipendente e democratica che hanno preso i cambiamenti politici interni e per la fine dell’influenza russa e, dall’altro, rappresenta un test per l’unità dell’UE e un tentativo di compromettere la sua solidarietà. L’élite politica russa osserva con attenzione se l’Unione europea si unirà alla difesa di uno dei suoi membri. Mi pare sia assolutamente giunto il momento che l’Unione europea prenda il toro per le corna, annunci la sua posizione e dispieghi strumenti efficaci per risolvere la controversia. Tutti i tentativi compiuti sinora si sono rivelati vani. L’unica soluzione consiste nel sollevare la questione senza mezzi termini e dimostrare alla Russia che deve confrontarsi con la forza dell’intera Unione europea.</p>
    </intervention>
    <intervention id="1-044" speaker_id="28161" name="Margrete Auken" is_mep="True" mode="spoken">
      <p sl="da">Signor Presidente, venerdì scorso è successo qualcosa che non sarebbe dovuto accadere. In contrasto con le disposizioni delle direttive comunitarie sulla protezione della natura le autorità polacche hanno dato l’autorizzazione per la costruzione della strada denominata Via Baltica. Il piano prevede che la strada passi proprio in mezzo al sito Natura 2000 in una delle zone veramente uniche in Europa per la loro bellezza naturale. Il permesso è stato rilasciato nonostante il fatto che in dicembre la Commissione europea abbia notificato una diffida formale alla Polonia. Ora è stato dato il benestare affinché questa settimana gli appaltatori comincino ad abbattere 20 000 alberi. E’ scandaloso che le autorità di un paese dell’UE possano infrangere scientemente la legislazione comunitaria. Non solo è aberrante sotto il profilo dell’ambiente naturale, ma una siffatta condotta in pratica compromette la certezza giuridica e la reputazione dell’UE, in quanto potrebbe segnare una brutta china in cui la legislazione ambientale e le considerazioni ecologiche vengono messe da parte a discrezione. Di conseguenza, spero vivamente che la Commissione espleti fino in fondo il suo compito, dia un seguito alla lettera di messa in mora il più rapidamente possibile e metta fine alla deriva innescata dalla Polonia.</p>
    </intervention>
    <intervention id="1-045" speaker_id="31123" name="Pedro Guerreiro" is_mep="True" mode="spoken">
      <p sl="pt">Signor Presidente, desidero cogliere questa opportunità per rendere omaggio alla vittoria dei “sì” nella consultazione referendaria svoltasi ieri in Portogallo sulla depenalizzazione dell’interruzione volontaria di gravidanza nelle prime dieci settimane per volontà della donna.</p>
      <p sl="pt">Questo risultato mette fine a tutti i finti ostacoli che sono stati frapposti sinora, compreso il referendum di ieri, che hanno impedito al parlamento portoghese di esercitare le proprie prerogative legittime in materia. Ora è arrivato il momento di colmare il ritardo accumulato negli anni di tempo sprecato.</p>
      <p sl="pt">Ringrazio tutti i colleghi del gruppo GUE/NGL per la solidarietà dimostrata negli anni nei confronti della lotta delle donne portoghesi, molte delle quali hanno dovuto subire l’esperienza disumana e umiliante di essere processate per aborto. Il risultato di ieri segna una vittoria importante per le donne portoghesi e per tutti coloro che, come noi, hanno lottato per decenni per mettere fine agli aborti clandestini, per promuovere la salute delle donne e per una genitorialità libera, consapevole e responsabile.</p>
    </intervention>
    <intervention id="1-046" speaker_id="28334" name="Urszula Krupa" is_mep="True" mode="spoken">
      <p sl="pl">Signor Presidente, nonostante l’Unione europea si sia prefissata di istituire uno spazio di libertà, sicurezza e giustizia, i media europei lanciano accuse e attacchi persistenti contro figure pubbliche, soprattutto quando sono ideologicamente scomode.</p>
      <p sl="pl">A tal fine lanciamo un appello e abbiamo redatto una petizione in cui si chiede che la persecuzione e il terrorismo mediatico siano considerati atti di violenza che minacciano i diritti umani. Senza alcuna prova i media hanno sottoposto un arcivescovo polacco a un vero e proprio linciaggio morale allo scopo di impedirgli di diventare arcivescovo di Varsavia. Analogamente i media europei hanno messo alla gogna Papa Benedetto XVI e da anni diffamano il carismatico monaco che ha creato l’unica vera stazione radiofonica libera in Polonia, scagliandosi anche contro tutti coloro che si oppongono alle idee basate sulla logica della disintegrazione che caratterizza la nuova sinistra.</p>
      <p sl="pl">Lanciamo un vivo appello per il rispetto dei valori su cui poggia l’Unione europea, ossia la dignità umana, la libertà, la democrazia e l’uguaglianza, i diritti umani e il diritto di professare la propria religione.</p>
    </intervention>
    <intervention id="1-047" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, è la terza volta che intervengo nello spazio dedicato ai discorsi di un minuto per richiamare l’attenzione dell’Assemblea sulla chiusura dell’ennesimo impianto per la lavorazione della carne bianca in Irlanda del Nord, che ha portato a una sostanziale perdita di posti di lavoro.</p>
      <p sl="en">Mi pare che stiamo continuando a perdere posti di lavoro nell’Unione europea. Consentiamo l’importazione nell’UE di carne bianca a basso prezzo, prodotta secondo standard più bassi rispetto a quelli imposti agli agricoltori e agli impianti europei, e quindi la nostra gente si trova senza lavoro. Per come la vedo, stiamo anche mettendo a repentaglio la salute umana nell’Unione europea, poiché la carne bianca importata non ottempera alle rigide norme che vigono al nostro interno.</p>
      <p sl="en">Vi sono molte altre considerazioni che potrei fare su questo tema. Sembra proprio però che continuiamo a ignorarne i pericoli, e devo lanciare un monito in quest’Aula, in quanto siffatta condotta è a nostro rischio e pericolo e mette la popolazione, gli agricoltori e i lavoratori in una situazione difficile. La Commissione deve aprire un’inchiesta e mettere fine a tale situazione.</p>
    </intervention>
    <intervention id="1-048" speaker_id="28263" name="Lasse Lehtinen" is_mep="True" mode="spoken">
      <p sl="fi">Signor Presidente, dagli anni ’60 sono morte 14 persone in Italia nel corso di disordini scatenati in occasione di partite di calcio. La settimana scorsa in Sicilia è stato ucciso un poliziotto, sposato con figli, a causa di una bomba lanciata da alcuni tifosi.</p>
      <p sl="fi">Problemi di questo genere però investono tutta l’Europa. E’ triste e vergognoso per l’Europa che il calcio fomenti la violenza sia dentro che fuori dal campo. Tutti coloro che sono coinvolti nel calcio devono lavorare insieme per difendere l’ormai compromessa reputazione di questo sport.</p>
      <p sl="fi">La tolleranza zero verso il razzismo e la violenza sembrerebbe essere l’unico modo per contrastare questi problemi. Le misure penali non sortiscono alcun effetto: dobbiamo intervenire duramente sui club mediante sanzioni pecuniarie, come si sta cominciando a fare ora. La sospensione delle partite e le partite a porte chiuse andranno a colpire le tasche delle associazioni calcistiche. In questo modo, non potranno evitare per molto di assumersi le proprie responsabilità nel compito di intensificare la sicurezza Così facendo, i club cominceranno anche ad avere davvero interesse a tenere sotto controllo i propri tifosi.</p>
    </intervention>
    <intervention id="1-049" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, oggi intervengo per tracciare un collegamento tra due temi. Il primo concerne i commenti del Presidente Barroso in merito alle consultazioni referendarie sulla proposta di costituzione. Egli infatti ha implicato che i vari paesi potrebbero decidere di non indirle affatto. Dunque, provenendo da un paese in cui è obbligatorio tenere un referendum su tali argomenti, trovo le dichiarazioni del Presidente assai sbalorditive, per non dire altro. Da un lato, la signora Commissario Wallström ci parla del piano “D”: democrazia, dialogo e dibattito e del coinvolgimento dei cittadini; dall’altro, vi sono le dichiarazioni del Presidente Barroso. In fin dei conti dobbiamo limitarci a informare, consultare e dialogare con i cittadini, ma non dar loro fiducia quando si tratta di votare?</p>
      <p sl="en">L’altra questione che desidero sottolineare è la proposta di legge attualmente in discussione nel parlamento irlandese atta a conferire ai ministri poteri estremamente ampi e aventi valore retroattivo sull’istituzione di reati perseguibili in ottemperanza alla normativa europea. In questo modo il parlamento irlandese, eletto a suffragio universale, risulterebbe però del tutto tagliato fuori. In ultima analisi, da un lato escludiamo i cittadini, mentre, dall’altro, aggiriamo i parlamenti nazionali. Da europea convinta devo dire che è un periodo molto preoccupante per l’Unione europea.</p>
    </intervention>
    <intervention id="1-050" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, la scorsa settimana le autorità russe hanno presentato nuove accuse contro gli ex dirigenti della Yukos Khodorkovsky e Lebedev, che erano già stati condannati due anni fa per motivi estremamente opinabili. Molti deputati al Parlamento hanno seguito con grande preoccupazione la sorte di questi due uomini che possono essere considerati prigionieri politici. Una nuova sentenza segnerà probabilmente la loro esecuzione morale e politica.</p>
      <p sl="en">Propongo che sia istituita una commissione temporanea sui processi con motivazione politica e sugli omicidi che purtroppo continuano a essere perpetrati in Russia, nonostante le preoccupazioni oggi espresse.</p>
    </intervention>
    <intervention id="1-051" speaker_id="23808" name="Csaba Sándor Tabajdi" is_mep="True" mode="spoken">
      <p sl="fr">Signor Presidente, desidero sollevare una questione che attiene alla politica europea e che riveste una grandissima importanza: la lotta contro l’estremismo che purtroppo fa capolino in tutta Europa. I partiti democratici della destra e della sinistra, i liberali, i verdi, tutti i partiti rappresentati in quest’Aula sono stati unanimi nell’affermare che bisogna prendere le distanze da ogni forma di estremismo, xenofobia, antisemitismo e di emarginazione delle minoranze. In questa sede siamo altresì riusciti a istituire un cordone sanitario contro gli estremismi. E’ stato un grande successo.</p>
      <p sl="fr">Onorevoli colleghi, riuscite a immaginarvi se il vicepresidente dell’UMP in Francia o il vicepresidente della CDU in Germania intervenisse in una manifestazione di estremisti in cui si brandiscono striscioni con slogan neonazisti senza prendervi le distanze ? Onorevoli colleghi, credo che tutti i partiti qui rappresentati debbano distanziarsi dagli estremisti di ogni estrazione che funestano tutti i paesi europei.</p>
    </intervention>
    <intervention id="1-052" speaker_id="23864" name="Toomas Savi" is_mep="True" mode="spoken">
      <p sl="et">Pur essendo il 12 febbraio oggi, per un istante desidero ritornare alla fine di gennaio. La sera del 25 gennaio Galina Kozlova, moglie di Vladimir Kozlov, presidente del consiglio comunale di Mari El e vincitore del Premio Sacharov per la libertà di pensiero nel 2006, è stata brutalmente assalita a Yoshkar-Ola. Galina Kozlova è stata ricoverata presso il reparto di neurochirurgia dell’ospedale di Yoshkar-Ola con lesioni alla scatola cranica, commozione celebrale e danni alla vista dovuti al gas nervino usato nel corso dell’aggressione.</p>
      <p sl="et">Nella primavera del 2005 il Parlamento ha adottato una risoluzione sulla violazione dei diritti umani nella Repubblica di Mari, facente parte della Federazione Russa. Come ricorderete, nella risoluzione si affermava che i giornalisti che non sono parte dei media controllati dallo Stato continuano a essere bersaglio di aggressioni, persecuzioni e isolamento. Nel 2001 sono stati uccisi tre giornalisti e il 4 febbraio 2005 Vladimir Kozlov è stato brutalmente picchiato. Signor Presidente, onorevoli colleghi, vi informo con rammarico che la situazione in relazione alle minoranze e ai diritti umani nella Repubblica di Mari non ha registrato alcun miglioramento da allora.</p>
    </intervention>
    <intervention id="1-053" speaker_id="28343" name="Bogusław Rogalski" is_mep="True" mode="spoken">
      <p sl="pl">Signor Presidente, i deputati al Parlamento europeo non devono sottostare agli ordini di nessuno. E’ questo quanto stabiliscono le norme elettorali nei nostri paesi. Ma com’è veramente la situazione sul piano pratico? Negli ultimi giorni abbiamo assistito alla violazione del principio di indipendenza dei deputati europei. In Parlamento è scoppiata una crisi per l’elezione del presidente della commissione per gli affari esteri. Sulla base delle decisioni pregresse della coalizione cristiano-democratica, la posizione è stata assegnata al deputato polacco, onorevole Sariusz-Wolsky. Da allora i polacchi subiscono pressioni vergognose.</p>
      <p sl="pl">Il Cancelliere tedesco, Angela Merkel, ha telefonato al presidente del partito che si era proposto per la carica di presidente di questa commissione del Parlamento europeo per chiedergli di ritirare la propria candidatura. L’ex Cancelliere Helmut Kohl ha chiamato un politico polacco per la medesima ragione. Per di più l’ex Cancelliere austriaco Schüssel insieme al Primo Ministro lussemburghese hanno scritto espressamente a questo proposito alla delegazione dell’EPL. Tutto questo movimento si è scatenato nel tentativo di garantire che la politica estera del Parlamento europeo sia condotta dal presidente precedente, il politico tedesco, onorevole Brok.</p>
      <p sl="pl">E’ questo che chiamiamo esercizio libero e senza impedimenti del dovere di deputato europeo? Non credo proprio, signor Presidente. L’ingerenza in questa vicenda da parte delle più alte autorità tedesche, austriache e lussemburghesi viola l’indipendenza di quest’Assemblea e si fa beffe della democrazia. Chiedo che in futuro l’indipendenza di quest’Aula venga protetta.</p>
    </intervention>
    <intervention id="1-054" speaker_id="28239" name="Milan Horáček" is_mep="True" mode="spoken">
      <p sl="de">Signor Presidente, anch’io intervengo sulla vicenda dei prigionieri politici Mikhail Khodorkovsky e Platon Lebedev, contro cui sono stati mossi nuovi capi d’imputazione sulla base di accuse oscure per impedirne un pronto rilascio, come del resto è previsto dall’ordinamento russo. Attraverso questo genere di mezzi il sistema giudiziario russo continua il processo assurdo e di chiara ispirazione politica contro gli ex capi della Yukos . L’impegno di Khodorkovsky verso una società russa più democratica lo ha reso un oppositore di Putin e, poiché il grande gruppo petrolifero è stato smembrato, ora la maggioranza azionaria è nelle mani dello Stato. Se la Russia viola i diritti umani elementari – e abbiamo appena sentito che tale atteggiamento si è ripetuto a Monaco – per l’UE diventa un partner molto problematico. Il Parlamento deve monitorare il processo sul posto e protestare contro prassi di questo genere.</p>
    </intervention>
    <intervention id="1-055" speaker_id="28294" name="Ljudmila Novak" is_mep="True" mode="spoken">
      <p sl="sl">Il 1° febbraio di quest’anno ignoti hanno dato fuoco a un asilo per l’infanzia della minoranza slovena a Trieste. A seguito di tale fatto i bambini sono stati temporaneamente spostati in altri locali. In passato si sono verificati incidenti analoghi contro la minoranza slovena, ad esempio fu data alle fiamme una scuola elementare slovena. Nonostante i sei anni di promesse l’edificio che ospitava la scuola non è ancora stato ripristinato. Per tale ragione i genitori sloveni ora temono che possa accadere lo stesso per l’asilo.</p>
      <p sl="sl">La minoranza slovena chiede, del tutto legittimamente, che le autorità di Trieste individuino e puniscano gli autori di questo atto e proteggano la minoranza slovena da incidenti simili in futuro. La minoranza si attende inoltre che l’asilo e la scuola sloveni siano riparati al più presto.</p>
      <p sl="sl">Desidero attirare l’attenzione dell’Assemblea sul fatto che, nonostante le recenti promesse, le autorità italiane non hanno messo pienamente in atto la protezione riconosciuta per legge alla minoranza slovena.</p>
    </intervention>
    <intervention id="1-056" speaker_id="28421" name="Marianne Mikko" is_mep="True" mode="spoken">
      <p sl="et">Onorevoli colleghi, la relazione Ahtisaari sul Kosovo è stata completata. A Monaco il Presidente Putin ha annunciato chiaramente gli obiettivi russi nel mondo e in Europa. Il tempo dell’attesa è finito, ora è arrivato il momento di agire.</p>
      <p sl="et">L’aiuto dell’UE per traghettare i Balcani occidentali verso la stabilità segnerà il momento della verità per la politica estera e di sicurezza comune dell’Unione europea. Il modo migliore per risolvere il problema del Kosovo è quello di ottenere il sostegno della Serbia, e a tal fine dobbiamo sostenere le forze democratiche presenti nel paese.</p>
      <p sl="et">Dobbiamo confermare quanto prima il nostro supporto a un costante ravvicinamento tra Serbia e Unione europea. Dobbiamo annunciare i criteri che decreteranno se la continuazione del processo è possibile. Il governo serbo, che sta mettendo in atto i valori fondamentali dell’Unione europea, come democrazia, diritti umani e Stato di diritto, deve meritare il nostro appoggio nel suo percorso verso l’adesione all’UE.</p>
      <p sl="et">In questo modo, riusciremo a sventare la minaccia della Russia di porre il veto sul piano per il Kosovo nell’ambito delle Nazioni Unite, usando il Kosovo come pretesto per sostenere i separatisti nei paesi che rientrano nella politica di vicinato dell’Unione europea.</p>
    </intervention>
    <intervention id="1-057" speaker_id="28134" name="Eva-Britt Svensson" is_mep="True" mode="spoken">
      <p sl="sv">Signor Presidente, come ha detto prima il collega, ieri in Portogallo ha avuto luogo un referendum importante. Come senz’altro saprete, era teso a impedire che le donne vengano trattate come criminali se interrompono la gravidanza entro la decima settimana. Il popolo portoghese ha votato a favore della proposta. Desidero porgere le mie congratulazioni alle donne portoghesi per aver compiuto questo passo verso l’appropriazione del proprio corpo. Desidero inoltre ringraziare i colleghi portoghesi e i partiti che hanno condotto una campagna obiettiva, seria e destinata all’informazione.</p>
      <p sl="sv">Ogni Stato membro ha il diritto di prendere le proprie decisioni in materia di diritti riproduttivi. Sono questioni su cui ogni paese deve decidere per sé. Tuttavia, è estremamente importante che la nostra opera di informazione travalichi i confini nazionali, promuovendo opinioni condivise e dando prova di solidarietà alle donne. Spero che Malta, la Polonia e l’Irlanda seguiranno l’esempio del Portogallo.</p>
    </intervention>
    <intervention id="1-058" speaker_id="28197" name="Árpád Duka-Zólyomi" is_mep="True" mode="spoken">
      <p sl="sk">Il 22 gennaio in Slovacchia è stata sospesa la diffusione radiofonica della BBC, poiché è in inglese, e ciò non è permesso dalla famigerata legge antieuropea in materia di lingua nazionale, promulgata nel 1995. Ai sensi di siffatta legge, non può essere assegnata alcuna frequenza radiofonica alle trasmissioni in lingua straniera. La sospensione della diffusione della BBC ha suscitato grande delusione tra i cittadini slovacchi, tanto più che il governo in carica ha enfatizzato la necessità di migliorare l’insegnamento delle lingue straniere, compito in cui la BBC rappresenta un modello.</p>
      <p sl="sk">Benché anche il ministero della Cultura comprenda l’assurdità di tale normativa, sta pianificando di imporre controlli e sanzioni più rigorosi, invece di proporre una soluzione positiva. La libera circolazione dei servizi costituisce uno dei principi fondamentali dell’Unione europea, e la diffusione dell’informazione non può dipendere dalla lingua in cui avviene. Questa vicenda dimostra che la legge in questione in materia di lingua nazionale non ottempera ai principi di diversità culturale e linguistica, ovvero ai valori dell’Unione europea.</p>
    </intervention>
    <intervention id="1-059" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, intervengo in merito al Trattato internazionale sulle persone scomparse ad opera dei governi siglato a Parigi la settimana scorsa. Vi hanno aderito 57 paesi cui vanno le mie congratulazioni. Mi rammarico però che il mio, l’Irlanda, non sia in questo novero.</p>
      <p sl="en">Oltre 50 000 persone sono scomparse per opera dei governi negli ultimi 25 anni. Di 40 000 si sono perse le tracce e le loro famiglie non sanno se sono vive o morte. Per me è assurdo che solo otto Stati membri dell’UE abbiano firmato il Trattato la settimana scorsa, visto che si era giunti a una conclusione lo scorso novembre dopo cinque anni di negoziati e una campagna ventennale.</p>
      <p sl="en">Corrono inoltre voci preoccupanti secondo cui gli Stati Uniti e alcuni paesi membri dell’UE si rifiuteranno di firmare il Trattato. Signor Presidente, intervengo per chiederle di convocare la Commissione e il Consiglio affinché chiariscano in questa sede che tutti gli Stati membri si devono ritenere vincolati a questo Trattato che devono sottoscrivere senza indugi.</p>
    </intervention>
    <intervention id="1-060" speaker_id="23816" name="András Gyürk" is_mep="True" mode="spoken">
      <p sl="hu">La dittatura cubana, attraverso l’organo di informazione del partito, il quotidiano Gramma , ha accusato alcuni dei nuovi paesi membri di cospirare contro L’Avana. In effetti è vero che i paesi accusati, ad esempio la Repubblica ceca e la Polonia, ultimamente si sono spesso espressi a favore della democrazia cubana. Tuttavia, i loro sforzi possono essere coronati da successo solo se l’Unione europea assume una posizione coesa a difesa delle forze democratiche dell’isola. Pur essendo nel vivo delle proprie riforme, l’Unione europea deve trovare un modo per prestare sostegno ai dissidenti, sia all’interno che fuori da Cuba, le cui voci si levano sempre più forti.</p>
      <p sl="hu">Infatti il ruolo dell’Europa nel mondo sarà determinato non solo dal suo andamento economico, ma anche dal suo impegno, espresso in azioni concrete, a difesa della causa della libertà. Benché centinaia di persone siano in carcere per motivi politici, a mio giudizio, la variante di Fidel Castro di dittatura socialista è ormai agli sgoccioli. Però, per propiziare l’avvento della democrazia, la comunità internazionale, e quindi anche l’Unione europea, deve schierarsi senza ambiguità per le libertà fondamentali.</p>
    </intervention>
    <intervention id="1-061" speaker_id="1253" is_mep="True" mode="spoken" role="Presidente">
      <p sl="unknown">Desidero spiegare che uno dei fattori che si tiene in considerazione nella scelta degli oratori è quello del deputato che è intervenuto per ultimo. Forse vi chiederete perché alcuni non sono stati chiamati. Quasi certamente i deputati che sono intervenuti la volta scorsa non hanno necessariamente avuto facoltà oggi, e quindi l’ultimo deputato che interverrà oggi è l’onorevole Papastamkos, che non ha avuto la possibilità di intervenire la volta scorsa.</p>
    </intervention>
    <intervention id="1-062" speaker_id="28572" name="Georgios Papastamkos" is_mep="True" mode="spoken">
      <p sl="el">Signor Presidente, a cinque anni di distanza dall’introduzione dell’euro nell’Unione non vigono ancora condizioni paritarie di concorrenza, che si tratti di carte di credito, di oneri bancari sul trasferimento del conto ad altro istituto o di altre transazioni bancarie.</p>
      <p sl="el">I consumatori in tutta Europa sono costretti a pagare costi ingiustificatamente elevati. Oltretutto, le commissioni sono soggette a fluttuazioni impressionanti, che arrivano fino al 400 per cento per le transazioni commerciali con carta di credito. Secondo la Commissione europea, gli oneri bancari costano circa 25 miliardi di euro all’anno alle imprese europee.</p>
      <p sl="el">Alla Commissione desidero chiedere se intende esercitare tutte le sue competenze ai sensi della legislazione comunitaria, e voglio dire a livello pratico, non solo attraverso dichiarazioni retoriche. E’ davvero ora di creare uno spazio unico dei pagamenti.</p>
    </intervention>
    <intervention id="1-063" speaker_id="1253" is_mep="True" mode="spoken" role="Presidente">
      <p sl="unknown">Con questo si conclude il punto all’ordine del giorno.</p>
    </intervention>
  </section>
  <section id="creitem13" title="13. Infrastruttura per l’informazione territoriale nella Comunità (INSPIRE) (discussione)">
    <intervention id="1-065" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0021/2007), presentata dall’onorevole Brepoels a nome della delegazione del Parlamento europeo al comitato di conciliazione, che istituisce un’Infrastruttura per l’Informazione Territoriale nella Comunità europea (INSPIRE) [PE-CONS 3685/2006 – C6-0445/2006 – 2004/0175(COD) ].</p>
    </intervention>
    <intervention id="1-066" speaker_id="28463" name="Frieda Brepoels" is_mep="True" mode="spoken" role="relatore">
      <p sl="nl">Signor Presidente, signor Commissario, onorevoli colleghi, finalmente cogliamo i frutti di un impegnativo lavoro protrattosi per oltre due anni e mezzo, a opera di moltissime persone che – sia nell’ambito della Commissione che del Parlamento – credono fermamente nel valore aggiunto offerto dalla direttiva per la politica ambientale nell’Unione europea, INSPIRE. So per certo che il tema non è tra i più eccitanti e, dato il suo contenuto molto tecnico, tutti davano per scontato che ci sarebbe stato un accordo in prima lettura. Trascuravano però il fatto che alcuni Stati membri, i quali si opponevano strenuamente a qualsiasi forma di armonizzazione dell’informazione territoriale in materia ambientale, erano preoccupati anche e soprattutto per le entrate e le licenze e consideravano questa iniziativa come una minaccia per i monopoli nazionali. Ben cinque Presidenze del Consiglio avevano incluso INSPIRE tra le loro priorità, ma è stata la Presidenza finlandese che è riuscita, la sera del 21 novembre 2006, a vincere la resistenza degli Stati membri. Ringrazio in quest’occasione tutti coloro che hanno contribuito a questo successo: in particolare il Commissario e il suo personale, che hanno svolto gran parte del lavoro preparatorio, insieme a un gruppo internazionale di esperti che ha risposto con particolare entusiasmo, scongiurando qualsiasi perdita di tempo. Desidero altresì ringraziare i relatori ombra e i loro collaboratori, i servizi giuridici del Parlamento, il segretariato della commissione per l’ambiente, la sanità pubblica e la sicurezza alimentare e il segretariato di conciliazione, la Presidenza del Consiglio e tutto il personale.</p>
      <p sl="nl">Dopo aver discusso la procedura, passerò adesso al contenuto. Come sapete, INSPIRE intende realizzare un’infrastruttura per l’informazione territoriale in Europa, al fine di sostenere la politica ambientale a ogni livello. Ovviamente una politica vigorosa potrà essere adottata soltanto sulla base di informazioni affidabili e di ottima qualità. Al momento di elaborare nuove misure politiche, i legislatori devono tener conto del fatto che i problemi che oggi influiscono sulla qualità della vita sono sempre più complessi e collegati fra loro. L’affidabilità delle informazioni e un’informata partecipazione del pubblico sono gli aspetti cui il sesto programma ambientale rivolge la propria attenzione. La direttiva, che ci auguriamo sarà approvata domani, fissa gli obiettivi, e gli Stati membri adesso avranno due anni per adeguare e affinare le procedure legislative e amministrative nazionali. In altre parole, già alle prossime elezioni europee, INSPIRE sarà ormai realtà, e la sua attività sarà basata sulle infrastrutture esistenti nei diversi Stati membri per i dati territoriali. Dopo tutto, attraverso un geoportale, INSPIRE offrirà agli Stati membri l’occasione di rendere disponibili tutte le banche dati geografiche come primo passo verso l’armonizzazione. Quest’idea, che ovviamente tutti accolgono con favore, è stata tuttavia fonte di accese discussioni all’interno di alcuni Stati membri che miravano a proteggere i propri profitti sulla vendita di dati geografici e, per quanto riguarda l’accesso alle informazioni, volevano imporre restrizioni più severe di quelle previste dal Trattato di Aarhus. Sono questi i motivi che hanno impedito al Parlamento di raggiungere un accordo con il Consiglio in seconda lettura. Vorrei ribadirlo: sono lieta che durante la procedura di conciliazione siamo riusciti ad assicurare che, in generale, i servizi di ricerca e consultazione delle informazioni territoriali siano resi disponibili gratuitamente. Soltanto se le condizioni saranno formulate chiaramente, si potrà esigere un pagamento per non mettere a repentaglio la fattibilità finanziaria di alcuni servizi governativi.</p>
      <p sl="nl">Per quanto riguarda i diritti di proprietà intellettuale, il Parlamento ha deciso di imporre alla lettera le disposizioni del Trattato di Aarhus sull’accesso del pubblico alle informazioni in materia ambientale, e quindi di non ammettere restrizioni più severe sulla base della riservatezza come richiesto dal Consiglio. A mio parere, abbiamo raggiunto un onorevole compromesso e spero che domani il Parlamento sosterrà questo accordo all’unanimità, affinché si possa procedere alla sua attuazione nei singoli Stati membri.</p>
      <p sl="nl">Vorrei aggiungere un breve commento sul campo di applicazione, che è praticamente inesauribile, una volta chiuse le scappatoie ed eliminate le incoerenze tra le diverse banche dati geografiche europee; attualmente infatti queste impediscono una seria programmazione, e in certi casi provocano il caos. Il sistema attuale è essenziale per migliorare e gestire la qualità delle acque in Europa. Le informazioni raccolte possono anche scongiurare e controllare le inondazioni.</p>
      <p sl="nl">Nel complesso, direi che INSPIRE rappresenta una preziosa integrazione della legislazione ambientale dell’Unione europea, e ne seguiremo con attenzione e interesse il recepimento nei vari Stati membri.</p>
    </intervention>
    <intervention id="1-067" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signor Presidente, colgo l’occasione per congratularmi con lei per la sua elezione alla Presidenza; sono certo che riuscirà a soddisfare tutte le aspettative dei cittadini europei e di coloro che l’hanno eletta.</p>
      <p sl="el">Il mio intervento sarà molto breve.</p>
      <p sl="el">Signor Presidente, onorevoli deputati, inizierò porgendo i miei più sinceri ringraziamenti alla delegazione parlamentare che ha partecipato alla procedura di conciliazione insieme al Consiglio il 21 Novembre 2006. In particolare, desidero ringraziare l’onorevole Vidal-Quadras e congratularmi con lui – per aver guidato la delegazione parlamentare – nonché naturalmente con la relatrice, onorevole Brepoels, che vorrei lodare e ringraziare soprattutto per l’eccellente contributo alle discussioni tenute nel corso dei negoziati.</p>
      <p sl="el">Siamo riusciti a creare una solida base su cui costruire un’infrastruttura integrata per l’informazione territoriale in Europa.</p>
      <p sl="el">Tale struttura ci è necessaria per i seguenti motivi.</p>
      <p sl="el">Innanzi tutto, per produrre efficaci disposizioni legislative servono informazioni affidabili, ossia analisi integrate dei problemi ambientali che dobbiamo affrontare, delle cause di tali problemi e delle possibili ripercussioni delle varie soluzioni.</p>
      <p sl="el">Tali analisi dipendono dai dati geografici. Attualmente la nostra attività politica è ostacolata dalla dispersione di tali dati in diverse banche dati che risultano di difficile accesso. Inoltre, vengono utilizzate norme differenti per l’archiviazione dei dati, e di conseguenza è impossibile associare tali dati ad altri, cosa che favorirebbe l’attività politica.</p>
      <p sl="el">Constato con piacere che siamo riusciti a superare le ultime difficoltà e a raggiungere un risultato soddisfacente. La Commissione approva incondizionatamente il testo del compromesso, e invito il Parlamento ad accettare il risultato positivo raggiunto dal suo gruppo negoziale.</p>
    </intervention>
    <intervention id="1-068" speaker_id="1253" is_mep="True" mode="spoken" role="Presidente">
      <p sl="unknown">La ringrazio, Commissario Dimas; vorrei anzi porgerle personalmente un cordiale ringraziamento per il suo augurio, ed esprimere la certezza di una proficua collaborazione anche in futuro.</p>
    </intervention>
    <intervention id="1-069" speaker_id="4260" name="Eija-Riitta Korhola" is_mep="True" mode="spoken">
      <p sl="fi">a nome del gruppo PPE-DE . – Signor Presidente, innanzi tutto, quale membro del Comitato di conciliazione, desidero ringraziare la relatrice, onorevole Brepoels, e il presidente della delegazione, onorevole Vidal-Quadras, per l’ottimo lavoro svolto. Dobbiamo inoltre riconoscere il ruolo svolto dalla Presidenza finlandese nel processo di conciliazione.</p>
      <p sl="fi">Il successo della politica ambientale comunitaria dipende in larga misura dalla disponibilità di informazioni scientifiche e dall’uniformità del flusso di informazioni. Quindi questa proposta di direttiva, che è il risultato del processo di conciliazione e che realizzerà un quadro giuridico per istituire un’infrastruttura per l’informazione territoriale nella Comunità europea, è un prerequisito per le valutazioni scientifiche da svolgere sulla base della legislazione ambientale.</p>
      <p sl="fi">Nelle diverse fasi della discussione su INSPIRE, l’obiettivo principale era quello di abbattere alcune delle barriere che ostacolano soprattutto la condivisione dei dati ambientali tra le autorità. In sede di conciliazione, è stato raggiunto un accordo generale sui principi che consentono alle autorità e agli altri organismi comunitari di utilizzare – nell’ambito di questa direttiva – dati cartografici e di diverso tipo attualmente in possesso di altre autorità.</p>
      <p sl="fi">Anche per quanto riguarda l’accesso del pubblico alle informazioni è stato raggiunto un buon risultato finale. In futuro, sarà disponibile una più ampia gamma di servizi Internet sull’ambiente. Tali servizi, rivolti al pubblico, saranno gratuiti nella maggior parte dei casi.</p>
      <p sl="fi">Sarà consentito richiedere il pagamento di informazioni in rapida evoluzione, come alcune prestazioni del servizio meteorologico. Anche prima di INSPIRE, la Comunità ha utilizzato certi strumenti per consentire in primo luogo l’accesso a informazioni affidabili, soprattutto informazioni sul settore pubblico, e successivamente per armonizzare le informazioni, così da rendere possibili le comparazioni a livello comunitario. Uno di questi strumenti è la direttiva sull’accesso del pubblico all’informazione ambientale, di cui sono stata relatrice. I problemi osservati nel corso del dibattito in materia sono stati presi in considerazione nella preparazione di INSPIRE, e vorrei ringraziare tutti per questo. Nel complesso, la direttiva offrirà una base solida ed efficace per sviluppare infrastrutture per l’informazione territoriale nella Comunità europea e per consentire di mantenere dati e servizi di qualità negli Stati membri.</p>
    </intervention>
    <intervention id="1-071" speaker_id="28292" name="Inés Ayala Sender" is_mep="True" mode="spoken">
      <p sl="es">a nome del gruppo PSE . – In primo luogo desidero congratularmi con l’onorevole Brepoels e gli altri colleghi per il contributo che hanno offerto alla redazione di questa relazione. Credo che il risultato sia positivo, anche grazie al lavoro della nostra Assemblea che lo ha considerevolmente migliorato, agli sforzi della Commissione che ha cercato di aiutarci – parlo a nome dell’onorevole Sornosa – e infine grazie anche alla comprensione del Consiglio in sede di Comitato di conciliazione.</p>
      <p sl="es">Non ho alcun dubbio sull’utilità di questa proposta che sarà uno strumento fondamentale per l’elaborazione, l’attuazione, il monitoraggio e la valutazione a tutti i livelli delle politiche ambientali o delle attività che possono direttamente o indirettamente influenzare l’ambiente.</p>
      <p sl="es">Riteniamo inoltre opportuno basare questa infrastruttura comunitaria sulle infrastrutture per i dati territoriali già istituite e gestite dagli Stati membri, in piena applicazione del principio di sussidiarietà, soprattutto quando negli Stati membri esistono diversi livelli di amministrazione pubblica – come si verifica spesso, per esempio nel mio paese, la Spagna.</p>
      <p sl="es">I servizi in rete sono necessari per la condivisione dei dati territoriali tra i diversi livelli di autorità pubbliche nella Comunità. Questi servizi devono consentire di localizzare, trasformare, visualizzare e scaricare dati territoriali nonché di accedere ai dati territoriali e ai servizi di commercio elettronico.</p>
      <p sl="es">Tale strumento dovrà servire a sfruttare al massimo i benefici e le possibilità che la globalizzazione dei dati e dei servizi offre a governi, imprese private, università, all’intera società e, cosa più importante ancora, ai cittadini. Lo ritengo essenziale perché ci consente di aggiornarci con informazioni che sono già di pubblico dominio grazie a Internet e ai dati che vi si possono reperire.</p>
      <p sl="es">Ritengo inoltre cruciale che questo strumento sia stato concepito per fornire informazioni al pubblico. Da questo punto di vista, ci auguriamo che INSPIRE integri le informazioni del settore pubblico e le direttive sull’accesso alle informazioni ambientali adottate in applicazione della Convenzione di Aarhus da noi recentemente approvata, e che affronti una serie di questioni non contemplate da tali direttive, come la condivisione dei dati tra le autorità pubbliche e l’interoperabilità.</p>
      <p sl="es">Infine, esprimo soddisfazione per l’accordo raggiunto dal Consiglio sulla gratuità dell’accesso al servizio, nella maggioranza dei casi, e per il capitolo relativo alla riservatezza dei dati, che in ultima analisi coinciderà con le disposizioni della Convenzione di Aarhus, sull’accesso del pubblico all’informazione ambientale.</p>
    </intervention>
    <intervention id="1-072" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem14" title="14. Revisione della direttiva quadro sui rifiuti − Strategia tematica per il riciclaggio dei rifiuti (discussione)">
    <intervention id="1-074" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta:</p>
      <p sl="unknown">la relazione (A6-0466/2006), presentata dall’onorevole Jackson a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio relativa ai rifiuti [COM(2005)0667 – C6-0009/2006 – 2005/0281(COD) ]</p>
      <p sl="unknown">la relazione (A6-0438/2006) presentata dall’onorevole Blokland a nome della commissione per l’ambiente, la sanità pubblica e la sicurezza alimentare, sulla strategia tematica per il riciclaggio dei rifiuti [2006/2175 (INI)].</p>
    </intervention>
    <intervention id="1-075" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signora Presidente, innanzi tutto ringrazio il Parlamento europeo e, in particolare, i relatori, onorevoli Jackson e Blokland, per le eccezionali relazioni, la commissione per l’ambiente, la sanità pubblica e la sicurezza alimentare, l’onorevole Gutiérrez-Cortines e la commissione per l’industria, la ricerca e l’energia per il parere che ha stilato in prima lettura.</p>
      <p sl="el">Le politiche in materia di rifiuti svolgono un ruolo fondamentale nella riduzione dell’impatto ambientale connesso all’uso delle risorse naturali. Gli obiettivi principali della strategia tematica e della proposta di direttiva vertono sulla prevenzione della produzione di rifiuti e, laddove la produzione non può essere evitata, si punta a minimizzarne gli effetti sull’ambiente e sulla salute pubblica.</p>
      <p sl="el">Negli ultimi trent’anni l’Unione europea ha sviluppato politiche e normative importanti in tema di rifiuti allo scopo di proteggere la salute pubblica e l’ambiente.</p>
      <p sl="el">La Commissione nell’attuale revisione della direttiva sui rifiuti si prefigge di portare il quadro legislativo in linea con le attuali sfide di ordine ambientale. La politica aggiornata tiene conto dei progressi compiuti nel campo dell’innovazione ecologica e sostiene le conoscenze d’avanguardia sull’uso sostenibile delle risorse naturali. Il pacchetto di misure proposto ha i seguenti scopi:</p>
      <p sl="el">in primo luogo, ridurre l’impatto ambientale dei rifiuti nel corso dell’intero ciclo di vita;</p>
      <p sl="el">in secondo luogo, assegnare priorità alla prevenzione della produzione di rifiuti. Questo sforzo richiede un intervento a livello nazionale, regionale e locale. Gli Stati membri devono mettere in atto politiche tese a prevenire la formazione di rifiuti mediante programmi nazionali obbligatori. In questo modo, si contribuirà ad invertire le tendenze attuali che segnano un aumento nella quantità di rifiuti. Analogamente gli obiettivi a livello nazionale contribuiranno a ridurre le quantità di rifiuti a livello comunitario;</p>
      <p sl="el">in terzo luogo, promuovere il riciclaggio, fissando norme atte a salvaguardare la qualità dei materiali riciclabili. In questo modo si favorirà la fiducia nei materiali riciclati e se ne aumenterà la domanda nel mercato interno. Proponiamo che ciò avvenga usando criteri tesi a determinare il momento in cui i rifiuti riciclati perdono la loro caratteristica di “rifiuti”;</p>
      <p sl="el">in quarto luogo, le misure proposte puntano altresì a modernizzare e semplificare la normativa in materia di rifiuti. Alcune definizioni sono state chiarite, allorché in passato erano fonte di difficoltà e di interpretazioni contraddittorie. L’obiettivo della strategia e della direttiva è di conseguire un equilibrio, di preservare quanto ha funzionato negli ultimi trent’anni e al contempo di modernizzare il quadro legislativo per i decenni a venire.</p>
      <p sl="el">Per concludere, desidero formulare due importanti osservazioni in relazione alla direttiva quadro sui rifiuti:</p>
      <p sl="el">in primo luogo, il testo che emerge dalla procedura di codecisione deve essere chiaro e garantire certezza giuridica. Alcuni degli emendamenti presentati non salvaguardano questa chiarezza giuridica, soprattutto quelli che vertono sulla distinzione tra riciclaggio e smaltimento;</p>
      <p sl="el">in secondo luogo, se vogliamo che l’atto legislativo in questione sia efficace sul piano ambientale, esso deve mantenere la propria qualifica di direttiva quadro. In altre parole deve essere un quadro giuridico stabile e chiaro che al contempo sia sufficientemente flessibile in modo da potersi adattare ad esigenze mutevoli.</p>
    </intervention>
    <intervention id="1-076" speaker_id="1370" name="Caroline Jackson" is_mep="True" mode="spoken" role="relatore">
      <p sl="en">Signora Presidente, è bello vederla in veste di Presidente di seduta! Questa direttiva è l’importantissimo successore della prima direttiva quadro e svela anche la mia età, poiché mi ricordo dell’approvazione della direttiva quadro sui rifiuti del 1975. All’epoca l’opinione pubblica guardava con stupore al fatto stesso che l’Europa si occupasse di rifiuti.</p>
      <p sl="en">Vista la presumibile longevità di siffatte misure, è importante definirle correttamente. Non vogliamo una replica, come ha detto il Commissario, di quanto è accaduto recentemente, laddove il ricorso alla Corte di giustizia allo scopo di ottenere chiarimenti ha portato a sentenze confusionarie, contraddittorie e del tutto strane. Il compito di legiferare spetta ai legislatori, non ai giudici.</p>
      <p sl="en">Prima di tutto la direttiva è molto importante per quanto concerne le definizioni. La Commissione ne ha prodotte una serie che noi abbiamo modificato e ampliato. Molti dei cambiamenti sono stati accettati in seno alla commissione attraverso emendamenti di compromesso. Posso affermare senza timori che il palcoscenico della plenaria ci offrirà la possibilità di affinare siffatti suggerimenti, come abbiamo già fatto io ed altri. Ad esempio, in commissione non siamo riusciti a trovare una definizione per “sottoprodotto”, che rappresenta una questione cruciale. Credo che il Parlamento debba avere una proposta su cui votare e quindi ho presentato un emendamento su un nuovo articolo 3a per la definizione di “sottoprodotto”. Lo stesso genere di lacuna è ravvisabile anche in relazione ai rifiuti biodegradabili.</p>
      <p sl="en">In secondo luogo, abbiamo dedicato molto tempo alla definizione della gerarchia dei rifiuti. Se ne parla spesso, ma finora non è mai stata definita in alcun testo legislativo comunitario. La commissione parlamentare ha preferito la gerarchia di cinque sezioni rispetto alla versione più confusa e uniforme della Commissione. Il problema risiede nello stabilire che tale gerarchia non deve essere usata come requisito rigido, ma deve essere vista come un principio flessibile e generale. La commissione ha optato per la valutazione del ciclo di vita e le analisi costi/benefici come presupposto essenziale per qualsiasi scostamento dalla gerarchia. Credo che tale approccio sia eccessivamente burocratico, il gruppo PPE-DE propone un’alternativa più realistica ma anche più esigente.</p>
      <p sl="en">In terzo luogo abbiamo riflettuto sulle modalità atte a stabilire quando un rifiuto cessa di essere tale. In questo modo, siamo riusciti a indicare nel testo della direttiva le voci cui la Commissione deve assegnare priorità, se necessario mediante l’elaborazione di specifiche allo scopo di definire il punto in cui cessano di essere considerate rifiuti. Abbiamo proposte sette voci, ma non abbiamo sostenuto la proposta secondo cui il combustibile solido recuperato debba entrare a far parte di questo elenco. A giudizio della commissione tale materiale deve continuare a essere considerato nella categoria dei rifiuti.</p>
      <p sl="en">Infine vi è la questione del criterio dell’efficienza energetica per cui, se viene raggiunta una determinata soglia in un impianto di smaltimento, l’attività si può catalogare come recupero e non come smaltimento. Mi pare un’idea del tutto opportuna. Una simile designazione ha vantaggi ambientali e commerciali. Il criterio di designazione come recupero deve essere sufficientemente rigoroso da divenire una sorta di misura di riferimento, che, se adottato, si estenderebbe a tutte le operazioni di acquisto e di costruzione di inceneritori.</p>
      <p sl="en">La commissione ha adottato un emendamento in cui si accetta il principio per cui l’energia ricavata dai rifiuti può classificarsi nell’ambito del recupero, ma ha spostato la definizione dall’allegato per inserirla nell’articolo 19. Tale mossa crea dei problemi. Implica infatti che il rispetto della formula sia divenuto un requisito permanente, e potrebbe anche provocare la chiusura improvvisa e forzata degli impianti non a norma, il che sarebbe assai assurdo. Alla luce di tali premesse il gruppo PPE-DE e altri gruppi hanno presentato emendamenti tesi a riportare la formula dove era originariamente, ossia nell’allegato.</p>
      <p sl="en">Benché la presente direttiva sia volta principalmente a definire i termini, abbiamo ritenuto dovesse affrontare anche il tema della prevenzione dei rifiuti. E’ inutile che l’UE assuma un ruolo preminente nel mondo in merito alla terminologia, se poi continua ad essere al primo posto nella produzione dei rifiuti. Sono dunque fiera che, dietro mio suggerimento, gli emendamenti del Parlamento per la prima volta contengano una proposta con cui l’UE si impegna a stabilizzare la produzione complessiva di rifiuti ai livelli del 2008 entro il 2012. Visto che il volume di rifiuti dell’UE aumenta di anno in anno, questo è un importante primo passo e spero veramente che la Commissione e gli Stati membri lo sosterranno.</p>
      <p sl="en">Devo formulare due osservazioni sugli emendamenti presentati dai colleghi. Rilevo che alcuni vogliono obiettivi di riciclaggio validi in tutta l’UE. Credo sia un errore. Il riciclaggio è una prassi importante che ciascun paese deve affrontare a modo proprio nel contesto dell’imperativo complessivo della direttiva sulle discariche e dei propri obiettivi di riduzione. Oltretutto dobbiamo stabilire l’efficienza del carbonio del riciclaggio prima di promuoverla come risposta ideale ai problemi in tema di rifiuti. Faccio presente che alcuni deputati vogliono imporre restrizioni sui rifiuti che possono essere depositati in discarica sulla base delle esperienze positive dei propri paesi e perché tale approccio consente di avere dati positivi sul riciclaggio e sui livelli delle discariche. Ebbene, invito tali colleghi a fare due chiacchiere con i vicini dell’Europa orientale. Essi si lamentano per le grandi quantità di rifiuti che ricevono dalla Germania. A prescindere da ogni possibile accezione, riciclare non significa gettare i rifiuti dall’altro lato della frontiera nazionale, sperando che vada tutto bene.</p>
      <p sl="en">Mi auguro che sia possibile progredire presto con questa direttiva in Consiglio, ma la storia recente delle direttive sui rifiuti ci insegna che è meglio definire un buon testo adesso invece di precipitarsi verso un’adozione prematura.</p>
    </intervention>
    <intervention id="1-077" speaker_id="1969" name="Johannes Blokland" is_mep="True" mode="spoken" role="relatore">
      <p sl="nl">Signora Presidente, è con gratitudine che procedo nel compito di illustrare la relazione sulla strategia tematica in tema di rifiuti, che ha riscosso un consenso unanime in seno alla commissione per l’ambiente, la sanità pubblica e la sicurezza alimentare. Prima di cominciare, però, desidero ringraziare i colleghi per la cooperazione positiva e per il sostegno unanime cui ho appena fatto riferimento. Si potrebbero addirittura scusare coloro che pensano che i rifiuti non siano una questione controversa in quest’Aula. L’obiettivo della risoluzione adottata dalla commissione per l’ambiente punta a imprimere una direzione chiara alla politica futura in materia di rifiuti, la cui essenza è la protezione dell’ambiente e della salute pubblica. La commissione per l’ambiente converge ampiamente sui principi guida in tale ambito, vale a dire il principio di precauzione, il principio “chi inquina paga”, l’autosufficienza, la prossimità e la responsabilità del produttore.</p>
      <p sl="nl">Purtroppo devo dire però che questi principi sono stati generalmente ignorati quando la relazione è stata ulteriormente affinata. E posso dimostrarlo portandovi un esempio. Esiste un largo consenso sulla strategia di cinque sezioni che comprende la prevenzione, il riutilizzo, il riciclaggio, il recupero e, all’ultimo posto, lo smaltimento. Questa gerarchia è stata affrontata sia nella relazione dell’onorevole Jackson sia nella mia. Tuttavia, sono stati presentati emendamenti che la rendono così flessibile da offrire la possibilità di aggirarla completamente. Sono dell’avviso che debba essere mantenuta la disposizione del paragrafo 16 della risoluzione, ossia che si possa deviare dalla gerarchia solo se un’analisi certificata del ciclo di vita dimostra chiaramente che in questo modo la protezione ambientale risulta essere più efficace.</p>
      <p sl="nl">Un’altra questione riguarda la modifica delle definizioni. La ragione principale che vi soggiace è che si vuole modificare la formulazione delle definizioni per migliorarle e per il bene dell’ambiente. Le modifiche non sono tese ad agevolare il conseguimento degli obiettivi, a migliorare la propria immagine o a mettere alle corde il mercato. Vi porto due esempi importanti in proposito, ossia i sottoprodotti e la differenza tra recupero e smaltimento.</p>
      <p sl="nl">Cominciando con i sottoprodotti, ai sensi del paragrafo 10 della risoluzione, dobbiamo stare molto attenti alla declassificazione dei rifiuti. Se un dato materiale non si classifica più come rifiuto, non rientra più nella normativa sui rifiuti atta a proteggere l’ambiente, e in questo modo i rifiuti possono essere trasportati ovunque. Creare una nuova categoria di cosiddetti sottoprodotti pertanto innesca un rischio in più. Non è chiaro in che regime rientri siffatta categoria, mentre il ricorso o l’uso indebito della stessa è destinato ad ampliarsi in misura stratosferica.</p>
      <p sl="nl">In secondo luogo, in relazione allo smaltimento in contrapposizione al recupero, il dibattito sulla differenza tra i due termini si trascina da anni e si incentra principalmente sul confine oltre il quale l’incenerimento in genere di rifiuti domestici può essere considerato recupero. L’intento è sempre stato quello di arrivare a una distinzione chiara. Il parere della commissione per l’ambiente è stato espresso nei paragrafi dal 12 al 14 della risoluzione. I rifiuti destinati al recupero energetico o all’incenerimento devono in ogni caso ottemperare alle norme di emissione ai sensi della direttiva sull’incenerimento dei rifiuti. La commissione per l’ambiente inoltre ritiene che le stesse norme ambientali debbano applicarsi all’incenerimento e al coincenerimento; in altri termini, devono vigere le stesse norme di emissione in linea con gli stessi criteri di efficienza energetica. Oltretutto sono giunto alla conclusione che sia sempre meglio considerare l’incenerimento di rifiuti come smaltimento. L’obiettivo dell’incenerimento infatti è sempre lo smaltimento. In questo modo si arriva alla necessaria chiarezza e ci si mantiene in linea con le sentenze della Corte di giustizia. Il punto conclusivo, formulato nel paragrafo 31 della risoluzione, verte sul divieto di depositare in discarica i rifiuti che possono essere inceneriti e i rifiuti che possono essere riutilizzati e riciclati.</p>
      <p sl="nl">Infine, chiedo alla Commissione di prendere sul serio il paragrafo 30 della risoluzione. Esso verte sulle proposte di direttive a lungo attese in materia di rifiuti biodegradabili, rifiuti edilizi e di demolizione e fanghi di depurazione. Questo punto è sancito dal sesto programma di azione in materia d’ambiente sin dal 2002 ed è abbondantemente giunta l’ora che la Commissione avvii queste proposte in modo da poter creare una società che ricicla in maniera regolamentata.</p>
    </intervention>
    <intervention id="1-078" speaker_id="4326" name="Cristina Gutiérrez-Cortines" is_mep="True" mode="spoken">
      <p sl="es">relatore per parere della commissione per l’industria, la ricerca e l’energia . – Signora Presidente, ringrazio l’onorevole Jackson, oltre che per l’ottimo lavoro, come si usa dire in questa sede, anche perché su questa complessa e complicata questione ha adempiuto a due funzioni ideali della buona prassi parlamentare.</p>
      <p sl="es">Da un lato, ha ascoltato tutti a prescindere dal paese di provenienza, ha ascoltato il settore, ma ha anche ascoltato i più diretti interessati e, dall’altro, ha cercato di rimanere fedele a un approccio flessibile e aperto in modo che la direttiva sui rifiuti non diventasse un problema, ma diventasse invece la chiave per risolvere i problemi esistenti.</p>
      <p sl="es">La normativa precedente ha risolto in larga misura i problemi, ma ne ha anche creati, il che ha portato la Corte di giustizia a emettere un maggior numero di sentenze nel campo dei rifiuti rispetto a ogni altro settore. Ha inoltre creato un problema enorme per i comuni che in definitiva devono applicare le norme; i comuni infatti sono spesso piccoli, presentano variazioni enormi in seno all’Europa e sono diverse centinaia di migliaia.</p>
      <p sl="es">Pertanto rivolgo un plauso alla sua flessibilità e le accordo il mio pieno sostegno. Sostengo e accolgo con favore l’emendamento n. 112 sui rifiuti biodegradabili dal momento che stiamo cercando di creare una società in grado di minimizzare l’uso delle risorse e al contempo vogliamo trarre il massimo vantaggio da quanto ricaviamo dal riciclaggio e dal recupero.</p>
      <p sl="es">Il compostaggio, che in spagnolo chiamiamo “abono”, derivato dai rifiuti, rappresenta una delle forme di riciclaggio più antiche della terra. E’ una delle forme essenziali di rifiuto, poiché è l’unico modo “ecologico” per fertilizzare il suolo e per arricchire i terreni poveri di materiale organico.</p>
      <p sl="es">Sono relatrice per la direttiva sui rifiuti e sono a favore di questo emendamento in particolare, poiché, fino a che non ci sarà una direttiva specifica – e dovrà esserci – sui rifiuti biodegradabili, fino a che non sarà promulgata una direttiva sul compostaggio, che per il momento non è in programma e nemmeno parte della strategia della Commissione – che l’ha lasciata da parte nell’ottica della sua politica sulla diminuzione dell’attività legislativa – la materia deve essere dotata di un quadro al fine di creare una maggiore disciplina nella purificazione dei rifiuti, anche in modo che gli agricoltori possano usare questa risorsa con piena fiducia.</p>
      <p sl="es">Grazie molte. A mio parere, ci possiamo permettere di essere flessibili solo quanto vi è una fattibilità.</p>
    </intervention>
    <intervention id="1-079" speaker_id="28463" name="Frieda Brepoels" is_mep="True" mode="spoken">
      <p sl="nl">a nome del gruppo PPE-DE . – Signora Presidente, signor Commissario, onorevoli colleghi, anch’io ringrazio entrambi i relatori per aver cooperato molto onestamente. Credo che l’interesse che così tante persone e organizzazioni hanno mostrato per questa prima lettura tanto sulla strategia quanto sulla revisione della direttiva sia indice delle molte opportunità che possono scaturire dai rifiuti. Benché i rifiuti siano visti sempre più come una valida fonte di materie prime, essi continuano però a rappresentare un problema. Come abbiamo sentito oggi, il volume complessivo aumenta e la quantità di rifiuti destinata al riutilizzo o al riciclaggio rimane insufficiente. La legislazione in atto è spesso attuata in maniera inefficace e oltretutto esistono grandi discrepanze nel modo in cui i vari Stati membri affrontano il problema. Per come la vedo, non sussistono dubbi sul fatto che, da un lato, la revisione segna passi positivi verso la riduzione degli effetti nocivi sull’ambiente e sulla salute derivanti dal trattamento dei rifiuti – quali la gerarchia a cinque livelli, i programmi di prevenzione dei rifiuti per gli Stati membri, una migliore definizione di una serie di concetti e criteri atti a distinguere i prodotti dai rifiuti, l’introduzione del principio di prossimità, il divieto di miscelare i rifiuti in modo da diluirli e ovviamente la procedura tesa a chiarire quando i rifiuti cessano di essere considerati tali – ma dall’altro permangono numerose strozzature. Ad esempio, signor Commissario, penso all’emendamento n. 85, in cui si afferma che le discariche da cui viene estratto gas possono essere considerate una forma di recupero energetico. A mio avviso, questo atteggiamento è diametralmente opposto alla politica volta a eliminare gradatamente il deposito in discarica di rifiuti biodegradabili. Ritengo inoltre che gli emendamenti nn. 81 e 82 non debbano autorizzare lo scarico o deposito di rifiuti in mare, proprio perché l’emendamento n. 39 fa riferimento al divieto dell’incenerimento in mare. Inoltre, l’emendamento n. 26, in cui si fa riferimento alla definizione di “recupero di energia” dovrebbe essere cancellato, secondo me, altrimenti molti impianti di incenerimento rientrerebbero nella definizione di recupero e si verrebbe a creare un libero mercato per l’incenerimento dei rifiuti. Tale sviluppo sarebbe del tutto incoerente con il principio di prossimità, che a sua volta è molto importante se vogliamo espandere considerevolmente il riciclaggio. Infine, non credo vi sia spazio per l’introduzione di criteri sull’efficienza energetica in questo contesto. Tale aspetto andrebbe invece considerato in congiunzione con la revisione della direttiva sull’incenerimento dei rifiuti. Non è stato nemmeno effettuato uno studio esaustivo sull’impatto.</p>
      <p sl="nl">Infine, dobbiamo anche certamente garantire che alcune disposizioni non portino al livellamento verso il basso in alcuni Stati membri o all’annientamento degli sforzi politici attualmente in atto. La regione da cui provengo, le Fiandre, è all’avanguardia in Europa per il riutilizzo e il riciclaggio e sicuramente ne risentirebbe. Risultati consistenti sono possibili solo se saranno coinvolte le autorità locali e anche se verranno adottate misure di accompagnamento, come le misure fiscali e i divieti sulle discariche. Anche la normativa fiamminga sulle movimentazioni del terreno potrebbe subirne gli effetti negativi, se dalla direttiva saranno esclusi i materiali escavati non contaminati. Diversi Stati membri in ogni caso finiranno per giungere a interpretazioni diverse in materia di trasporti transfrontalieri. Vorrei che il Commissario si esprimesse in merito a tale punto.</p>
    </intervention>
    <intervention id="1-080" speaker_id="4425" name="Guido Sacconi" is_mep="True" mode="spoken">
      <p sl="it">a nome del gruppo PSE . – Signor Presidente, onorevoli colleghi, in modo niente affatto formale vorrei ringraziare anch’io i colleghi Jackson e Blokland per il lavoro realizzato. Per così dire ci hanno portato per mano fino a trovare una sintesi a larghissima maggioranza in commissione per l’ambiente e realizzare un risultato per nulla scontato in partenza: rendere coerenti di due documenti, l’uno sulla strategia del riciclaggio e l’altro sulla proposta di revisione della direttiva quadro sui rifiuti, che ora sono più coerenti dei documenti originari della Commissione.</p>
      <p sl="it">In particolare ho apprezzato molto il modo in cui la collega Jackson ha condotto i negoziati con noi relatori ombra, ciò ci ha consentito di risolvere quasi tutti i problemi in modo consensuale. Per questo, onorevole Jackson, sono rimasto un po’ sorpreso e anche un po’ amareggiato quando ho visto che lei ha presentato a nome del suo gruppo alcuni emendamenti i quali in un punto particolare mettono in discussione questi accordi, questo ci crea problemi, diciamo imbarazzo.</p>
      <p sl="it">Veniamo alle priorità. Primo: in modo molto positivo abbiamo sottolineato, davvero più di quanto lo abbia fatto la Commissione, la priorità della prevenzione, della produzione dei rifiuti, definendola meglio e prevedendo un obiettivo di stabilizzazione entro il 2012, con tutta una serie di misure concrete di accompagnamento. Come secondo abbiamo un punto che, onorevole Jackson, intendo difendere fino in fondo: abbiamo definito e affermato concretamente la gerarchia a cinque livelli. Proprio come una gerarchia, prima si fa una cosa e solo dopo la seconda, la terza, e così via dicendo, precisamente: prevenzione, riuso, riciclaggio, recupero e infine smaltimento. Non abbiano escluso la possibilità di discostarsi da questa gerarchia, ma abbiamo vincolato la possibilità a criteri rigidi di valutazione, iniziando dal rapporto analisi costo/benefici lungo tutto il ciclo di vita dei beni di consumo. Per questo resto un po’ stupito che lei oggi definisca burocratica proprio questa soluzione.</p>
      <p sl="it">Terzo: un problema non l’avevamo risolto con i compromessi, lo dobbiamo ora risolvere con voto in Aula, anche se la commissione per l’ambiente ha trovato una soluzione, a mio parere positiva: non è possibile contraddire la gerarchia qualificando come recupero il recupero energetico, il quale invece è smaltimento. Così contraddiciamo subito la gerarchia e si rischia di creare una concorrenza indebita con le energie rinnovabili. Sia chiaro, non c’è nessun rifiuto ideologico contro l’incenerimento e il recupero energetico, ma anch’io sono molto d’accordo con la collega Brepoels sull’opportunità di rinviare in un’altra sede più appropriata la definizione di questo tema.</p>
      <p sl="it">È prevista la revisione della direttiva incenerimento? Bene, a me pare che sia quella la sede più adatta per definire il problema del recupero energetico, per questo ho presentato in tal senso un emendamento, esattamente il 136, il quale mi sembra molto ragionevole. Non infiliamo troppi problemi in questa direttiva, esaminiamo la questione con più calma e con un approfondimento tecnico!</p>
      <p sl="it">Infine, anch’io vorrei spezzare una lancia rispetto al tema di biorifiuti: in quanto da troppo tempo si rinvia la questione del compostaggio, che invece è una componente strategica di una società del riciclaggio, e non vedo perché non dare finalmente sbocco a questa scelta da tempo condivisa.</p>
    </intervention>
    <intervention id="1-081" speaker_id="28305" name="Mojca Drčar Murko" is_mep="True" mode="spoken">
      <p sl="sl">a nome del gruppo ALDE . – Il gruppo ALDE accoglie con favore il principio di base che la Commissione ha applicato nell’ambito della revisione della direttiva quadro sui rifiuti considerandoli una potenziale risorsa. Noi puntiamo a un approccio calibrato che tenga conto sia delle conseguenze dell’aumento nella produzione di rifiuti, ossia dei rischi insiti per l’ambiente e per la salute umana, e delle istanze di un mercato in espansione nelle nuove tecnologie di gestione dei rifiuti.</p>
      <p sl="sl">Per quanto attiene alla gerarchia dei rifiuti, sosteniamo in linea di principio la raccolta differenziata dei rifiuti e il riciclaggio laddove è efficace dal punto di vista finanziario e ambientale. Tuttavia, siamo altresì a favore della gestione efficiente di altri tipi di rifiuti che non possono essere recuperati o riciclati.</p>
      <p sl="sl">Abbiamo rilevato che gli Stati membri che riescono a ridurre maggiormente la dipendenza dalle discariche hanno centrato questo obiettivo attraverso un mix di riciclaggio, trattamento dei rifiuti biologici – ossia mediante il processo di compostaggio – e recupero energetico, sempre a condizione che gli impianti specializzati rispettino criteri rigorosi in merito all’emissione di agenti inquinanti gassosi. In caso di ottemperanza tali impianti devono avere la possibilità di essere riconosciuti come impianti per il recupero energetico, invece di finire all’ultimo posto della gerarchia per la gestione dei rifiuti, allo stesso livello delle discariche.</p>
      <p sl="sl">La possibilità di acquisire lo status R1 motiverebbe questi impianti a puntare all’efficienza energetica, una meta che è altresì in linea con il piano europeo mirato a ridurre del 20 per cento le emissioni di anidride carbonica. La nostra proposta di emendamento n. 133 offre una soluzione di compromesso che coniuga la formula iniziale della Commissione con le conclusioni del dibattito in seno alla commissione per l’ambiente, la sanità pubblica e la sicurezza alimentare.</p>
      <p sl="sl">Noi colleghiamo la gerarchia al criterio sul ciclo di vita del prodotto. Introducendo questo ragionamento, si favorirebbe la sostenibilità delle risorse e delle materie prime. E’ un approccio che non solo tiene conto degli effetti nocivi e dei rischi ambientali provocati dai rifiuti, ma punta anche alla potenziale conservazione delle risorse naturali. Tuttavia, le valutazioni sul ciclo di vita dovrebbero essere abbinate ad analisi dei costi-benefici da usare come guida per gli operatori nella scelta delle modalità d’azione più appropriate.</p>
      <p sl="sl">Infine devo riconoscere che sono stati compiuti molti progressi negli ultimi anni nella gestione dei rifiuti, potremmo dire negli ultimi decenni. La tecnologia migliora e i costi si stanno gradatamente abbassando, quindi non ha senso smantellare procedure collaudate. Di conseguenza, il mio gruppo ha presentato emendamenti sulla definizione di riciclaggio e sulle due direttive in materia di oli di scarto e di rifiuti pericolosi che saranno abrogate. Posso dire che sosteniamo pienamente le idee espresse oggi dal Commissario Dimas sulla necessità di certezza giuridica, poiché anche questo rientra nei nostri obiettivi.</p>
      <p sl="sl">La Corte di giustizia in effetti è un’Istituzione molto importante; tuttavia, il nostro obiettivo deve essere quello di farci carico del lavoro legislativo in modo che la Corte si pronunci soltanto nei casi limite che si presentano in siffatto ambito.</p>
      <p sl="sl">Anch’io mi congratulo con entrambi i relatori, onorevoli Jackson e Blokland, per il valido lavoro che hanno svolto e per la cooperazione.</p>
    </intervention>
    <intervention id="1-082" speaker_id="28114" name="Liam Aylward" is_mep="True" mode="spoken">
      <p sl="en">a nome del gruppo UEN . – Signora Presidente, accolgo con grande favore la strategia della Commissione e la riforma della direttiva quadro sui rifiuti.</p>
      <p sl="en">Ci lamentiamo tutto il tempo per la mancanza di impegno tra l’Unione europea e i suoi cittadini. Attraverso questa proposta legislativa l’UE sta dando prova della sua leadership e dell’assistenza fornita agli Stati membri, affrontando il problema sempre più impellente dei rifiuti e degli effetti sull’ambiente e sulla salute e rivitalizzando ulteriormente un settore che ha già all’attivo oltre 2 milioni di posti di lavoro.</p>
      <p sl="en">Con la modernizzazione dell’economia nei nostri rispettivi paesi in tutta l’Unione, produciamo simultaneamente 1,3 miliardi di tonnellate di rifiuti all’anno, di cui circa 40 milioni sono rifiuti pericolosi. E’ vitale scollegare la generazione di rifiuti dalla crescita economica, altrimenti, stando all’OCSE, al ritmo attuale ci attende un aumento della produzione di oltre il 45 per cento rispetto ai livelli del 1995. La prevenzione è fondamentale e, per riuscire in questo ambito, dobbiamo coinvolgere tutti i soggetti interessati, produttori e consumatori.</p>
      <p sl="en">Gli Stati membri ora saranno obbligati a predisporre piani di gestione e di prevenzione dei rifiuti, attirando l’attenzione dei legislatori a livello comunitario, nazionale e locale sulla prevenzione in modo da innescare un rafforzamento delle relative politiche.</p>
      <p sl="en">Accolgo con favore gli emendamenti della commissione per l’ambiente, la sanità pubblica e la sicurezza alimentare, in cui si chiedono obiettivi vincolanti per stabilizzare la produzione di rifiuti ai livelli previsti per il 2008 entro il termine del 2012 e in cui si chiede l’intensificazione dell’attività di riutilizzo e di riciclo in modo da ridurre la pressione sulle discariche.</p>
      <p sl="en">Dobbiamo impegnarci insieme ai cittadini – produttori e consumatori sono ugualmente importanti. Dobbiamo sensibilizzare i cittadini rispetto all’attuale e possibile futuro impatto della riduzione, del riutilizzo e del riciclo dei rifiuti. Le strutture comunitarie e locali dedite al riciclo devono essere ubicate in maniera conveniente e accessibile per avere il massimo impatto. I cittadini stanno divenendo sempre più consapevoli dell’ambiente ed è compito nostro in veste di politici dare loro una guida. Il successo dell’imposta sulle borse di plastica in Irlanda costituisce un esempio lampante. Ora dobbiamo lavorare insieme per assicurare il successo della prevenzione.</p>
    </intervention>
    <intervention id="1-083" speaker_id="4550" name="Jill Evans" is_mep="True" mode="spoken">
      <p sl="en">a nome del gruppo Verts/ALE . – Signora Presidente, anch’io desidero ringraziare i relatori, onorevoli Jackson e Blokland, per tutto il lavoro che hanno svolto su questo tema, contando anche che il gruppo Verts/ALE era molto deluso della proposta della Commissione. Invece di compiere progressi, focalizzando l’attenzione sulla prevenzione, sul riutilizzo e sul riciclaggio, la proposta infatti segnava un passo indietro e inviava un messaggio completamente sbagliato: una preoccupante commistione di inerzia e di assenza di obiettivi sulla prevenzione, sul riutilizzo e sul riciclaggio, con abbondanza di scappatoie legislative a beneficio di operatori senza scrupoli e la promozione dell’incenerimento.</p>
      <p sl="en">C’è stata un’ottima cooperazione tra i relatori ombra che ha portato al voto in commissione e abbiamo concordato molti emendamenti di compromesso; anche se non siamo arrivati fino a dove volevamo, abbiamo portato la proposta a un punto in cui il mio gruppo ha potuto ritirare l’emendamento che decretava la bocciatura della proposta della Commissione. Il mio gruppo voterà a favore della relazione domani, se il Parlamento confermerà la posizione della commissione per l’ambiente, la sanità pubblica e la sicurezza alimentare, ma temo che non sarà così.</p>
      <p sl="en">La base dell’intera strategia sui rifiuti deve essere la gerarchia vincolante composta da cinque sezioni: prevenzione, riutilizzo, riciclaggio, recupero e smaltimento. E’ essenziale predisporre programmi nazionali di prevenzione sulla base di misure e obiettivi validi in tutta Europa. Si è parlato moltissimo di prevenzione dalla prima direttiva nel lontano 1975, ma si è visto ben poco a livello pratico, anzi abbiamo sentito molti pretesti per non agire. Per tale motivo accogliamo con favore l’obiettivo di stabilizzare il volume di rifiuti entro il 2012. Non è tanto quanto volevamo, è un risultato inferiore rispetto alla nostra proposta originale, ma lo accettiamo affinché siano davvero realizzati programmi di prevenzione con obiettivi vincolanti.</p>
      <p sl="en">Sosteniamo anche l’introduzione di obiettivi vincolanti per il riciclaggio in tutta l’UE. Un livello del 50 per cento di riciclaggio per i rifiuti urbani e del 70 per cento per i rifiuti derivanti da costruzioni edili, demolizioni, dall’industria e dal settore manifatturiero entro il 2020 mi pare del tutto conseguibile e realistico. E, visto che non è possibile e che non si deve far confluire tutto in questa direttiva quadro, vogliamo altresì che la Commissione avanzi proposte su flussi specifici di rifiuti prima della fine del 2008 e, nel caso dei rifiuti biodegradabili, entro la fine del 2007.</p>
      <p sl="en">Ad ogni modo la questione principale per noi in questa direttiva verte sull’incenerimento. Riclassificare l’incenerimento dei rifiuti come recupero energetico scompaginerebbe completamente le misure sulla prevenzione e sul riciclaggio. Sì, dobbiamo affidarci meno alle discariche, e questo è già un obbligo sancito per legge. Ma l’incenerimento non è la risposta. E’ palesemente contraddittorio sostenere una gerarchia a cinque livelli e poi innalzare e concedere incentivi al livello più basso di tale gerarchia. Stando a una recente relazione, l’incenerimento non produce energia pulita e non è un metodo sicuro di smaltimento. Non dobbiamo sostenere questa operazione di “pulizia” dell’incenerimento.</p>
    </intervention>
    <intervention id="1-084" speaker_id="28511" name="Bairbre de Brún" is_mep="True" mode="spoken">
      <p sl="it">thar ceann Ghrúpa GUE/NGL. – A Uachtaráin, caithfidh mé m'iontas agus mo dhíomá a chur in iúl faoin dóigh ar chuir an rapóirtéir Bean Jackson a oiread sin leasuithe ar bord a athraíonn agus a thagann salach ar na leasuithe comhréiteacha a ndearna sí féin idirbheartaíocht orthu linn uilig mar scáth-thuairisceoir agus scáthrapóirtéir. Bhain comhthoil mhór le gach leasú comhréitigh ag an vóta ar an Choiste um Chomhshaol, um Shláinte Phoiblí agus um Shábháilteacht Bia. Le vóta deiridh an Choiste ar théacs thuarascáil Bhean Jackson, bhí 48 i bhfabhar, 6 in éadan agus dhá staonadh. Tá sé doiligh le tuiscint mar sin, conas is féidir le Bean Jackson a oiread sin leasuithe a chur ar bord don seisiún iomlánach, rud a bhriseann an chomhthoil seo. Tá sé doiligh le tuiscint cad é an cineál údaráis atá sí ag iarraidh dá hobair leis na hinstitiúidí eile sna seachtainí atá romhainn.</p>
      <p sl="it">Chuir mo ghrúpa GUE/NGL leasuithe chun tosaigh maidir le hathchúrsáil ar 50% ar a laghad de dhramháil in-bhith-dhíghrádaithe, úsáid a bhaint as an dlíeolaíocht atá ann anois chun dul i ngleic le hiarrachtaí an Choimisiúin loisceoirí cathrach a athbhrandáil mar athghabháil, ag cinntiú nach dtéann ábhar in-athúsáidte nó in-athchúrsáilte i líonadh talún nó isteach i loisceoir, athchúrsáil agus córas bailiúcháin scartha a chur chun cinn agus comhfhiosrú a dhéanamh ar an mhéid dramhaíola a dhéantar sa chéad dul síos. Ba mhaith linne béim a fheiceáil go príomha ar chosc dramhaíola agus ansin ar athúsáid agus athchúrsáil. Tá sé tábhachtach nach féidir loisceoirí cathrach a athbhrandáil mar athghabháil. Chun sin a stopadh, iarraim ar fheisirí vótáil go háirithe ar son leasuithe 83, 156, 166 agus 179.</p>
      <p sl="it">Gan spriocanna, ar leibhéal an Aontais Eorpaigh d'athchúrsáil, tá an chontúirt ann go mbeidh brú ar Bhallstáit gabháil chuig loscadh amháin agus neamhaird a dhéanamh de chliarlathas an chúig chéim is fearr. Tá contúirt ann go háirithe go mbeadh drochthaifead athchúrsála ag Ballstáit a bheidh ag iarraidh an riachtanas don treoir líonta talún a chomhlíonadh. Ní leor an cliarlathas dramhaíola amháin chun cosc a chur air seo. Iarraim ar fheisirí vótáil ar son spriocanna éifeachtacha athchúrsála fosta. Mar fhocal scoir, ba mhaith liom fáilte a chur roimh Thuarascáil Blokland maidir le Straitéis Théamach ar Athchúrsáil Dramhaíola agus buíochas a ghabháil leis an rapóirtéir as a chuid oibre.</p>
    </intervention>
    <intervention id="1-085" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM . – Signora Presidente, a prescindere da quanto possa dire il governo irlandese, gli irlandesi non vogliono incenerire la loro spazzatura. Siamo favorevoli alla riduzione, al riutilizzo e al riciclaggio. In passato l’Irlanda si affidava alle discariche, che erano in realtà l’unica possibilità. Questa situazione sta cambiando, ma anche adesso le disposizioni sul riciclaggio sono lacunose e incomplete nella maggior parte dei settori.</p>
      <p sl="en">Ad eccezione delle piccole unità a uso interno, non esistono inceneritori in Irlanda e infatti i nostri livelli di diossina sono i più bassi d’Europa. Però adesso le principali società del settore girano intorno all’Irlanda come avvoltoi. Non aiuterà certo se diamo una legittimazione all’incenerimento, cambiando la definizione di recupero. Se non manterremo chiarezza sul fatto che l’incenerimento è il peggior metodo di smaltimento possibile e che è insostenibile, il mio paese, l’Irlanda, sceglierà la via d’uscita più facile, causando danni a lungo termine. Pertanto respingo tutti gli emendamenti volti a modificare le definizioni e mi congratulo con l’onorevole Blokland per la strategia molto positiva e molto incisiva che ha stilato in tema di riciclaggio.</p>
    </intervention>
    <intervention id="1-086" speaker_id="28196" name="Irena Belohorská" is_mep="True" mode="spoken">
      <p sl="sk">Anch’io naturalmente ringrazio innanzi tutto entrambi i relatori per l’importante documento legislativo che mira a semplificare il quadro giuridico esistente nel campo della gestione dei rifiuti. Al contempo va osservato che la questione più frequentemente contestata presso la Corte di giustizia si riconduce alla legislazione ambientale, una parte sostanziale della quale riguarda la gestione dei rifiuti.</p>
      <p sl="sk">Da un lato, sostengo gli sforzi profusi dalla relatrice per evitare il ricorso massiccio alla comitatologia. Dall’altro, la direttiva quadro è talmente importante per l’Unione che per tutti gli articoli citati, ossia gli articoli 5, 11 e 21, è necessario insistere sulla procedura di codecisione. Sarebbe opportuno riclassificare l’incenerimento dei rifiuti come forma di riciclaggio invece che come smaltimento, com’è adesso. Il riciclaggio oltretutto riduce la nostra dipendenza dalle materie prime.</p>
      <p sl="sk">Bisogna migliorare i controlli alle frontiere in modo che alcuni Stati membri non diventino le discariche di altri. Sappiamo molto bene che per molti soggetti la gestione dei rifiuti rappresenta il miraggio di opportunità lucrose ma illegali. Tuttavia ho una riserva sull’emendamento n. 70, che modifica l’articolo 30 della direttiva e che mira a rimuovere specifici indicatori qualitativi e soprattutto quantitativi dai programmi di gestione dei rifiuti degli Stati membri.</p>
      <p sl="sk">Se vogliamo veramente ridurre il volume dei rifiuti, gli indicatori quantitativi sono essenziali. Diminuendo il volume non significa automaticamente che saranno eliminati i rifiuti più pericolosi. Un’eccessiva flessibilità all’interno dei programmi, oppure obiettivi imprecisi e vagamente definiti non porteranno all’esito sperato e saranno sicuramente oggetto di abusi negli Stati membri. E questo avverrà certamente, visto che la direttiva lascia agli Stati membri il conseguimento dei risultati. I programmi di gestione dei rifiuti devono altresì includere indicatori quantitativi; altrimenti i programmi saranno eccessivamente ambigui. Al contempo convengo con la relatrice sul fatto che gli Stati membri dovranno approntare i programmi entro un anno e mezzo dall’entrata in vigore della direttiva. Mi pare che tre anni, come suggerisce la Commissione, siano troppi.</p>
    </intervention>
    <intervention id="1-087" speaker_id="4382" name="Avril Doyle" is_mep="True" mode="spoken">
      <p sl="en">Signora Presidente, concordo con l’onorevole Jackson sul fatto che la strategia a cinque sezioni invia segnali chiari agli Stati membri sulla legislazione in tema di prevenzione e gestione dei rifiuti; la relatrice ha lasciato sufficiente margine d’azione in modo tale che l’ambiente prevalga sempre nella politica in materia di rifiuti e che gli Stati membri possano tenere pienamente conto dei principi dell’approccio di cautela e di sostenibilità unitamente ai criteri sugli effetti ecologici, economici e sociali per applicare la gerarchia a cinque sezioni in maniera efficiente dal punto di vista del carbonio.</p>
      <p sl="en">Credo che il recupero debba essere definito senza alcuna ambiguità, anche se potrebbe essere necessario apportare ulteriori aggiustamenti dopo il voto di domani; e credo che i criteri di efficienza energetica (che dovrebbero essere inseriti nell’allegato) che servono a determinare se gli inceneritori per i rifiuti comunali debbano essere classificati come operazioni di recupero o di smaltimento costituiscano un contributo realistico e logico nell’ottica delle sfide in tema di rifiuti e di energia a livello europeo.</p>
      <p sl="en">Convengo sull’importanza per l’ambiente e la salute umana di disporre di inceneritori per i rifiuti comunali che ottemperino a norme di riferimento e si avvalgano delle migliori tecnologie disponibili. E’ in corso il dibattito sull’eventuale inclusione dei criteri di efficienza e sui livelli che si dovrebbero stabilire a tal fine. I rifiuti sono una risorsa e una fonte di energia, non dobbiamo escludere modi per utilizzarli come tali dopo la gerarchia delle cinque sezioni.</p>
      <p sl="en">La formulazione del testo della Commissione e dell’ultimo emendamento del gruppo PPE-DE facevano riferimento al criterio di efficienza energetica come “uguale o superiore” ai livelli indicati. Tale emendamento assicurerà che non sia pregiudicata la legislazione successiva o futura, quale un’eventuale direttiva sull’incenerimento dei rifiuti, che intenda rendere i criteri ancor più rigorosi, se necessario. Ringrazio gli onorevoli Jackson e Blokland.</p>
    </intervention>
    <intervention id="1-088" speaker_id="5735" name="Anne Ferreira" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, dinanzi all’incessante aumento del volume dei rifiuti che produciamo e alla necessità di rivedere il testo del 1975, l’anno scorso la Commissione ha proposto una modifica della direttiva quadro vigente. L’intenzione era buona, ma la proposta legislativa non è all’altezza della sfida ed è molto al di sotto degli obiettivi da conseguire.</p>
      <p sl="fr">Le misure proposte in materia di prevenzione dei rifiuti e quindi di riduzione dei volumi prodotti non sono molto concrete e non sono affatto vincolanti. Mi rammarico parimenti della mancanza di obiettivi quantificati per il riciclaggio.</p>
      <p sl="fr">Oltretutto le proposte della Commissione sui rifiuti pericolosi sono inadeguate rispetto alla legislazione comunitaria in vigore. L’obiettivo di fondere i testi per semplificarli e per migliorarne l’attuazione non deve tradursi in un indebolimento delle disposizioni in materia di trattamento dei rifiuti pericolosi. Trattandosi di rifiuti, non si può avallare alcun passo indietro, ancor meno in presenza di rifiuti pericolosi. I recenti fatti di cronaca ci incitano a rimanere in guardia.</p>
      <p sl="fr">Quando si miscelano i rifiuti pericolosi con gli altri, non se ne elude la pericolosità. Allo stesso modo, non possiamo sostenere la possibilità di deroghe all’obbligo di ottenere un’autorizzazione per trattare rifiuti pericolosi.</p>
      <p sl="fr">Per quanto attiene al concetto di usare i rifiuti per produrre energia, comprendo l’obiettivo che si vuole conseguire, ma è pericoloso confondere lo sfruttamento con il recupero energetico. Nulla vieta di recuperare l’energia prodotta nel corso di operazioni di incenerimento, anche se sono classificate come smaltimento. E’ un punto su cui si deve fare chiarezza. Una proposta che consente di classificare l’incenerimento come operazione di recupero e non solo come operazione di smaltimento mette sullo stesso piano il recupero dei rifiuti e il recupero energetico. Ma soprattutto è in contrasto con la gerarchia a cinque sezioni adottata dalla commissione per l’ambiente, la sanità pubblica e la sicurezza alimentare ed è, dunque, in contraddizione con l’obiettivo di prevenire e ridurre la produzione di rifiuti. Questo traguardo è sancito nella relazione dell’onorevole Jackson, che migliora considerevolmente la proposta della Commissione.</p>
      <p sl="fr">La questione dei rifiuti rappresenta una considerevole sfida per la società, che merita una regolamentazione ambiziosa. Sempre più indagini dimostrano che una grande maggioranza di consumatori vogliono prodotti più rispettosi dell’ambiente e vogliono essere meglio informati sulla natura e sulla qualità di tali prodotti. E’ nostro compito ascoltarli.</p>
    </intervention>
    <intervention id="1-089" speaker_id="28247" name="Holger Krahmer" is_mep="True" mode="spoken">
      <p sl="de">Signora Presidente, signor Commissario, onorevoli colleghi, anch’io desidero ringraziare entrambi i relatori, in particolare l’onorevole Jackson, la quale, nella ricerca di compromessi su un quadro normativo estremamente complesso, sta palesemente arrivando in fondo a un compito mastodontico. Devo dire, però, che l’impressione che ho avuto dal modo in cui si è svolta la prima lettura è stata che l’Assemblea si è impegnata a fare il contrario di quanto ci eravamo prefissati originariamente in merito alla revisione della direttiva, ossia semplificare la legislazione europea in materia di rifiuti e diminuirne il carico burocratico. Per l’applicazione della gerarchia occorre flessibilità, una flessibilità che è necessaria se vogliamo concretizzare la possibilità di avere flussi di rifiuti gestibili dal punto di vista economico ed ecologico. Rivolgendomi all’onorevole Sacconi, che purtroppo sta lasciando l’Aula, devo dire che le analisi sul ciclo di vita sono esercizi burocratici che, invece di garantire in pratica la gestione flessibile della gerarchia, sortiranno esattamente l’effetto opposto. In contrasto al nostro obiettivo di evitare la produzione di rifiuti, esse servono solo a produrre carta straccia.</p>
      <p sl="de">So che sussistono considerevoli riserve sulla gerarchia flessibile dei rifiuti, ma guardando all’attività pratica della gestione attuale si contribuirebbe a ridurne il volume. I nuovi processi tecnici hanno portato con sé nuove soluzioni e non si dovrebbe usare la revisione di una direttiva per rendere illegali prassi ben collaudate; non sussiste più alcuna ragione per non trattare il riciclaggio e l’utilizzo di rifiuti come fonte di energia su un piano paritario. Se volete veramente che le risorse siano utilizzate meglio e che i cicli di vita siano gestiti, bisogna lasciare da parte i paraocchi ideologici.</p>
      <p sl="de">Desidero esprimere un commento anche sull’autosufficienza. In linea di principio nella legislazione ambientale non c’è spazio alcuno per le normative di mercato, le quali sia sul piano ecologico che ambientale sono controproducenti per le ripercussioni che producono. E’ deprecabile che proprio nel campo della legislazione ambientale ricorriamo al mercato interno o lo escludiamo a nostro piacimento. Non stiamo parlando di impedire il turismo dei rifiuti, ma stiamo cercando, attraverso una concorrenza europea, le soluzioni migliori sia a livello ambientale che economico. E’ un fatto deprecabile e ovvio che, nell’attuale dibattito sul principio di autosufficienza, gli interessi nazionali e regionali prevalgano su tutto.</p>
    </intervention>
    <intervention id="1-090" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signora Presidente, la definizione di rifiuti è estremamente ampia. Tuttavia, pare proprio opportuno definire i rifiuti come i residui dei processi di produzione che non possono essere riutilizzati come materie prime o nell’ambito di altri processi di produzione allo stato attuale dello sviluppo tecnologico. Benché una grande quantità di rifiuti possa essere riutilizzata in questo modo, purtroppo una buona parte non vi rientra. Tra questi rifiuti vi è la maggior parte degli scarti dei processi chimici, e richiamo la vostra attenzione su due esempi specifici.</p>
      <p sl="pl">Il primo riguarda i cloruri, che derivano dalla produzione di fertilizzanti a base di fosforo. Vi sono intere montagne di cloruri dispersi dal vento che sono la causa delle piogge acide in posti come la Scandinavia. Sono almeno due i siti di produzione in Polonia nei pressi di Stettino e di Danzica. E quanti ve ne sono sul territorio comunitario, in Ucraina e in Russia?</p>
      <p sl="pl">Poi ci sono le “aree calde” e ve ne sono una serie nell’UE, come quella di Jaworznia vicino a Cracovia. Oltre 150 000 tonnellate di rifiuti vengono prodotti da un impianto della zona che produce agenti per la protezione delle piante. Un tempo produceva anche Cyclon B. I composti chimici che vengono dispersi nelle acque e gli scarichi hanno avvelenato il fiume che scorre nelle vicinanze e il terreno fino a una profondità di decine di metri. Non sappiamo come smaltire questi e altri tipi di rifiuti, o cosa farne.</p>
      <p sl="pl">Chiedo all’Agenzia europea per la protezione ambientale e agli istituti di ricerca di partecipare maggiormente allo sviluppo di metodi per eliminare i rifiuti chimici.</p>
    </intervention>
    <intervention id="1-091" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, noi produciamo quotidianamente rifiuti domestici, industriali, minerari, che sono molto difficili da eliminare. La gestione dei rifiuti è complessa e chiama in causa – in maniera implicita ovviamente – la nostra capacità di rispettare l’ambiente e la salute, ma anche le nostre stesse politiche europee.</p>
      <p sl="fr">Dal 1976 abbiamo sviluppato una disciplina comune assai inefficace. Questa seconda direttiva, che costituisce la revisione della direttiva “rifiuti”, non può nascondersi dietro la semplificazione dei dispositivi vigenti. I numeri parlano chiaro. I rifiuti non cessano di aumentare: 3,5 tonnellate all’anno per abitante, vale a dire un aumento di 460 chilogrammi in 10 anni.</p>
      <p sl="fr">Al di là di una normativa convertibile in dispositivi futuri è importante dare ai cittadini europei una visione d’insieme del circuito destinato alla nostra spazzatura. La gerarchia europea, che si fonda su cinque principi chiave – prevenzione, riutilizzo, riciclaggio, incenerimento e smaltimento in discarica –, non deve essere rimessa in discussione attraverso la promozione dell’incenerimento. Come molti cittadini che vivono in prossimità di impianti di incenerimento, mi preoccupa che l’Europa non si mostri più solerte in materia di prevenzione dei rifiuti e di riciclaggio, mettendo in atto, ad esempio, vere e proprie filiere per il riciclaggio. Dobbiamo ridurre drasticamente il ricorso all’incenerimento, impedendo che acquisisca lo status di recupero energetico.</p>
      <p sl="fr">Anzi, è importante sviluppare il riciclaggio per conseguire un tasso del 50 per cento dei rifiuti urbani e il 60 per centro degli altri rifiuti entro il 2020 con una diminuzione progressiva dell’interramento e dell’incenerimento per tutti i materiali che possono essere riutilizzati, riciclati o sottoposti a compostaggio.</p>
      <p sl="fr">Signora Presidente, richiamo altresì l’attenzione sull’integrazione della direttiva sui rifiuti pericolosi nella nuova normativa. I rifiuti pericolosi devono essere regolamentati in maniera rigorosa, devono essere soggetti a un sistema di tracciabilità e a un regime di autorizzazione assolutamente restrittivo. Pur convenendo sulla necessità di prevenire e ridurre l’impatto dei rifiuti, signor Commissario, non crediamo sia tollerabile cedere dinanzi alla facilità dell’incenerimento.</p>
    </intervention>
    <intervention id="1-092" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signora Presidente, dobbiamo riformare la politica atta a rafforzare i nostri obiettivi di riduzione dei rifiuti e di promozione del riciclaggio.</p>
      <p sl="el">La gerarchia a cinque sezioni potrebbe anche non essere la soluzione ideale, ma segna un passo in avanti. Per tale ragione sarebbe un errore compromettere il progresso e il consenso che abbiamo raggiunto in seno alla commissione per l’ambiente, la sanità pubblica e la sicurezza alimentare con emendamenti che stravolgono la gerarchia e che promuovono l’incenerimento come soluzione migliore, sebbene siffatto metodo implichi un grosso peso per l’ambiente.</p>
      <p sl="el">Il quadro legislativo della Commissione è inadeguato: occorrono obiettivi più ambizioni sul riciclaggio, occorrono incentivi supplementari per le autorità nazionali e locali affinché sviluppino le infrastrutture necessarie in modo da non finire per promuovere automaticamente l’incenerimento, e occorre una politica più rigorosa in materia di rifiuti pericolosi. Soprattutto, però, servono misure atte a sostenere la prevenzione.</p>
      <p sl="el">Sensibilizzare i cittadini al riciclaggio non è sufficiente. Dobbiamo sostenere lo sviluppo di nuove misure politiche atte a ridurre gradualmente i rifiuti e a supportare la ricerca su prodotti più facilmente recuperabili, riciclabili e riutilizzabili.</p>
    </intervention>
    <intervention id="1-093" speaker_id="28334" name="Urszula Krupa" is_mep="True" mode="spoken">
      <p sl="pl">Signora Presidente, lo stile di vita consumistico degli europei ha portato all’incessante aumento dei rifiuti, e per tale ragione le proposte sul riciclaggio rappresentano un importante elemento preventivo. Tuttavia, attuare la complessa normativa sui diversi flussi di rifiuti e sui vari metodi di riciclaggio indicati nella direttiva sarà un compito difficile, soprattutto per le autorità locali e per le piccole imprese. D’altro canto, le miriadi di relazioni non risolveranno il problema. I consigli locali dotati di meno mezzi nei nuovi Stati membri, che non hanno esperienza in materia di raccolta differenziata e la necessaria capacità finanziaria, potrebbero non farcela e le sanzioni a tappeto per gli Stati membri inadempienti sono destinate a impoverire ancor più le autorità locali e le piccole e medie imprese; in definitiva, vi saranno ancor meno risorse finanziarie per conseguire gli obiettivi ambientali.</p>
    </intervention>
    <intervention id="1-094" speaker_id="1038" name="Karl-Heinz Florenz" is_mep="True" mode="spoken">
      <p sl="de">Signora Presidente, signor Commissario, onorevole Jackson, onorevole Blokland, grazie molte per l’ottimo lavoro svolto. Credo che la Commissione abbia prodotto una relazione valida in cui si sottolinea che la nostra politica in tema di rifiuti in futuro dovrà vertere sulle risorse; se non partiremo da questa prospettiva, arriverà un giorno in cui i nostri figli ci faranno tutta una serie di domande molto scomode, chiedendoci di rendere conto di quanto abbiamo fatto con le risorse di questo secolo. Per tale ragione la Commissione ha fatto bene a concentrarsi molto sulla definizione di concetti giuridici vaghi contenuti nella vecchia direttiva e ha stabilito una volta per tutte una definizione chiara di cosa si intende per smaltimento dei rifiuti. Sono lieto per l’impegno verso il conseguimento di livelli elevati di efficienza energetica, quando i rifiuti vengono usati come fonte di energia; infatti quanto ci attendiamo dalle automobili, dai frigoriferi e da molti altri prodotti dovremmo esigerlo anche dagli impianti di incenerimento. Questo è certamente un esempio di “migliore regolamentazione”.</p>
      <p sl="de">A mio avviso, la gerarchia concordata in commissione rappresenta una buona mossa; forse potrei far presente ai nostri amici dei Verdi che si tratta di una scala a cinque livelli – non una scala da attuare alla lettera, però, ma di una scala che consente un margine di flessibilità reciproca, in quanto anche la carta, una volta riciclata per sette o otto volte, ad un certo punto deve essere opportunamente ritrattata o finire in un inceneritore.</p>
      <p sl="de">Trovo veramente molto inquietante il discorso sull’autosufficienza; usare l’autosufficienza come mezzo per proteggere le aziende municipali in Europa è assai di moda, però devono esserci sia le PMI sia le aziende municipali in veste di concorrenti nel medesimo mercato, ed è positivo che a noi resti la gestione. Sono molto grato al Commissario, che ci ha promesso un grande impegno nell’intervento contro le esportazioni illegali al di fuori dell’UE: è una questione che va ulteriormente approfondita.</p>
      <p sl="de">Per concludere – e mi rivolgo all’onorevole Jackson – mi dispiace che non siamo stati in grado di trovare un comune denominatore in merito al divieto sulle discariche; sarebbe stato meglio se il capitolo fosse stato chiuso, in questo modo il riciclaggio avrebbe potuto veramente decollare.</p>
    </intervention>
    <intervention id="1-095" speaker_id="28310" name="Edite Estrela" is_mep="True" mode="spoken">
      <p sl="pt">Signora Presidente, signor Commissario, onorevoli colleghi, anch’io desidero cominciare congratulandomi con i relatori, gli onorevoli Jackson e Blokland, per l’eccellente lavoro svolto.</p>
      <p sl="pt">Nell’UE il 49 per cento dei rifiuti viene depositato in discariche. Il 18 per cento viene incenerito e solo il 33 per cento è destinato al riciclaggio o al compostaggio. L’Agenzia europea per l’ambiente prospetta un aumento di circa il 40 per cento di carta, vetro e plastica entro il 2020. Sulla base di tali presupposti la direttiva quadro sui rifiuti rivista dovrebbe contribuire a ridurre l’impatto ambientale e socioeconomico della gestione dei rifiuti, tenendo conto dell’intero ciclo di vita dei prodotti e dei materiali e assegnando priorità alla protezione della salute umana.</p>
      <p sl="pt">La riduzione, la prevenzione, il riutilizzo e il riciclaggio dei rifiuti dovrebbero essere temi prioritari. La Commissione deve prendere l’iniziativa stilando un piano d’azione sulla prevenzione dei rifiuti che sia fonte di informazione per gli Stati membri nella formulazione dei loro programmi di prevenzione. Gli Stati membri devono adottare provvedimenti per stabilizzare la produzione di rifiuti entro il 2012. A tale scopo i produttori e gli importatori devono assumersi maggiori responsabilità per i rifiuti prodotti allorquando le loro merci vengono immesse sul mercato, in virtù del principio “chi inquina paga”.</p>
      <p sl="pt">La strategia tematica fa riferimento alla necessità di chiarire i concetti. A tal fine ho presentato due emendamenti in cui ho cercato di chiarire le definizioni di recupero e di smaltimento dei rifiuti, che credo saranno adottati dal Parlamento. Per quanto concerne i rifiuti pericolosi, il Parlamento recentemente ha adottato REACH. Ora tocca agli Stati membri adottare le misure necessarie per la raccolta, la produzione e il trasporto dei rifiuti pericolosi e per assicurare che i rifiuti siano immagazzinati e trattati nelle migliori condizioni possibili in termini di sicurezza, protezione ambientale e tutela della salute umana.</p>
    </intervention>
    <intervention id="1-096" speaker_id="23881" name="Marios Matsakis" is_mep="True" mode="spoken">
      <p sl="en">Signora Presidente, signor Commissario, porgo le mie congratulazioni all’onorevole Jackson per l’eccellente e per certi versi controversa relazione e mi congratulo altresì con gli onorevoli Florenz e Blokland. Come sanno tutti, i rifiuti rappresentano un grave problema nella vita quotidiana moderna, esasperato dal consumismo esagerato su cui si fonda la società globale in cui viviamo. Pertanto il compito più importante non è tanto quello di trovare soluzioni per affrontare al meglio il problema dei rifiuti che produciamo, ma piuttosto consiste innanzi tutto nel ridurne il volume. Pertanto, stando così le cose, dobbiamo assicurare una direttiva quadro efficace in tema di rifiuti.</p>
      <p sl="en">La mancanza di tempo ci preclude un dibattito specifico esauriente. Affronterò dunque solo due punti. Il primo è il tanto discusso articolo 3, e dirò subito che propendo per l’emendamento dell’onorevole Jackson e dell’onorevole Florenz sulla definizione di riciclaggio, non perché sia a favore dell’incenerimento in quanto tale, ma perché credo sia vitale fare un passo alla volta ed è importante mantenere viva e funzionante l’industria del riciclaggio.</p>
      <p sl="en">Il mio secondo punto riguarda l’attuazione e il monitoraggio. Sappiamo tutti che molte direttive sono assai esaustive, ma in buona parte rimangono valide solo sulla carta. Dobbiamo assicurarci che l’applicazione di questa direttiva sui rifiuti sia monitorata in maniera efficace e sia debitamente messa in atto a livello concreto. Ricordiamoci che una buona normativa varata dal Parlamento diventa una pessima normativa per i cittadini se viene attuata in modo scorretto.</p>
    </intervention>
    <intervention id="1-098" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signor Presidente, la relazione Jackson sui rifiuti e la relazione Blokland sul riciclaggio sono molto importanti per noi e per la protezione ambientale. Purtroppo alcuni studi sui rifiuti derivanti dal riutilizzo di scarichi biologici in zone montane non industriali hanno rilevato la presenza di metalli pesanti. Pertanto tali materiali non possono essere usati come fertilizzanti e si evince inoltre che il processo di contaminazione ambientale continua a fare il suo corso. In particolare, nell’Europa orientale vi sono siti in cui sono immagazzinati pesticidi datati. Si tratta di scarti lasciati da imprese che sono state messe in liquidazione, i cui locali e terreni abbandonati sono compromessi.</p>
      <p sl="pl">Un riciclaggio debitamente organizzato contribuirebbe a risolvere molti di questi problemi. Sfortunatamente, però, nemmeno i regolamenti migliori potranno risolverli tutti. L’efficacia di qualsiasi azione intrapresa in questo ambito risulterà ostacolata dall’ignoranza circa i pericoli dei rifiuti e sul riutilizzo (le scuole e i media dovrebbero essere i destinatari di un’informazione continua su questo argomento), dalla mancanza di fondi per la gestione dei rifiuti, soprattutto nei comuni poveri (tali comuni dovrebbero avere la possibilità di accedere a finanziamenti nazionali e comunitari) e da uno scambio insufficiente di migliori prassi nel settore.</p>
    </intervention>
    <intervention id="1-099" speaker_id="1059" name="Hiltrud Breyer" is_mep="True" mode="spoken">
      <p sl="de">Signor Presidente, come sappiamo, è meglio evitare di produrre rifiuti, ma una volta prodotti, la prima cosa da fare è riutilizzarli o riciclarli; solo quando tutte le altre possibilità sono state esaurite, dovrebbero essere gettati via. Temo, però, che in materia di politica sui rifiuti, ora stiamo facendo un passo indietro nell’intento di promuovere l’incenerimento di rifiuti invece dell’approccio gerarchico verso il riciclaggio. Sarebbe veramente un cattivo presagio se non riuscissimo a tradurre in pratica il nostro desiderio di diventare una società che previene e ricicla i rifiuti e privilegiassimo invece l’incenerimento come metodo sostenibile e socialmente accettabile; sarebbe oltretutto un disservizio alla protezione del clima per cui sappiamo che questa prassi è lesiva.</p>
      <p sl="de">Ne discende allora che, in sede di voto, dobbiamo apportare un fondamentale correttivo; non solo l’incenerimento non deve essere reinterpretato come generazione di energia, ma l’Europa deve dotarsi di una propria politica sul flusso di prodotti e di materiali. Spero inoltre che riusciremo a definire obiettivi chiari di prevenzione e di riciclaggio, in quanto solo in questo modo riusciremo a puntare verso nuove direzioni e verso nuovi obiettivi nella politica in tema di rifiuti.</p>
    </intervention>
    <intervention id="1-100" speaker_id="28182" name="Kartika Tamara Liotard" is_mep="True" mode="spoken">
      <p sl="nl">Signor Presidente, signor Commissario, onorevoli relatori, i rifiuti rappresentano un problema sempre più pressante sia all’interno che al di fuori dell’Europa. Rischiamo di annegare lentamente nei nostri rifiuti. E’ quindi abbondantemente giunto il momento di intervenire prima di essere definitivamente travolti. In proposito è importante tenere presente che i rifiuti sono diventati un bene commerciabile con tutte le conseguenze avverse da contrastare. Sulla base di ispezioni dirette è stato rilevato che un terzo dei trasporti di rifiuti – che sono estremamente lucrosi – è illegale. Si richiede quindi una politica nuova e incisiva, ma dobbiamo veramente scegliere i metodi giusti. La restrizione, il riutilizzo e il riciclaggio dei rifiuti sono tutti metodi sostenibili, mentre gli investimenti massicci negli impianti di incenerimento, come ha detto l’onorevole Jackson, rappresentano la strada più sbagliata, sia dal punto di vista climatico, sia dal punto di vista della conservazione delle risorse naturali. Una politica valida sui rifiuti deve risolvere i problemi, non certo crearne di nuovi.</p>
    </intervention>
    <intervention id="1-101" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, quando alcuni minuti fa ho presentato la mia relazione sulla strategia tematica a nome della commissione per l’ambiente, la sanità pubblica e la sicurezza alimentare ho precisato che è importante tener fede ai principi guida enunciati dalla relazione nella revisione della direttiva quadro sui rifiuti. In effetti volevo dire che non dobbiamo introdurre un nuovo concetto che possa dare adito a confusione, vale a dire la definizione di sottoprodotto, e che non dobbiamo etichettare troppo facilmente l’incenerimento come attività di recupero. Va da sé che la chiusura forzata e immediata di tutti i tipi di impianti di combustione, come prevede l’emendamento n. 57, non rientra certo nelle mie intenzioni. Credo però che l’idea dell’emendamento n. 57, ossia l’inclusione di criteri di efficienza energetica nell’ambito delle autorizzazioni potrebbe essere molto positiva sia per l’ambiente che per il clima. Invito quindi a sostenere questa idea in modo che possa essere ulteriormente sviluppata e affinata.</p>
      <p sl="nl">Infine sostengo vivamente le proposte sui divieti di depositare in discarica i rifiuti riutilizzabili e riciclabili come pure le proposte di promuovere il compostaggio dei rifiuti organici.</p>
    </intervention>
    <intervention id="1-102" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, il documento sulla strategia tematica della Commissione è molto efficace in termini di individuazione dei problemi: i volumi di rifiuti in continua crescita, il potenziale ancora non pienamente sfruttato della prevenzione e del riciclaggio, l’aumento del trasporto transnazionale illegale di rifiuti e via dicendo. Tuttavia, come al solito, la risposta di Bruxelles pare essere un aumento di legislazione. Non sarebbe forse più sensato rivedere le normative vigenti e farle funzionare prima di aggiungere altri strati di normativa? Se la normativa viene male attuata, se vi sono diversi approcci per il superamento del problema dei rifiuti, se la formulazione corrente è fonte di interpretazioni divergenti, cosa si aggiunge varando nuove leggi senza prima razionalizzare e quindi garantire l’attuazione della legislazione in atto? Si parla tanto in Parlamento e nella Commissione della semplificazione della legislazione, ma francamente in sostanza è accaduto ben poco.</p>
      <p sl="en">Analogamente, per quanto concerne il trasporto illegale di rifiuti oltre frontiera, è vitale che la fonte dei rifiuti sia identificata e che il principio “chi inquina paga” sia attuato con rigore. Nel mio collegio elettorale in Irlanda del Nord abbiamo il grave problema delle discariche abusive di rifiuti provenienti dalla vicina Repubblica d’Irlanda. Si può e si deve fare di più per fermare questo tipo di trasporto illegale e i responsabili devono pagare per il danno arrecato.</p>
      <p sl="en">Infine, le esportazioni di rifiuti dall’UE verso i paesi in via di sviluppo a scopo di trattamento implica metodi molto meno sostenibili rispetto a quelli invalsi nell’Unione europea e credo che sia veramente il momento di affrontare questo fenomeno. Oltretutto le emissioni di carbonio derivanti da tale prassi ci devono spingere a invertirla.</p>
    </intervention>
    <intervention id="1-103" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, vorrei innanzi tutto porgere le mie più vive congratulazioni alla collega, onorevole Jackson, per l’ottimo lavoro svolto che riflette la sua grande competenza sulla delicata questione della gestione dei rifiuti.</p>
      <p sl="fr">Sono alquanto soddisfatta del chiarimento apportato con la gerarchia a cinque sezioni. E’ importante soprattutto la prevenzione, che consiste nel ridurre il volume dei rifiuti e che implica veramente sforzi importanti, e il riciclaggio. Tuttavia, non tutto si può riciclare. Il relativo mercato non esiste ancora. Pertanto si rende necessario il recupero, in mancanza di altre soluzioni, ma tale attività deve accompagnarsi a un’elevata efficienza energetica.</p>
      <p sl="fr">Questa gerarchia deve essere un principio guida che tenga però in conto numerosi parametri, segnatamente i parametri locali, poiché è importante introdurre una certa flessibilità variando, a seconda del caso, le priorità in funzione di aspetti pratici e della necessaria complementarietà delle modalità di gestione.</p>
      <p sl="fr">A questo proposito mi congratulo parimenti per l’introduzione nel testo del principio di responsabilità del produttore, da una parte, e delle esigenze di controllo e di tracciabilità per i rifiuti pericolosi, dall’altra, che si applicano anche alle disposizioni in materia di autorizzazioni richieste agli impianti di trattamento e di controlli sui trasporti.</p>
      <p sl="fr">Infine, quanto agli emendamenti sulla definizione di sottoprodotto, mi oppongo radicalmente a una definizione in virtù della quale sarebbero estromessi alcuni rifiuti dagli obblighi di tutela ambientale; siffatta definizione permetterebbe ad alcuni tipi di rifiuti, considerati sottoprodotti, di sfuggire alla normativa sui rifiuti e di non essere sottoposti ai requisiti di tracciabilità e di autorizzazione al trasporto né, in determinati casi, alla normativa REACH applicabile alle merci.</p>
      <p sl="fr">Si ha quindi motivo di temere che certi residui combustibili delle industrie manifatturiere e chimiche, ad esempio i sostituti di carburanti, attualmente considerati rifiuti pericolosi, possano rispondere tranquillamente alle definizioni proposte per i sottoprodotti senza essere temperati da altri criteri. Mi pare particolarmente pericoloso, poiché vi è il rischio di una declassificazione generale di tutti i flussi di rifiuti che in effetti rispondono a questi criteri.</p>
    </intervention>
    <intervention id="1-104" speaker_id="4558" name="Dorette Corbey" is_mep="True" mode="spoken">
      <p sl="nl">Signor Presidente, prima di tutto desidero ringraziare entrambi i relatori. Hanno tutti e due svolto un eccellente lavoro nell’affrontare questa complessa questione.</p>
      <p sl="nl">La nostra montagna di rifiuti permane in crescita ed è questa una tendenza che deve essere fermata, poiché dobbiamo puntare a un mondo senza rifiuti, un mondo in cui tutti i prodotti usati e i materiali d’imballaggio vadano a formare la materia prima per nuovi prodotti, un mondo in cui le materie prime non perdano il loro valore e in cui il riciclaggio non sia sinonimo di declassamento. La nuova direttiva quadro si sta muovendo nella giusta direzione. Secondo la gerarchia dei rifiuti, prima di tutto dobbiamo prevenire la formazione dei rifiuti e, nel caso in cui si vengano a produrre, dobbiamo concentraci sul riutilizzo e sul riciclaggio, esattamente in questo ordine. Al momento il 34 per cento dei rifiuti viene riciclato e questa percentuale deve e in effetti può essere aumentata.</p>
      <p sl="nl">Sono due i fattori che reputo importanti. Innanzi tutto la responsabilità del produttore. Deve essere assegnata una maggiore responsabilità a chi produce rifiuti per prevenirne la formazione e per trattarli. Questi soggetti devono impegnarsi verso il riutilizzo e il riciclaggio. La responsabilità del produttore deve essere ulteriormente sviluppata e, per esempio, potrebbe assumere la forma dell’obbligo di ritirare l’imballaggio.</p>
      <p sl="nl">In secondo luogo, un mondo senza rifiuti purtroppo è una realtà ancora molto remota. I rifiuti continuano a essere prodotti nonostante il riciclaggio e la prevenzione, e dobbiamo quindi usarli in maniera più efficiente possibile. Il dato negativo è che il 50 per cento dei rifiuti dell’Unione europea finisce ancora in discariche, seppur questa modalità sia invariabilmente inefficiente. Tale prassi deve finire. L’incenerimento in ogni caso è un metodo più efficiente di smaltire i rifiuti rispetto alla discarica. I moderni impianti di incenerimento possono recuperare i rifiuti ricavandone energia. La scelta pertanto non è tra il riciclaggio e l’incenerimento. Dobbiamo puntare comunque al riciclaggio. Nell’arco dei prossimi anni, però, sarà possibile riciclare la totalità dei rifiuti e la scelta quindi dovrà essere operata tra il deposito in discarica e l’incenerimento, in qual caso è meglio optare per l’incenerimento abbinato al recupero energetico. Se ciò verrà fatto in maniera efficace, saremo altresì in grado di tagliare sostanzialmente le emissioni di anidride carbonica.</p>
    </intervention>
    <intervention id="1-105" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, nel minuto a mia disposizione desidero fare quattro brevi osservazioni.</p>
      <p sl="en">In primo luogo sostengo la gerarchia a cinque sezioni per i rifiuti, ma la flessibilità non deve essere concessa solamente in casi specifici, altrimenti corriamo il rischio che l’approccio possa voler dire tutto e niente allo stesso tempo.</p>
      <p sl="en">In secondo luogo, convengo con la relatrice sul fatto che la comitatologia va usata per le materie tecniche e che gli articoli 5, 11 e 21 vanno sottoposti a procedura di codecisione.</p>
      <p sl="en">In terzo luogo, credo che l’incenerimento dei rifiuti non debba essere riclassificato come operazione di recupero, ma debba rimanere un’operazione di smaltimento. Agire diversamente significherebbe compromettere il principio di prevenzione, di riutilizzo e di riciclaggio. Tuttavia, questo non deve farci chiudere gli occhi sul fatto che la diossina viene prodotta anche da molte altre fonti, dai barbecue ,ai fuochi d’artificio fino ai falò all’aperto.</p>
      <p sl="en">Infine, in merito al trasporto illegale di rifiuti in Irlanda, per sgombrare il campo dagli equivoci in quest’Aula, al collega, onorevole Allister, devo dire che è vero anche il contrario. Il trasporto illegale di rifiuti non conosce confini e non è assolutamente un flusso unidirezionale; è necessaria una maggiore vigilanza da entrambi i lati della frontiera.</p>
    </intervention>
    <intervention id="1-106" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Signor Presidente, Commissario Dimas, in quest’Aula tutti i gruppi si stanno unendo per affrontare un problema minore ma importante, ossia il riciclaggio dei residui alimentari. In Germania in effetti abbiamo un sistema che, attraverso la sterilizzazione a 133 gradi, protegge dalle malattie e dalla BSE e ne rende possibile l’uso come mangime animale.</p>
      <p sl="de">Nel 2002, quando fu adottato il regolamento n. 1774, cinque di noi nella votazione si erano espressi contro la soluzione a lungo termine del problema dei mangimi in siffatte condizioni, ma la Commissione aveva stipulato un periodo di transizione e promise di presentare una proposta a tempo debito. Non lo ha mai fatto.</p>
      <p sl="de">Nel frattempo la Commissione ha riformato il sistema. Nessuno dei deputati ha obiettato; il sistema è considerato sicuro e quindi riteniamo sia in linea con il concetto di riciclaggio di questa direttiva e chiediamo alla Commissione di vedere questo cambiamento in una luce positiva e di consentirci di usare il processo del trattamento dei residui alimentari in atto in Germania e in altri paesi laddove sistemi analoghi hanno conosciuto un certo sviluppo, recando benefici per gli animali e per l’ambiente.</p>
    </intervention>
    <intervention id="1-107" speaker_id="28215" name="Jacky Henin" is_mep="True" mode="spoken">
      <p sl="fr">Signor Presidente, onorevoli colleghi, dobbiamo felicitarci per il fatto che il Parlamento avanza proposte più ambiziose di quelle della Commissione in materia di riciclaggio dei rifiuti.</p>
      <p sl="fr">D’altro canto, cosa ci possiamo aspettare da una Commissione la cui linea di condotta consiste nel sacrificare sistematicamente l’interesse generale dei cittadini in nome degli interessi particolari degli azionisti delle multinazionali?</p>
      <p sl="fr">Il dumping ambientale in materia di rifiuti deve essere combattuto all’interno e al di fuori dell’Unione. Questo tema deve peraltro costituire uno dei fondamenti del mandato negoziale del Commissario Mandelson in seno all’OMC. Ne va della salvaguardia del pianeta, ma anche della lotta contro le delocalizzazioni riconducibili al mancato rispetto di norme ambientali elementari. Tutti i rifiuti prodotti nell’Unione, compresi i rifiuti delle imbarcazioni noleggiate dalle imprese europee, devono essere trattati sul territorio dell’Unione in filiere industriali creatrici di occupazione sotto la responsabilità pubblica.</p>
      <p sl="fr">L’Africa, l’India e l’Asia non devono più essere trattate come le discariche dell’Europa. Le autorità locali hanno saputo anticipare, dare l’esempio, innovare. A riprova di ciò cito l’impianto modello di metanizzazione e la valorizzazione multifiliera dei rifiuti che ha realizzato l’autorità di cui fa parte anche la mia città.</p>
      <p sl="fr">Purtroppo queste realizzazioni esemplari nell’Unione devono tutto ai contribuenti locali e poco o nulla all’Unione e agli industriali. Sarebbe opportuno tenerne conto e aiutare coloro che hanno meno possibilità di altri.</p>
    </intervention>
    <intervention id="1-108" speaker_id="28496" name="Thomas Wise" is_mep="True" mode="spoken">
      <p sl="en">Signor Presidente, siamo in presenza di uno dei rari casi in cui al Parlamento viene richiesto un vero e proprio contributo legislativo nell’ambito della procedura di codecisione. L’onorevole Jackson ha debitamente redatto la relazione, ma, il Parlamento, non pago, ci ha aggiunto anche la relazione Blokland, una relazione d’iniziativa priva di qualsiasi rilevanza legislativa, uno spreco proprio sull’argomento dei rifiuti!</p>
      <p sl="en">Quanta carta è stata sprecata per stampare questa relazione? Ad ogni modo mi offre la possibilità di mettere in luce la differenza tra l’UKIP e i conservatori britannici. Come deputato dell’UKIP, posso difendere il mio paese anche quando devo dissentire rispetto a un collega del gruppo. Credo che il mio paese sia perfettamente in grado di gestire le problematiche in tema di rifiuti e debba essere lasciato libero di attuare la propria legislazione. I conservatori britannici non sono liberi di criticare gli entusiasti dell’UE all’interno del loro gruppo, il gruppo PPE-DE, che il loro leader aveva promesso di lasciare. E’ proprio un peccato. Ancor peggio, però, è che redigano persino relazioni pro Europa per conto del PPE, per conto di tali esponenti entusiasti. Basti pensare all’onorevole Jackson, quando dice che bisogna assolutamente opporsi ai tentativi degli Stati membri e della Commissione atti a impedire la procedura di comitatologia. Ovviamente convengo con lei in relazione alla Commissione, ma cosa dire rispetto agli Stati membri? Un conservatore britannico che parla di opposizione contro gli Stati membri? E’ questo il vero volto dei conservatori britannici. Il marito dell’onorevole Jackson fece scalpore quando polemicamente si dimise dal partito per unirsi ai laburisti. Di questi tempi i conservatori sono eccessivamente proeuropeisti anche per lui.</p>
    </intervention>
    <intervention id="1-109" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, credo che l’onorevole Jackson meriti un encomio per il difficile compito che ha svolto. Il tema dei rifiuti illustra molto bene che in ecologia talvolta la teoria diverge molto dalla pratica.</p>
      <p sl="fi">E’ veramente arrivato il momento di chiarire, semplificare e armonizzare la legislazione comunitaria in materia di rifiuti. Troppo spesso abbiamo assistito a situazioni in cui la Corte di giustizia alla fine ha definito cosa si intende per rifiuti o le modalità di gestione. Ora servono criteri e orientamenti chiari e funzionali in modo che le nostre leggi in materia di rifiuti possano altresì sostenere l’obiettivo che avevamo concordato a Lisbona, e che al contempo garantirebbe agli operatori un ambiente operativo prevedibile.</p>
      <p sl="fi">Deve esserci una prevenzione sia qualitativa che quantitativa. Dobbiamo essere in grado di specificare cosa rientra nella definizione di sottoprodotto e stabilire quando un rifiuto cessa di essere tale in modo che sia possibile ridurre il più possibile il ricorso alle materie prime vergini. Al contempo dobbiamo aumentare il margine di utilizzo dei materiali considerati rifiuti, al fine di ridurre al massimo il volume di rifiuti che deve essere distrutto.</p>
      <p sl="fi">Per tale ragione sono estremamente preoccupata, poiché la relazione della commissione per l’ambiente, la sanità pubblica e la sicurezza alimentare, accennando al compromesso, soprattutto per quanto concerne la qualità, non può conseguire gli obiettivi dichiarati. Ad esempio il considerando in cui si afferma che tutti i sottoprodotti saranno praticamente considerati rifiuti laddove non esistono criteri chiari e specifici ai sensi di legge sarebbe una catastrofe per l’Unione. Sul piano concreto, però, per quanto siano vitali e utili le sostanze o i materiali generati come sottoprodotti, ad esempio, saranno sempre considerati rifiuti, per sicurezza, o saranno assoggettati alla normativa sui rifiuti. La verità però è che vi sono enormi quantità di materiali prodotti dall’industria di cui si conosce esattamente la composizione e che potrebbero essere considerati una frazione distinta dal resto del flusso dei rifiuti già alla fonte. In questo modo, lo sfruttamento sarebbe agevole, i rischi sarebbero del tutto sotto controllo e si risparmierebbe energia.</p>
      <p sl="fi">Analogamente, una rigida gerarchia in tema di rifiuti, che ora può essere evitata dopo una valutazione sul ciclo di vita per ogni caso specifico e dopo un’analisi costi-benefici, si tradurrebbe in una normativa che non possiamo in alcun modo giustificare dal punto di vista della fattibilità e della competitività delle nostre procedure di gestione dei rifiuti. Questa opzione può solo ritardare il processo e apportare un’inutile e immensa mole di burocrazia. Ora dobbiamo evitare gli errori grossolani, come quelli a cui ho accennato nei miei due esempi. Sono certa che gli emendamenti presentati dall’onorevole Florenz e quelli presentati congiuntamente da noi contribuiranno a risolvere i problemi che hanno contrassegnato questi compromessi.</p>
    </intervention>
    <intervention id="1-110" speaker_id="2062" name="Riitta Myller" is_mep="True" mode="spoken">
      <p sl="fi">Signor Presidente, credo che la commissione per l’ambiente, la sanità pubblica e la sicurezza alimentare abbia conseguito un risultato eccellente sul versante della normativa ambientale attraverso il compromesso e spero che il lavoro svolto in sede di commissione riscuota anche il consenso dell’Assemblea.</p>
      <p sl="fi">La commissione si è espressa a larga maggioranza a favore della gerarchia a cinque sezioni intesa come colonna portante della futura politica comunitaria in materia di rifiuti. La sezione più importante della gerarchia è la riduzione dei volumi di rifiuti. Per conseguire questo obiettivo servono obiettivi chiari e vincolanti per gli Stati membri a livello comunitario al fine di diminuire le quantità di rifiuti prodotti e aumentarne il riutilizzo e il riciclaggio.</p>
      <p sl="fi">Dobbiamo anche rivedere il nostro stile di vita. Le nostre abitudini di produzione e di consumo devono muoversi maggiormente in direzione della sostenibilità invece dell’attuale cultura di smaltimento. E’ stato detto in questa sede che i volumi di rifiuti sono in costante aumento. E infatti è così, ma in Finlandia, ad esempio, siamo già riusciti a tenere sotto controllo la quantità di rifiuti domestici. Tuttavia, ora dobbiamo lavorare attivamente per diminuirne i volumi.</p>
      <p sl="fi">La gerarchia dei rifiuti riveste un’importanza fondamentale per noi, ma, laddove criteri ambientali chiari basati sul ciclo di vita ci consentono di dimostrare l’esistenza di misure alternative sensate, c’è spazio per la flessibilità. L’incenerimento non può essere un’opzione se non rispetto alla discarica, e anche in questo caso, ovviamente, devono essere applicati i criteri sulle emissioni.</p>
    </intervention>
    <intervention id="1-111" speaker_id="28216" name="Šarūnas Birutis" is_mep="True" mode="spoken">
      <p sl="lt">Onorevoli colleghi, più la società si urbanizza, più cresce il volume di rifiuti, e più si aggravano i problemi connessi allo smaltimento. La quantità cui si fa riferimento è enorme; in effetti, questa realtà dimostra l’attualità del regolamento legislativo in materia di rifiuti a livello europeo e la necessità di sensibilizzare maggiormente l’opinione pubblica alla necessità di affrontare il problema dello smaltimento dei rifiuti. Sostengo l’iniziativa della Commissione di rivedere la direttiva quadro sullo smaltimento dei rifiuti, semplificandola e chiarendola.</p>
      <p sl="lt">Gli articoli dal 29 al 31 della direttiva fissano nuove norme per i paesi membri sulla predisposizione di programmi nazionali atti a ridurre la quantità di rifiuti. E’ molto importante dedicare una maggiore attenzione alla questione dei rifiuti, non solo a livello europeo, ma anche a livello nazionale. Tuttavia, l’obbligo di predisporre programmi nazionali generali tesi a diminuire il volume di tutti i tipi di rifiuti è difficile da attuare, poiché vi sono flussi specifici di rifiuti e possibilità diverse di applicare le misure preventive. Sarebbe più opportuno preparare orientamenti per la definizione di questi programmi nazionali e per specificare taluni tipi di rifiuti destinati a un’azione prioritaria, lasciando ai paesi membri il diritto di decidere da soli il tipo di rifiuti su cui concentrarsi nei suddetti programmi.</p>
    </intervention>
    <intervention id="1-112" speaker_id="28974" name="Umberto Guidoni" is_mep="True" mode="spoken">
      <p sl="it">Signor Presidente, onorevoli colleghi, l’Unione europea deve infine dotarsi di nuovi strumenti per limitare la produzione di rifiuti promuovendo la riutilizzazione, il riciclo e la valorizzazione al fine di ridurne l’impatto negativo sull’ambiente. Senza obiettivi concreti per il riciclaggio a livello europeo, gli Stati membri che non hanno sviluppato tecniche di riciclo tenteranno di raggiungere gli obiettivi di ridurre le discariche privilegiando gli inceneritori e ignorando i passaggi più virtuosi.</p>
      <p sl="it">Il principio della gerarchia a cinque livelli da solo non sarà in grado di prevenirlo, per questo bisogna puntare al riciclo di almeno il 50% dei rifiuti biodegradabili, alla promozione di sistemi di raccolta differenziati e di riciclo, nonché provvedere a che il materiale riutilizzabile o riciclabile non sia smaltito nelle discariche e negli inceneritori.</p>
      <p sl="it">Gli emendamenti dell’onorevole Jackson, secondo cui gli inceneritori di rifiuti urbani possono essere classificati impianti di recupero anziché di smaltimento, di fatto minano l’applicazione dei cinque livelli di priorità e aprono la strada al business privato degli inceneritori. Se vogliamo veramente che l’Europa diventi la recycling society del futuro, dobbiamo puntare innanzitutto sulla prevenzione riducendo la produzione di rifiuti e poi privilegiando il riuso e il riciclaggio.</p>
    </intervention>
    <intervention id="1-113" speaker_id="28636" name="Péter Olajos" is_mep="True" mode="spoken">
      <p sl="hu">L’obiettivo principale della nuova riforma della gestione dei rifiuti a livello europeo punta a ridurre in misura significativa il volume dei rifiuti smaltiti in discarica. In relazione ai vari elementi della riforma vorrei esprimere alcune considerazioni sulla raccolta differenziata.</p>
      <p sl="hu">Dando uno sguardo all’Unione europea, si vede un panorama variegato. Un’Europa, unita per molti aspetti, è divisa in due sul tema della raccolta differenziata. Tra i paesi più all’avanguardia si annoverano la Danimarca, i Paesi Bassi e la Germania, in cui la quota di rifiuti urbani destinati alla raccolta differenziata si attesta sul 50 per cento, mentre nei paesi che sono il fanalino di coda tale percentuale sfiora appena il 2 per cento. Analogamente, possono essere rilevate grandi differenze nella raccolta differenziata dei rifiuti industriali. Vi sono paesi, come l’Italia e i Paesi Bassi, che vantano un 80-90 per cento, mentre in altri si arriva appena al 10.</p>
      <p sl="hu">Il mio paese, l’Ungheria, rappresenta un caso esemplare di questa dualità. Meno del 2,5 per cento dei rifiuti urbani viene riciclato, e quindi il paese in questo settore si attesta agli ultimi posti tra gli Stati membri dell’UE. Per quanto attiene ai rifiuti industriali, d’altro canto, il dato è del 70 per cento, il che ci porta in una posizione più alta.</p>
      <p sl="hu">Perché questa dualità? Ebbene, in Ungheria la raccolta differenziata è stata resa obbligatoria per l’industria alcuni anni fa. E’ questa la ragione principale per questo bel risultato del 70 per cento. Per contro, le autorità intendono introdurre la raccolta differenziata per i rifiuti urbani su base volontaria, creando isole di raccolta differenziata. Il risultato parla da solo: solo il 2 per cento dei rifiuti urbani viene selezionato attraverso la raccolta differenziata.</p>
      <p sl="hu">Credo che questo esempio illustri bene l’importanza di stabilire obiettivi minimi uniformi e vincolanti sulla raccolta differenziata in tutti gli Stati membri sia per i rifiuti industriali che per i rifiuti urbani. Infine, onorevoli colleghi, credetemi, non dovremmo dedicare tutto questo tempo a discutere dell’incenerimento se riuscissimo a risolvere la questione della raccolta differenziata.</p>
    </intervention>
    <intervention id="1-114" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, l’aumento nel volume di rifiuti è inquietante, e chiaramente non si attinge abbastanza al potenziale di prevenzione e di riciclaggio. Pertanto la commissione per l’ambiente, la sanità pubblica e la sicurezza alimentare è a favore dell’introduzione di obiettivi obbligatori per la riduzione e la prevenzione dei rifiuti e vorrebbe che ogni futura politica europea in materia si fondasse sulla gerarchia a cinque sezioni. Spero che le relazioni adottate in commissione siano approvate a grande maggioranza anche in plenaria; in questo modo, infatti, la proposta della Commissione ne risulterebbe significativamente migliorata.</p>
      <p sl="de">E’ di capitale importanza che continui a vigere la distinzione tra smaltimento e trattamento dei rifiuti; la proposta della Commissione non classifica più il trattamento termico dei rifiuti domestici e di scarti simili come smaltimento, bensì come recupero, purché gli impianti di incenerimento ottemperino a determinati criteri in materia di efficienza energetica. Questo approccio avrebbe conseguenze disastrose, vale a dire un dumping ambientale diffuso in lungo e in largo per l’Europa e un marcato aumento del turismo dei rifiuti.</p>
      <p sl="de">In futuro non sarebbe un problema e non sarebbe illegale trasportare i rifiuti in tutta Europa e incenerirli laddove è più conveniente dal punto di vista economico ed è più dannoso per l’ambiente. E’ importante che gli Stati membri possano invocare il principio di prossimità che ora è sancito nel diritto comunitario.</p>
      <p sl="de">Oggi è stato detto che dovremmo perseguire un approccio che sia il meno burocratico possibile; a mio avviso, quell’approccio, quella soluzione si realizzerebbero se i comuni in futuro si assumessero la responsabilità dell’erogazione dei servizi municipali di interesse generale e fossero in grado di decidere da soli le modalità per raccogliere le istanze della nuova politica in tema di rifiuti, poiché in questo modo non solo si minimizzerebbe la burocrazia, ma si massimizzerebbe anche la democrazia.</p>
    </intervention>
    <intervention id="1-115" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, l’economia europea sta producendo enormi quantità di rifiuti industriali e quantità crescenti di rifiuti domestici. In media una persona produce quasi mezza tonnellata di rifiuti all’anno.</p>
      <p sl="pl">Il metodo più efficace e a lungo termine per risolvere il problema dei rifiuti è quello di non produrli affatto. I nostri metodi dispendiosi e inefficienti di sfruttare le risorse naturali stanno producendo un impatto colossale sull’ambiente. Possiamo però contrastare questo fenomeno, mettendo in atto un’azione preventiva: ridurre la quantità di rifiuti, riutilizzare i prodotti e ritrattare i rifiuti trasformandoli in materie prime secondarie, ossia ricorrendo al riciclaggio.</p>
      <p sl="pl">Desidero richiamare la vostra attenzione su una proposta particolarmente impressionante nella relazione su cui ci apprestiamo a votare. Tale proposta prevede la riclassificazione degli impianti che neutralizzano termicamente i rifiuti in impianti di recupero. Con la riclassificazione degli inceneritori di rifiuti, ai sensi di legge, il trasporto di rifiuti destinati all’incenerimento tra Stati membri diventerebbe legale, dal momento che è consentito trasportare rifiuti destinati al recupero. In questo modo, si creerebbe un flusso di rifiuti dagli Stati membri più ricchi, in cui l’incenerimento è considerevolmente più costoso, verso i nuovi paesi membri. Nella sola Polonia nove nuovi inceneritori di rifiuti, attualmente in fase di pianificazione, potrebbero essere creati grazie ai fondi comunitari. In questo modo i fondi comunitari sarebbero usati in modo estremamente dannoso per l’ambiente e per la società.</p>
      <p sl="pl">Non possiamo permettere che si delinei una situazione in cui una serie di paesi poveri diventino il falò in cui si bruciano i rifiuti di tutta Europa, producendo così grandi quantità di anidride carbonica. Ma questa è proprio la situazione che si verrebbe a creare in virtù degli emendamenti nn. 116, 133 e 135. L’incenerimento dei rifiuti accentua il cambiamento climatico e inquina l’ambiente. Esso aumenta inoltre la dipendenza dalle importazioni di preziose materie prime che potrebbero altresì essere ricavate dal riciclaggio. Una posizione simile a quella che ho appena indicato è stata adottata anche dai quattro ministri dell’Ambiente del gruppo di Visegrad nel maggio 2006. Pertanto faccio appello a tutti i deputati di quest’Aula affinché tengano conto di queste riserve e non votino per cambiare la classificazione dei rifiuti.</p>
    </intervention>
    <intervention id="1-116" speaker_id="28156" name="Dan Jørgensen" is_mep="True" mode="spoken">
      <p sl="da">Signor Presidente, al momento produciamo troppi rifiuti in Europa e tale volume cresce di giorno in giorno. In realtà il ritmo di questo aumento è superiore al tasso di crescita della nostra ricchezza e del nostro PIL. Ora siamo in una situazione in cui ogni europeo produce una media di 500 chilogrammi di rifiuti all’anno. E’ mezza tonnellata ciascuno, onorevoli colleghi. Sono ovviamente quantità enormi ed è quindi una situazione in cui bisogna intervenire. L’obiettivo primario della normativa deve essere dunque quello di ridurre la quantità di rifiuti. E’ ironico, credo, che siamo tutti concordi sugli obiettivi, che però non sono del tutto chiari nella proposta della Commissione. Crediamo pertanto debbano essere stabiliti obiettivi vincolanti sia a livello quantitativo che qualitativo per ridurre i rifiuti in Europa.</p>
      <p sl="da">Detto questo, vi sono anche altri difetti nella proposta della Commissione. Come si capisce leggendo il testo, prima di tutto non vi è una netta distinzione tra il riciclaggio e l’incenerimento dei rifiuti laddove i rifiuti destinati all’incenerimento sono usati per produrre energia. Ed è assolutamente sbagliato. Entrambi i processi sono ricondotti al recupero, ma l’apparenza inganna in questo caso, poiché, da un punto di vista ambientale, una quantità molto maggiore viene recuperata attraverso un processo rispetto all’altro. Ad esempio, lavare e riciclare una bottiglia di plastica è naturalmente molto più positivo per l’ambiente che non bruciarla.</p>
      <p sl="da">Si intravede anche un altro problema nel modo in cui la Commissione ha organizzato la materia, in quanto occorrono requisiti molto specifici nei casi in cui i rifiuti devono essere necessariamente inceneriti. E’ ovvio. In tali casi dobbiamo richiedere che sia utilizzata la tecnologia migliore in assoluto sia in termini di efficienza energetica sia ovviamente in termini di prevenzione delle conseguenze potenzialmente dannose dell’incenerimento dei rifiuti.</p>
      <p sl="da">Vogliamo inoltre prevenire il trasporto transfrontaliero o il turismo dei rifiuti, ma questo sarà invece il risultato se consideriamo i rifiuti alla stessa stregua delle merci.</p>
      <p sl="da">In sintesi, dobbiamo ridurre la quantità di rifiuti e dobbiamo garantire che vi sia una gerarchia di soluzioni in cui prevalga decisamente il riciclaggio rispetto all’incenerimento.</p>
    </intervention>
    <intervention id="1-117" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, signor Commissario, onorevoli colleghi, porgo le mie più vive congratulazioni ai relatori; l’onorevole Jackson ha apportato miglioramenti decisivi alla proposta originaria della Commissione. In particolare voglio commentare la gerarchia proposta sul trattamento dei rifiuti dal punto di vista della conservazione delle risorse; per questa ragione la direttiva deve essere vista anche nel contesto della sicurezza dell’approvvigionamento energetico, che è la questione scottante dell’attualità europea. La dipendenza del continente dalle forniture energetiche di diversi paesi terzi mette la questione della scarsità e della protezione delle risorse al centro di quasi tutti i dibattiti politici; pertanto, al fine di stabilizzare l’approvvigionamento energetico, deve essere assegnata grande priorità al trattamento dei rifiuti. Esso non garantirà per certo la sicurezza dell’approvvigionamento energetico, ma potrà dare un piccolo contributo. Si prenda, ad esempio, il petrolio. Dal momento che, stando alle previsioni, le riserve di greggio sono destinate a esaurirsi entro il 2050, ritengo irresponsabile che l’Europa continui a bruciare oli usati in grandi quantità, quando in tutto il continente vengono utilizzati per produrre circa un terzo dei lubrificanti – è un esempio di buona tecnologia del tipo che dovrebbe essere promosso in futuro.</p>
      <p sl="de">Sì, ovviamente la flessibilità è vitale; dopo tutto la carta non può essere recuperata e ritrattata all’infinito, motivo per cui credo che l’emendamento presentato sulla flessibilità sia così importante e pertinente. Per assicurare certezza giuridica, però – soprattutto per il trattamento – è molto importante che, in sede di recepimento, debba essere stabilito precisamente quando una sostanza è da considerasi un rifiuto e quando diventa un prodotto. Non vi debbono essere aree grigie in questo ambito, in quanto porterebbero solo a frodi e incertezza, e non possiamo permettercelo.</p>
      <p sl="de">Per concludere, desidero formulare alcune osservazioni sulla revisione della direttiva sulle discariche. Infatti è necessario ridurre lo smaltimento dei rifiuti nelle discariche, ma l’argomentazione basata sulla presunta produzione di metano da questi siti, che a sua volta provoca danni all’ambiente, ci porta in un vicolo cieco. Esiste la tecnologia per affrontare questo aspetto e già adesso il gas viene raccolto e trasformato in biogas. E’ un fattore di cui dobbiamo tenere conto. Oltre a ciò, sostengo la proposta dell’onorevole Graefe zu Baringdorf in merito alla lavorazione dei residui alimentari, e suggerisco al Commissario di ripensarci.</p>
    </intervention>
    <intervention id="1-118" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mi congratulo con il relatore, soprattutto per il suo ambizioso impegno teso a rallentare la pericolosa crescita della montagna di rifiuti. Se non si arriva a un’inversione di rotta, non saremo più noi a seppellire i rifiuti, ma verremo noi stessi seppelliti dalla spazzatura. E’ giunto il momento di imparare a vivere diversamente, perché, come per il cambiamento climatico, le conseguenze possono essere difficili da superare, anzi potrebbero essere addirittura mortali.</p>
      <p sl="lt">In Lituania, come nella maggior parte degli Stati membri dell’Unione europea, lo smaltimento di rifiuti nelle discariche è ancora il metodo più diffuso di gestione. I consigli comunali non dispongono di specialisti e non hanno i fondi necessari per ridurre al minimo i rifiuti e per attuare la raccolta differenziata e il riciclaggio. La maggioranza della gente non è ancora preparata a sostenere metodi progressivi per gestire i rifiuti, e mancano i controlli ai sensi di legge. Inoltre, i produttori e gli importatori cercano di scansare le responsabilità della gestione.</p>
      <p sl="lt">L’Unione europea stanzia regolarmente grossi importi per migliorare questa situazione. Desidero quindi incoraggiare i vecchi Stati membri a passare attivamente ai nuovi arrivati la loro esperienza per stimolare l’investimento privato nella gestione dei rifiuti, per migliorare i controlli di legge e per spiegare alla gente la necessità di proteggere l’ambiente e di non pregiudicare l’ambiente in cui viviamo.</p>
    </intervention>
    <intervention id="1-119" speaker_id="28194" name="Ambroise Guellec" is_mep="True" mode="spoken">
      <p sl="fr">Signor Presidente, come tutti i colleghi qui presenti, ritengo che sia necessario un quadro europeo chiaro per essere all’altezza della grande sfida della gestione responsabile dei rifiuti.</p>
      <p sl="fr">Mi pare inoltre che siamo tutti concordi sull’idea che la nuova strategia europea in tema di rifiuti debba consentire di identificare in ogni categoria di rifiuti non solo una fonte di inquinamento da ridurre, ma anche una potenziale risorsa da sfruttare. Per tale ragione aderisco senza esitazioni al processo in atto e rendo omaggio al ragguardevole lavoro svolto dalla relatrice teso ad aggiornare le normative che si vanno accumulando da oltre trent’anni in questa materia.</p>
      <p sl="fr">E’ pertanto essenziale, come d’altronde è già stato sottolineato da molti, ristabilire chiaramente la gerarchia a cinque sezioni in un ordine di priorità decrescente: prevenzione, riutilizzo, riciclaggio, recupero e smaltimento. Tutto ciò, mantenendo un minimo di flessibilità, in considerazione, segnatamente, degli aspetti economici che riguardano i vari settori. D’altro canto, abbiamo visto che prezzo dovremmo pagare se eliminassimo questi limiti, che sono imperativi.</p>
      <p sl="fr">Desidero reiterare il mio pieno sostegno agli emendamenti volti a consolidare le definizioni, soprattutto quelle sulla fine del ciclo di vita dei rifiuti, sulla responsabilità del produttore e sulla prevenzione. Infine credo sia importante, come è stato evidenziato da diversi colleghi, rafforzare la normativa sui rifiuti pericolosi, in particolare introducendo la raccolta differenziata e una tracciabilità affidabile.</p>
    </intervention>
    <intervention id="1-120" speaker_id="1708" name="Marie-Noëlle Lienemann" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, desidero porre in luce tre punti affinché il Parlamento migliori la direttiva.</p>
      <p sl="fr">In primo luogo servono obiettivi quantificabili, soprattutto per la riduzione dei rifiuti, che la commissione per l’ambiente ha giustamente fissato come obiettivo a lungo termine. E’ importante per preservare l’ambiente, ma anche per arginare la nostra vulnerabilità sul piano dell’approvvigionamento di materie prime che, com’è noto, sono fonte di conflitto a livello mondiale.</p>
      <p sl="fr">In secondo luogo, se l’incenerimento non può essere vietato, deve essere limitato al massimo. Si tratta in questo caso di smaltimento, non di recupero. Ovviamente è meglio produrre energia invece di depositare i rifiuti in discarica, ma non confondiamoci: l’incenerimento è una forma di smaltimento.</p>
      <p sl="fr">In terzo luogo occorre rafforzare il principio di prossimità e di autosufficienza per la gestione dei rifiuti, soprattutto per le varie forme di smaltimento e per l’incenerimento, altrimenti assisteremo allo sviluppo di un fenomeno pressoché incontrollabile di trasporto dei rifiuti, accompagnato dall’aumento dell’effetto serra e dai rischi di dumping ambientale. Infatti le migliori prassi non sono sempre le più convenienti sotto il profilo economico.</p>
      <p sl="fr">Un indebolimento del principio di prossimità per creare un grande mercato dei rifiuti sarebbe un vantaggio per i grandi gruppi economici del settore, e non per l’ambiente, dunque non è accettabile.</p>
    </intervention>
    <intervention id="1-121" speaker_id="28221" name="Thomas Ulmer" is_mep="True" mode="spoken">
      <p sl="de">Signor Presidente, onorevoli colleghi, sono grato agli onorevoli Jackson e Blokland per il valido lavoro che hanno svolto. I rifiuti – e i 27 Stati membri ne producono 1,3 miliardi di tonnellate all’anno – rappresentano una questione cruciale, non marginale.</p>
      <p sl="de">Per come la vedo, è facile definire gli obiettivi, ma è difficile conseguirli. La prevenzione deve essere al primo posto e, per stabilizzare la quantità di rifiuti prodotti fino al 2012 per poi ridurla, è necessario compiere una serie di passi, tra cui la direttiva sull’ecoprogettazione dei prodotti, una maggiore responsabilità da parte dei produttori, la tracciabilità delle sostanze pericolose e un sistema di riciclaggio debitamente concepito. E’ più importante riciclare i rifiuti piuttosto che trattarli, proprio come in medicina è più importante rimettere in salute le persone invece che assegnare loro una pensione di invalidità. Sono fattori che si intrecciano perfettamente.</p>
      <p sl="de">Non si dà nessuna considerazione a questi elementi nelle argomentazioni. Nel mio paese l’associazione dei fornitori di servizi municipali ha un fatturato di oltre 60 miliardi di euro e una certa propensione per la concorrenza aperta, un punto che guardo con favore, visto che è positivo sia per i consumatori che per l’ambiente. Dobbiamo solamente definire le norme di base per questa concorrenza, non i dettagli. E’ la portabilità dei rifiuti che deve essere disciplinata facendo riferimento ai materiali e ai rischi che potrebbero insorgere, non la questione di chi è responsabile del trasporto.</p>
      <p sl="de">Il mio ragionamento sull’argomento si incentra sui compiti futuri del riciclaggio e della progettazione dei prodotti, in quanto è su questo aspetto che intravedo per l’Europa una possibilità di costruire un futuro basato sulla tecnologia e sulla protezione dell’ambiente.</p>
      <p sl="de">Sono totalmente a favore di un mercato interno aperto, come quello delineato da noi della commissione per l’ambiente; è assurdo credere che un numero crescente di misure nuove e restrittive faranno progredire l’Europa sulla strada segnata dalla strategia di Lisbona. Ritengo inoltre che i fornitori di servizi municipali abbiano una buona possibilità quando competono in un mercato in espansione.</p>
    </intervention>
    <intervention id="1-122" speaker_id="28582" name="Nikolaos Sifunakis" is_mep="True" mode="spoken">
      <p sl="el">Signor Commissario, prima di tutto mi congratulo con lei per la posizione che ha espresso nell’ambito dell’Esecutivo in relazione ai veicoli.</p>
      <p sl="el">Benché negli ultimi anni siano stati compiuti progressi nella gestione dei rifiuti, permangono enormi differenze tra gli Stati membri in relazione al volume di rifiuti che vengono riutilizzati o riciclati e in relazione al metodo di smaltimento.</p>
      <p sl="el">Nel mio paese, ad esempio, e forse in misura minore in altri paesi, gran parte dei rifiuti finisce in discariche incontrollate, mentre il riutilizzo e il riciclaggio sono sottosviluppati.</p>
      <p sl="el">Oggi, come ha puntualizzato l’onorevole Sonik poc’anzi, un cittadino europeo produce in media una tonnellata e mezza di rifiuti all’anno, la maggior parte dei quali finisce in discariche, non in discariche specializzate.</p>
      <p sl="el">Il riutilizzo e il riciclaggio registrano livelli eccessivamente bassi e noi non abbiamo fatto molto per ridurre o, se non altro, per stabilizzare la produzione complessiva di rifiuti.</p>
      <p sl="el">Gli effetti negativi saranno affrontati solo se istituiremo programmi nazionali in cui la prevenzione sia al primo posto e che siano innanzi tutto atti a ridurre la quantità di rifiuti. Pensate che in Grecia siamo passati da 4,5 milioni di tonnellate nel 2000 a 6 milioni nel 2006.</p>
      <p sl="el">Pertanto dobbiamo istituire una gerarchia di obiettivi in cui le priorità siano: la riduzione del volume dei rifiuti, il riutilizzo, il riciclaggio e il recupero, e dobbiamo fissare un calendario preciso di attuazione che sia comune a tutti gli Stati membri.</p>
    </intervention>
    <intervention id="1-123" speaker_id="23816" name="András Gyürk" is_mep="True" mode="spoken">
      <p sl="hu">Dal punto di vista dell’Ungheria il dibattito di oggi sulla revisione della direttiva quadro sui rifiuti è diventato inaspettatamente rilevante. Nelle ultime settimane la polizia ungherese ha avviato procedimenti giudiziari per ripetute infrazioni alle normative sulla gestione dei rifiuti per trasporto e deposito illegale di grandi quantità di rifiuti provenienti dalla Germania verso il mio paese. Tale atto ovviamente è in contrasto con le norme vigenti, ma al contempo mette in luce la necessità di normative efficaci a livello europeo. Oltre a fissare obiettivi vincolanti sul riciclaggio, siffatte normative devono tenere conto delle diverse capacità e risorse degli Stati membri e delle regioni.</p>
      <p sl="hu">Sulla base di tali premesse attiro la vostra attenzione su tre punti emersi nel presente dibattito. In primo luogo, oltre alla gerarchia dei rifiuti, dobbiamo tenere presente i costi sociali del trattamento di determinati rifiuti in particolari livelli della gerarchia. In questo modo, l’applicazione della gerarchia dei rifiuti, oltre a favorire l’ambiente, può anche contribuire all’uso efficiente delle risorse naturali come pure a ridurre la dipendenza energetica.</p>
      <p sl="hu">In secondo luogo, occorre dare particolare rilievo ai principi di prossimità e di autosufficienza, poiché il trasporto di rifiuti e soprattutto la crescente quantità di rifiuti pericolosi provocano significativi problemi ambientali.</p>
      <p sl="hu">In terzo luogo, sarebbe opportuno creare un margine per strumenti compatibili con il mercato nella normativa in materia di gestione dei rifiuti. Benché le specifiche tecniche, ad esempio i valori limite, siano in molti casi inevitabili, potremmo assegnare un ruolo più ampio alle tasse esterne per la produzione dei rifiuti che ne internalizzino i costi economici.</p>
      <p sl="hu">Confido che la direttiva da rivedere terrà presente anche i punti che ho esposto e quindi la gente non dovrà temere che la zona in cui vive possa diventare una discarica, come purtroppo è avvenuto ultimamente in Ungheria.</p>
    </intervention>
    <intervention id="1-124" speaker_id="28379" name="Adam Gierek" is_mep="True" mode="spoken">
      <p sl="pl">Signor Presidente, la direttiva afferma che l’armonizzazione della terminologia e una definizione dei rifiuti renderanno più efficace la gestione dei rifiuti nell’ambito della Comunità. Tuttavia, nella presente proposta la terminologia imprecisa acuisce i problemi di interpretazione.</p>
      <p sl="pl">Ad esempio, il testo contiene una definizione di riciclaggio di materiale definendolo come “il recupero dei rifiuti sotto forma di prodotti, materiali o sostanze da utilizzare per la loro funzione originaria o per altri fini” senza specificare cosa siano questi “altri fini”. Non opera neanche la distinzione tra un prodotto che può diventare rifiuto da un materiale o sostanza. In questa formulazione, ad esempio, gli scarti degli impianti metallurgici potrebbero essere trattati come rifiuti, aggirando completamente il circuito di riciclaggio dell’impianto attraverso il mercato, e si potrebbe quindi dare adito ad abusi.</p>
      <p sl="pl">Attiro inoltre la vostra attenzione su un’altra questione già sollevata dai colleghi in questa sede; infatti il contenimento dei costi, compresi i costi sociali, derivanti dall’attuazione della direttiva dipende in ampia misura da un trattamento più equilibrato del riciclaggio e di altre forme di recupero dei materiali e da una certa liberalizzazione della gerarchia dei rifiuti per i paesi che non sono ancora pronti al riciclaggio in ragione dei costi elevati. In ogni caso dobbiamo sviluppare sistemi efficaci per la raccolta, la separazione e la disgregazione in modo da incoraggiare i comuni cittadini a raccogliere e riciclare i materiali invece di bruciarli. Purtroppo non vedo alcuno di questi fattori nella direttiva.</p>
    </intervention>
    <intervention id="1-125" speaker_id="28138" name="Zsolt László Becsey" is_mep="True" mode="spoken">
      <p sl="hu">Prima di tutto desidero congratularmi con i due relatori. Ritengo abbiano portato a termine un compito significativo e – insieme con gli oratori che sono intervenuti prima di me – devo esprimere apprezzamento per il modo in cui, attraverso la relazione, stiamo ora istituendo la gerarchia, attribuendo un’importanza primaria alla prevenzione.</p>
      <p sl="hu">Ho chiesto la parola per fare due osservazioni. Desidero citare due dei miei detti preferiti. In primo luogo, non possiamo prendere la medicina e berci sopra dell’alcool; in altre parole, dobbiamo tener presente che attraverso l’allargamento abbiamo assistito alla formazione di una regione che è sempre più diversificata ma anche più vulnerabile. In secondo luogo, non possiamo affermare che l’operazione è andata bene, anche se purtroppo il paziente è morto.</p>
      <p sl="hu">Perché vi dico questo? Come il collega, onorevole Gyürk, ha detto prima, anch’io nel mio collegio elettorale rilevo che sta arrivando un’enorme quantità di spazzatura in Europa centro-orientale. La ragione è che in Germania costa chiaramente meno sbarazzarsi dei rifiuti – anche in maniera illegale con l’aggiunta di qualche metodo corrotto – invece di separare i rifiuti a livello locale e riciclarli attraverso un processo altamente burocratico.</p>
      <p sl="hu">Pertanto il primo messaggio è che dobbiamo stare attenti alla burocratizzazione e dobbiamo cercare di garantire che i rifiuti siano veramente riciclati alla fonte. Il secondo è che dobbiamo assicurare che i rifiuti siano sempre correttamente smaltiti e che siano rintracciabili, altrimenti è impossibile conseguire risultati. Inoltre presto dovremo stabilire categorie di sanzioni penali in questa materia, credo, se emergerà che il principio “chi inquina paga” non funziona.</p>
      <p sl="hu">Trovo inammissibile che noi come vittime dobbiamo provare da dove provengono i rifiuti e dobbiamo sostenere i costi dello smaltimento. In pratica ciò è contrario a ogni filosofia europea e a ogni principio giuridico, e dobbiamo prendere provvedimenti per mettere fine a questa situazione.</p>
    </intervention>
    <intervention id="1-126" speaker_id="28121" name="Joseph Muscat" is_mep="True" mode="spoken">
      <p sl="mt">Signor Presidente, dobbiamo senz’altro concentrarci al massimo sulla normativa ambientale. Tuttavia, credo che dobbiamo prestare più attenzione all’attuazione locale di questo genere di normative. Signor Commissario, lei sa bene cosa sta accadendo in questo momento a Malta, dove è stato deciso – contro ogni ragionamento e contro ogni logica – di costruire un megaimpianto di riciclaggio invece di optare per una soluzione originale. Questa azione ha dimostrato al di là di ogni dubbio che la decisione è stata assunta in contrasto con qualsiasi norma esistente in materia decisionale sull’adozione di processi di consultazione corretti e trasparenti. Basti dire che, quando è stata stilata la presunta lista di siti alternativi, nessuno dei siti indicati era sufficientemente grande da poter ospitare questo impianto di riciclaggio e quindi, molto convenientemente, il tipo di impianto prescelto è stato quello indicato dal governo. Le normative di pianificazione, che vengono attuate con grande zelo quando si tratta di privati cittadini privi di qualsiasi potere, sono state infrante a un livello tale da richiedere l’intervento del difensore civico maltese. Poco dopo il suo incontro con i residenti locali, signor Commissario, le autorità hanno accelerato il più possibile le procedure per cercare di chiudere questo capitolo una volta per tutte, e come più gli conveniva. Diamo atto che la Commissione sta valutando il caso; tuttavia, ora dobbiamo intervenire il più rapidamente possibile e, così facendo, dobbiamo dimostrare che l’Unione europea è in grado di garantire che la lettera delle leggi sia attuata a livello locale nel miglior modo possibile. Grazie.</p>
    </intervention>
    <intervention id="1-127" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, anch’io desidero ringraziare gli onorevoli Jackson e Blokland per lo straordinario lavoro svolto, ma chiedo alla Commissione di sostenerci su due punti che sono di particolare importanza per il mio paese – l’Austria – e anche per la Germania. Uno riguarda i residui alimentari che, sterilizzati attraverso un apposito processo di lavorazione termica oltre i 130°, poi vengono usati per produrre mangimi per suini. Per noi è un punto di grandissima importanza e riflette peraltro anche il concetto di circolazione nella gestione dei rifiuti, poiché i rifiuti scartati dagli esseri umani possono essere tolti dalla catena alimentare, sterilizzati e poi usati positivamente come mangime animale.</p>
      <p sl="de">Poi c’è la questione dei rifiuti biologici; anche in questo caso chiedo alla Commissione di seguire gli esempi di alcuni Stati membri che hanno sistemi ben sviluppati e ben funzionanti per questo genere di rifiuti, presentando una proposta supplementare a quella di cui già disponiamo e accogliendo anche gli emendamenti presentati in particolare dal mio gruppo.</p>
      <p sl="de">In linea generale, seguendo questa direzione, ci accostiamo a una questione di fondo della nostra prospera società, in quanto dobbiamo finalmente riuscire a slegare la crescita economica – che nel complesso è desiderabile – dall’aumento del volume di rifiuti sia in termini relativi che in termini assoluti. Non è ammissibile che la montagna di spazzatura che cresce incessantemente sia considerata indice di una ricchezza in espansione. Com’è stato indicato, questo stato di cose deve essere stabilizzato entro il 2012 al più tardi.</p>
      <p sl="de">Pur ritenendo che le misure proposte – compresa la gerarchia obbligatoria con la possibilità di deroga solo se chiaramente giustificata da analisi sul ciclo di vita – costituiscano il modo giusto di procedere, credo però che gli Stati membri debbano recepirle correttamente e la Commissione dovrebbe predisporre un monitoraggio adeguato, se vogliamo scongiurare gli abusi descritti da alcuni deputati.</p>
    </intervention>
    <intervention id="1-128" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, mi oppongo alla proposta di riclassificare l’incenerimento come recupero invece che smaltimento: siffatta mossa favorirebbe l’incenerimento al posto della riduzione, del recupero e del riutilizzo.</p>
      <p sl="en">Sono favorevole all’idea di stabilizzare la produzione di rifiuti ai livelli del 2008 entro il 2012. Sarà un’impresa difficile per diversi Stati membri, compreso il mio, in cui i rifiuti – in particolare quelli domestici – hanno registrato un aumento del 44 per cento negli ultimi dieci anni. L’Agenzia per la protezione ambientale in Irlanda ha reso noto che circa il 25 per cento dei rifiuti domestici in Irlanda sfugge alle statistiche e sappiamo che la Commissione ha già avviato indagini su una serie di discariche abusive nel paese in cui vanno a finire i rifiuti domestici – e anche quelli industriali. E’ assolutamente necessario predisporre controlli sulla legislazione che promulghiamo e garantire che le sanzioni siano sufficienti da costituire un deterrente contro smaltimenti di questo genere.</p>
    </intervention>
    <intervention id="1-129" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. – Signor Presidente, prima di tutto ringrazio tutti gli oratori che sono intervenuti nel dibattito di stasera per le loro opinioni molto costruttive. Desidero illustrare la posizione della Commissione su una serie di questioni importanti evidenziate dal Parlamento. Comincerò con gli aspetti che afferiscono alla strategia tematica che non sono stati affrontati nella direttiva.</p>
      <p sl="en">Sono lieto per il sostegno accordato nella relazione allo sviluppo di norme minime comuni a livello europeo. Il prossimo passo sarà una nuova proposta atta a disciplinare talune attività supplementari di trattamento dei rifiuti ai sensi della direttiva IPPC. Convengo inoltre sull’enfasi assegnata alla prevenzione in tema di rifiuti, segnatamente sul ruolo che gli agenti chimici e l’ecoprogettazione potrebbero avere in questo ambito. Infine, la risoluzione che avete approvato propone una serie di ulteriori misure per incrementare il riciclaggio e il recupero dei rifiuti. La Commissione ne terrà conto quando elaborerà le prossime misure di attuazione della strategia.</p>
      <p sl="en">Passo ora alla direttiva quadro sui rifiuti. Molti degli emendamenti adottati dal Parlamento europeo forniscono utili chiarimenti sulla proposta e possono essere accolti. Altri avrebbero conseguenze indesiderate. Prima di tutto commenterò alcuni dei punti emersi nel dibattito di stasera e alcuni dei principali emendamenti che la Commissione accoglie interamente, in linea di principio o in parte.</p>
      <p sl="en">La Commissione accoglie il riferimento più rigoroso e più chiaro a una gerarchia a cinque sezioni. Tuttavia, è importante riconoscere che la gerarchia deve essere applicata al fine di operare la scelta migliore dal punto di vista ambientale. Requisiti eccessivamente tecnici, come quelli delineati nella seconda parte dell’emendamento non contribuiscono a conseguire siffatta finalità.</p>
      <p sl="en">La Commissione inoltre accoglie una serie di opportuni chiarimenti in relazione ad alcune importanti definizioni, come la prevenzione dei rifiuti e il riciclaggio. In aggiunta, possono essere sostenuti in linea di principio elementi quali la promozione del riutilizzo e della responsabilità del produttore. La Commissione accoglie favorevolmente anche il riferimento alla comunicazione interpretativa sui sottoprodotti, che, spero, soddisferà l’esigenza di chiarezza in questo settore, quando a breve sarà adottata. Tuttavia, vi è anche una serie di emendamenti che la Commissione non è in grado di sostenere.</p>
      <p sl="en">In primo luogo, la Commissione intende varare definizioni chiare e prive di ambiguità in relazione ai principali termini della direttiva. Come ho detto prima, gli emendamenti proposti in relazione al riutilizzo e al recupero nonché allo smaltimento non superano questo esame. La distinzione tra recupero e smaltimento costituisce una condizione chiave del quadro per il funzionamento del mercato europeo del riciclaggio. Deve essere applicata dalle autorità nell’elaborazione delle decisioni sul trasporto di rifiuti, mentre la definizione di recupero nella direttiva deve essere sufficientemente chiara ed efficace da assicurare che ciò avvenga. Altrimenti la Corte di giustizia riceverà denunce frequenti e superflue che si ripercuoterebbero negativamente sulle attività di riciclaggio e sul beneficio ambientale che ne potrebbe derivare.</p>
      <p sl="en">In secondo luogo, è importante affrontare l’area grigia presente nella definizione di recupero energetico in relazione alla classificazione degli inceneritori comunali, ma gli emendamenti avanzati non affrontano la questione e abbassano il livello di protezione ambientale. Il problema risale a dieci anni fa e adesso dobbiamo quindi trovare un compromesso per affrontarlo con chiarezza in questa revisione.</p>
      <p sl="en">Rendere obbligatorio il criterio sull’efficienza rispetto alla proposta della Commissione per gli inceneritori comunali ed estenderlo anche alle strutture di coincenerimento non è la risposta al problema. Non è né tecnicamente fattibile né utile sul piano ambientale.</p>
      <p sl="en">In terzo luogo, taluni emendamenti creano riferimenti superflui, ripropongono altri elementi della legislazione comunitaria, o aggiungono un carico amministrativo superfluo per gli interessati o per le Istituzioni comunitarie. Segnatamente, alcuni emendamenti sui rifiuti pericolosi penalizzerebbero le aziende che trattano tali rifiuti senza aggiungere alcun apparente vantaggio ambientale e in alcuni casi sono tecnicamente impossibili da attuare.</p>
      <p sl="en">Ad esempio, non è utile per l’ambiente vietare in maniera assoluta che i rifiuti pericolosi vengano mischiati con altri tipi di rifiuti perché ciò potrebbe portare a un trattamento inadeguato di alcune categorie di rifiuti pericolosi. In linea più generale è essenziale che il lavoro sullo sviluppo di norme comuni per il mercato del riciclaggio, come i criteri sulla fine del ciclo di vita, possa realizzarsi a pieno potenziale. Queste norme sono necessariamente tecniche e devono andare di pari passo con i miglioramenti di ordine ambientale per non diventare un peso per l’ecoinnovazione. Visto il tempo che ci è voluto per la preparazione e per le procedure di codecisione, si capisce che questa è una strada non idonea per questo lavoro tecnico e che serve invece la comitatologia.</p>
      <p sl="en">Infine, desidero commentare gli emendamenti in tema di prevenzione dei rifiuti. Questo argomento, come ho detto prima, rappresenta uno degli elementi di spicco della presente revisione. Accolgo con favore il sostegno accordato nella relazione ai programmi di prevenzione. Comprendo anche l’approccio che soggiace all’inclusione di un obiettivo della prevenzione dei rifiuti. Tuttavia, tale obiettivo, per come è stato presentato nei relativi emendamenti, è eccessivamente superficiale. Produrrebbe un impatto disomogeneo nei diversi Stati membri – essendo troppo difficile per alcuni e non sufficientemente ambizioso per altri – e sarebbe difficile da interpretate e da attuare. Non posso dunque accettare questi emendamenti.</p>
      <p sl="en">Come ho già spiegato, questa è una direttiva quadro, che non può essere tesa a disciplinare obiettivi specifici di riciclaggio. Siffatti obiettivi saranno elaborati e proposti a breve dalla Commissione.</p>
      <p sl="en">Molti degli intervenuti hanno chiesto normative specifiche, ad esempio in settori quali i rifiuti biologici. La Commissione sta esaminando le modalità per avanzare proposte legislative in questo campo.</p>
      <p sl="en">Molti deputati hanno altresì sollevato questioni che non attengono alla presente direttiva, come le spedizioni illegali di rifiuti oltre frontiera, per cui esiste una normativa specifica. I rifiuti municipali non possono essere trasportati oltre frontiera per essere inceneriti, anche se l’inceneritore all’estero è classificato come impianto di recupero. Lo Stato membro si può infatti opporre a tale trasferimento.</p>
      <p sl="en">Vige il divieto di spedire i rifiuti nei paesi in via di sviluppo sia ai sensi dell’ordinamento comunitario che del diritto internazionale, vale a dire il divieto di Basilea. Alcuni giorni fa, inoltre, è stata proposta una direttiva sulle sanzioni per i reati ambientali.</p>
      <p sl="en">L’inquinamento del suolo causato dalle discariche abusive è disciplinato dalla direttiva in materia di discariche e dalla strategia tematica sull’inquinamento del suolo. Se ne evince dunque che il ruolo della direttiva quadro sui rifiuti non consiste nell’affrontare disfunzioni specifiche.</p>
      <p sl="en">Passo ora a commentare i 92 emendamenti presentati appena prima della plenaria. Accogliamo con favore alcuni suggerimenti, come il mantenimento della formula sull’efficienza energetica come base per operare la distinzione tra recupero e smaltimento per gli inceneritori comunali, ma non possiamo accogliere taluni altri emendamenti.</p>
      <p sl="en">Tuttavia, visto il volume e i tempi di presentazione di questi emendamenti, mi riservo di definire la posizione della Commissione.</p>
      <p sl="en">In sintesi, sono lieto di annunciare che la Commissione accetta 42 degli emendamenti presentati dalla commissione per l’ambiente, la sanità pubblica e la sicurezza alimentare – 15 interamente e 27 in linea di principio o in parte. Farò pervenire al segretariato del Parlamento un elenco completo sulla posizione della Commissione.</p>
      <p sl="en">Desidero rinnovare i miei ringraziamenti ai relatori per gli sforzi profusi e per l’eccellente lavoro svolto. Grazie molte per l’attenzione.</p>
    </intervention>
    <intervention id="1-130" speaker_id="1983" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="1-131" speaker_id="23806" name="Gyula Hegyi" is_mep="True" mode="written">
      <p sl="hu">Ultimamente in Ungheria un’ondata di scandali ha messo in luce quanto sia facile aggirare le politiche sulla gestione dei rifiuti. Dall’Europa occidentale vi sono state spedizioni illegali di rifiuti in massa sia verso l’Ungheria che verso la Repubblica ceca.</p>
      <p sl="hu">Se vogliamo impedire che l’Europa occidentale scarichi abusivamente la propria spazzatura nei nuovi paesi membri, occorre una nuova direttiva quadro che non lasci spazio a scappatoie e che assegni al contempo grande enfasi alla prevenzione dei rifiuti. L’autovalutazione delle imprese è insufficiente – sono necessari anche controlli ufficiali.</p>
      <p sl="hu">Inoltre è importante riutilizzare e riciclare i rifiuti prodotti in base alla gerarchia a cinque sezioni prevista nella direttiva quadro, tesa a ridurre al minimo la quantità di rifiuti destinati alle discariche. Propongo inoltre che, quando saranno varate nuove norme relative alle imprese del settore dei rifiuti, la Commissione europea introduca una registrazione centrale delle spedizioni di rifiuti in modo da agevolare le verifiche. Sarebbe altresì utile apporre una segnaletica uniforme e obbligatoria sui veicoli usati per questo tipo di spedizioni. Mi aspetto che la Commissione intervenga in questo ambito il più presto possibile.</p>
    </intervention>
    <intervention id="1-201" speaker_id="4501" name="Jules Maaten" is_mep="True" mode="spoken">
      <p sl="nl">Oggi il Parlamento europeo nel contesto della direttiva sui rifiuti ha deciso che la quantità di rifiuti prodotti deve essere stabilizzata tra il 2008 e il 2012 e che il volume che l’Europa produce deve essere ridotto considerevolmente entro il 2020. Pur convenendo sulle conclusioni, desidero altresì lanciare un urgente appello al Parlamento europeo affinché dia il buon esempio. Tutti i cittadini hanno la loro parte di responsabilità da assumersi in questo ambito e i deputati europei non fanno eccezione.</p>
      <p sl="nl">Prima di tutto, si compirebbe un passo avanti se limitassimo il numero di lingue di lavoro da 23 a 2 o 3, poiché, nonostante le tecnologie di cui disponiamo, il Parlamento europeo continua a usare un’enorme quantità di carta, il 99 per cento della quale va dritta nel cestino della spazzatura.</p>
      <p sl="nl">In secondo luogo ora esiste una ragione in più per designare Bruxelles come sede del Parlamento. Lo spostamento mensile dei deputati europei e del personale a Strasburgo è solo uno spreco di denaro e peraltro è fonte di emissioni di anidride carbonica.</p>
      <p sl="nl">In terzo luogo le automobili ufficiali del Parlamento devono essere sostituite. I presidenti di gruppo vanno in giro in Mercedes e Audi , anche se esistono automobili molto più economiche. Propongo di togliere dalla circolazione queste macchine inquinanti per sostituirle con vetture economiche e ibride. In questo modo, si potrebbe dare un incentivo ai produttori tedeschi di automobili affinché comincino a rispettare le norme europee.</p>
    </intervention>
  </section>
  <section id="creitem15" title="15. Ruolo delle donne nella vita sociale, economica e politica turca (discussione)">
    <intervention id="1-134" speaker_id="1983" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0003/2007), presentata dall’onorevole Bozkurt a nome della commissione per i diritti della donna e l’uguaglianza di genere, sul ruolo delle donne nella vita sociale, economica e politica della Turchia [2006/2214(INI) ].</p>
    </intervention>
    <intervention id="1-135" speaker_id="28171" name="Emine Bozkurt" is_mep="True" mode="spoken" role="relatore">
      <p sl="nl">Signor Presidente, signora Commissario, onorevoli colleghi, fra due giorni sarà San Valentino, il giorno dell’amore e degli affetti; per le donne turche non saprei immaginare regalo di San Valentino migliore dell’adozione, domani, della relazione sui diritti delle donne.</p>
      <p sl="nl">In Turchia ci sono 40 milioni di donne: esse vogliono avere l’opportunità di sviluppare e migliorare le proprie condizioni di vita. La mia relazione, da sola, non basterà a produrre questo risultato, ma costituisce comunque uno strumento con cui le donne e i movimenti delle donne in Turchia potranno far valere i propri diritti di fronte a mariti e padri, di fronte al governo turco, ma anche all’Unione europea.</p>
      <p sl="nl">La mia relazione prende le mosse dai risultati dell’anno scorso; ho preso nota di ciò che è stato fatto da allora e di ciò che invece è rimasto immutato. Nell’insieme la legislazione ora è soddisfacente, benché in questo campo qualche aspetto sia ancora da perfezionare. La seconda fase è l’elaborazione di un contesto che permetta di attuare la legislazione; si tratta in altre parole di garantire stanziamenti adeguati e un apparato governativo qualificato, e di far sì che il governo dimostri sufficiente impegno, senza temere di manifestare tale impegno in pubblico. Solo dopo aver completato la seconda fase, potremo passare alla terza, cioè a quella in cui le donne noteranno un miglioramento nella propria vita quotidiana; è una fase che non abbiamo ancora raggiunto. Si sta ancora lavorando intensamente alla seconda fase, e per questo le donne non scorgono ancora grandi miglioramenti pratici, nonostante l’impegno del governo. Mentre due anni fa i diritti delle donne non erano ancora un problema all’ordine del giorno, oggi il Primo Ministro Erdoğan apre praticamente tutti i suoi discorsi accennando a questo tema; anche i vari ministeri dedicano maggiore attenzione ai diritti delle donne. La nostra relazione dell’anno scorso ha contribuito a quest’evoluzione, e quest’Assemblea può esserne orgogliosa.</p>
      <p sl="nl">Inoltre, il governo ha emanato istruzioni più precise e articolate, che servono da guida a funzionari e polizia per l’attuazione dei diritti delle donne. Esercito e polizia ricevono una formazione in merito, mentre nei ministeri e nelle amministrazioni locali vengono diffuse circolari contenenti chiare istruzioni. Si tratta di istruzioni assolutamente indispensabili, che riguardano i delitti d’onore e la violenza contro le donne. In realtà, dalle sentenze emesse finora in materia di delitti d’onore emerge un panorama contrastante: alcuni giudici pronunciano sentenze più severe, mentre altri sono alquanto indulgenti. E’ un atteggiamento che deve cessare.</p>
      <p sl="nl">La relazione esamina pure altri aspetti meritevoli di attenzione. La lotta alla violenza contro le donne deve costituire una priorità assoluta per la politica del governo nei confronti delle donne. Occorre allestire un maggior numero di rifugi, che avrò cura di visitare per verificare se tali luoghi di accoglienza rispondano ai necessari requisiti qualitativi. Quest’anno, in seno al Parlamento turco si dovrà istituire una commissione per i diritti della donna e l’uguaglianza di genere. Una commissione parlamentare di questo tipo è indispensabile, se si vuole tenere effettivamente conto delle questioni di genere, ma essa costituirà anche un importante ed essenziale interlocutore per il Parlamento europeo e per l’Assemblea parlamentare del Consiglio d’Europa. Servono dati più obiettivi e precisi sulla situazione delle donne in Turchia, soprattutto per quanto riguarda violenza, analfabetismo e discriminazione. Per fortuna, in questo campo Turchia e Commissione europea agiscono insieme. Infine, se si desidera che le donne abbiano illimitato accesso all’istruzione e al mercato del lavoro, occorre varare un’adeguata politica contro la discriminazione.</p>
      <p sl="nl">Vorrei soffermarmi brevemente su un emendamento di compromesso presentato congiuntamente dai gruppi PPE-DE, PSE, ALDE e GUE/NGL, in merito al quale, ne sono certa, avrete ricevuto moltissime lettere. Si tratta dell’uso delle parole “minoranza curda” nella relazione. I curdi stessi, al pari del governo turco, hanno manifestato la propria contrarietà all’impiego di tale espressione; per evitare confusioni, abbiamo deciso ora di affermare che tutte le donne, indipendentemente da lingua, etnia, origine, opinioni religiose o politiche, devono poter accedere ai programmi concernenti i diritti delle donne. Di conseguenza, vi invito a sostenere l’emendamento di compromesso.</p>
      <p sl="nl">Onorevoli colleghi, il 2007 costituirà un importante test per verificare l’impegno e la serietà con cui la Turchia sta affrontando il problema dell’emancipazione femminile. Nel paese le elezioni politiche sono previste per novembre, ma per ora un numero troppo esiguo di donne partecipa all’attività politica. Non è che non ci siano donne: appena due settimane fa ne ho incontrate di quasi tutti i partiti politici, ma i loro nomi non sono ancora stati inseriti nelle liste elettorali. Spetta alla Turchia trovare la soluzione per questo problema; però, se la partecipazione politica delle donne non aumenta, la Turchia non potrà affermare che non sapeva quali provvedimenti adottare. La relazione contiene suggerimenti, comprese misure temporanee di discriminazione positiva; misure temporanee, perché sono convinta che, quando le donne saranno divenute più visibili nel campo della politica, si produrrà un effetto valanga. Le giovani hanno bisogno di modelli di ruolo cui ispirarsi, per rendersi conto di potere, a propria volta, intraprendere una carriera politica.</p>
      <p sl="nl">Nutro grandi speranze per le donne turche. Il paese si sta muovendo nella giusta direzione, ma non deve frenare o arretrare. Per questo motivo esorto ad accelerare l’applicazione delle riforme, e anzi ad attuarle completamente e concretamente; in tal senso, i negoziati per l’adesione all’Unione europea possono fungere da catalizzatore. Mi auguro che anche la nostra relazione possa essere utile in questo quadro, e vi ringrazio in anticipo per il vostro sostegno: sono convinta che anche le donne turche vi saranno grate.</p>
    </intervention>
    <intervention id="1-136" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . – Signor Presidente, desidero anzitutto congratularmi con il Parlamento e con lei, onorevole Bozkurt, per questa relazione. Essa ci offre un quadro preciso e rigoroso della situazione dei diritti delle donne in Turchia, e rappresenta altresì un prezioso contributo al dibattito sul ruolo delle donne nella vita sociale, politica ed economica del paese.</p>
      <p sl="en">Per quanto riguarda i diritti delle donne, si sono effettivamente registrati progressi: sono state approvate alcune leggi; è stato istituito un Comitato consultivo sullo status delle donne; il Primo Ministro ha emanato una circolare che invita la pubblica amministrazione ad affrontare il problema della violenza domestica; un progetto congiunto UE-Turchia sta allestendo una banca dati sulla violenza contro le donne; e infine, grazie alla campagna “Andiamo a scuola, ragazze” 177 000 ragazze si sono iscritte ai vari istituti scolastici. E’ una serie di risultati positivi, che la relazione non manca di sottolineare.</p>
      <p sl="en">Condividiamo però fino in fondo la vostra inquietudine per i diritti delle donne in Turchia. Partecipazione delle donne al mercato del lavoro, rappresentanza politica delle donne, istruzione femminile e violenza contro le donne: riguardo a tutti questi temi, che sono i più urgenti e preoccupanti, condividiamo l’impostazione dell’analisi nonché le raccomandazioni formulate nella relazione.</p>
      <p sl="en">I bassi livelli di partecipazione femminile, uniti agli insufficienti tassi di occupazione e alle ampie proporzioni dell’economia sommersa, rappresentano un’importante sfida per la politica del lavoro.</p>
      <p sl="en">Riteniamo anche noi che il livello di partecipazione politica delle donne in Turchia sia straordinariamente modesto, e che per superare questo scoglio sia necessario uno sforzo possente. Concordiamo senza riserve, inoltre, sulla capitale importanza che l’istruzione riveste per l’indipendenza economica delle donne.</p>
      <p sl="en">Come sapete, nel quadro dei criteri politici l’uguaglianza di genere è un elemento essenziale; per tale motivo la Commissione segue da vicino tutti questi temi, nell’ambito della propria costante opera di monitoraggio. Esaminiamo tali problemi anche nel contesto dei negoziati.</p>
      <p sl="en">Con le nostre relazioni annuali dei progressi compiuti forniamo regolarmente un resoconto della situazione. Le carenze vengono anche segnalate nelle nostre riunioni bilaterali di monitoraggio con la autorità turche.</p>
      <p sl="en">Nel quadro dell’assistenza da noi fornita nella fase di preadesione, la Commissione finanzia anche un certo numero di progetti miranti a promuovere i diritti delle donne. Si insiste in particolare sulla violenza contro le donne; nel 2007 parteciperemo all’allestimento di otto rifugi per le donne che hanno subito violenza domestica.</p>
      <p sl="en">L’uguaglianza di genere è considerata altamente prioritaria anche nel dialogo avviato a livello di società civile tra Unione europea e Turchia, allo scopo di migliorare conoscenza e comprensione reciproche. Sono già stati finanziati parecchi progetti, alcuni dei quali prevedono la partecipazione di ONG gestite da donne.</p>
      <p sl="en">La Commissione continuerà a combattere attivamente la discriminazione contro le donne in tutti i contesti della vita; rientrano in questo quadro i progetti futuri. Continueremo altresì a incoraggiare le iniziative espresse dalla società civile allo scopo di sensibilizzare l’opinione pubblica, come per esempio la campagna “Fermiamo la violenza contro le donne”.</p>
    </intervention>
    <intervention id="1-137" speaker_id="23894" name="Anna Záborská" is_mep="True" mode="spoken">
      <p sl="fr">a nome del gruppo PPE-DE . – Signor Presidente, signora Commissario, onorevoli colleghi, ringrazio la nostra relatrice per il suo lavoro, e constato con soddisfazione che in seno alla commissione competente si è sviluppato un dibattito vivace e proficuo sul ruolo delle donne nella vita sociale, economica e politica della Turchia.</p>
      <p sl="fr">Per quanto riguarda questo dibattito, vorrei ricordare tre punti. In primo luogo, persiste la confusione tra un semplice dibattito sul ruolo delle donne in Turchia, e il fatto che in base a tale dibattito si possa decidere se la Turchia possa o meno aderire all’Unione europea; tale confusione non ci aiuta a concentrare la nostra analisi sul ruolo delle donne in Turchia, che è un tema in sé. In quest’Aula discutiamo regolarmente del ruolo delle donne in Afghanistan, nel Magreb o in Africa, senza che ciò implichi necessariamente l’adesione all’Unione europea dell’Afghanistan o del Magreb, e meno ancora dell’Africa: lo stesso discorso vale per la Turchia.</p>
      <p sl="fr">Da questo punto di vista, invito anche il nostro omologo nel Consiglio d’Europa a dar prova di responsabilità e a portare avanti il dialogo con la Turchia in quanto membro del Consiglio d’Europa; invito i colleghi a continuare a concentrarsi sul ruolo delle donne in Turchia.</p>
      <p sl="fr">Noi donne rappresentiamo un valore aggiunto per il bene comune della società: siamo costruttrici di pace, abbiamo un sapere da condividere e una speciale saggezza da trasmettere, in qualunque paese ci troviamo, compresa la Turchia.</p>
      <p sl="fr">In secondo luogo, il dibattito sul ruolo delle donne in Turchia ricorda agli Stati membri le loro responsabilità; come possiamo dare lezioni alla Turchia se non siamo capaci di adempiere i nostri doveri a casa nostra? Potremo criticare la Turchia solo quando saremo pronti a criticare noi stessi; cerchiamo quindi di non dare lezioni.</p>
      <p sl="fr">In terzo luogo, non possiamo occuparci della condizione delle donne astraendo dal ruolo degli uomini; ma nessuno osa menzionare questo dato di fatto, politicamente correttissimo, in quanto gli uomini hanno a loro volta un importante ruolo da svolgere per l’uguaglianza tra i due sessi.</p>
      <p sl="fr">In occasione del nostro incontro a Istanbul, il Primo Ministro Erdoğan ha confermato la propria opposizione alla violenza contro le donne. L’ho invitato a pronunciarsi apertamente sulla questione e a dare il buon esempio agli uomini turchi. L’intima convinzione che la violenza non offra soluzioni di sorta non basta: occorre proclamarlo ad alta voce, forti della propria reputazione politica.</p>
      <p sl="fr">Per questo, dalla tribuna del Parlamento europeo, rinnovo il mio invito al Primo Ministro Erdoğan: signor Primo Ministro, prenda pubblicamente posizione contro la violenza alle donne, anche contro quella perpetrata nel suo paese; offra un esempio positivo di cui gli uomini possano andar fieri. In tal modo potremo compiere tutti insieme un passo avanti per migliorare la condizione delle donne nel suo paese.</p>
    </intervention>
    <intervention id="1-138" speaker_id="1061" name="Lissy Gröner" is_mep="True" mode="spoken">
      <p sl="de">a nome del gruppo PSE . – Signor Presidente, signora Commissario, onorevoli colleghi, voglio ringraziare l’onorevole Bozkurt, che ci ha presentato la seconda relazione a nome della commissione per i diritti della donna e l’uguaglianza di genere e si è contraddistinta per l’approccio sagace e ricco di esperienza con cui ha affrontato questo tema. La possibilità che la Turchia aderisca all’Unione europea significa che il nostro Parlamento deve mettere al primo posto, quale prerequisito imprescindibile per l’adesione, i diritti umani – e in questo caso specifico i diritti delle donne che ne sono parte integrante.</p>
      <p sl="de">Dal mio punto di vista di deputata socialista al Parlamento europeo, individuo tre grandi temi sui quali è necessario mettersi al lavoro con urgenza. In primo luogo, istruzione e mondo del lavoro: purtroppo, la presenza delle donne nel mercato del lavoro è diminuita dal 35 per cento del 1998 all’odierno 25 per cento, anche se in alcuni settori si scorgono segnali positivi – per esempio nel numero di donne che praticano la professione di medico o avvocato. Tuttavia, se si vogliono rispettare gli obiettivi della strategia di Lisbona, tra cui figura una partecipazione femminile del 60 per cento al mercato del lavoro, la situazione non è affatto soddisfacente, e se la Turchia vuole candidarsi deve averne chiara coscienza. L’istruzione è un fattore chiave dello sviluppo e del cambiamento; purtroppo, soprattutto nella Turchia orientale, moltissime donne ne sono tuttora escluse, e l’analfabetismo femminile è ancora al 25 per cento.</p>
      <p sl="de">Un vasto e urgente lavoro ci attende anche per quanto riguarda la lotta contro la violenza. Il Primo Ministro Erdoğan si è impegnato a moltiplicare gli sforzi su tale fronte, ma questo non basta: l’istituzione di rifugi per le donne sarebbe un altro passo nella direzione giusta, e inoltre deve continuare il dibattito sulla violenza contro le donne e sui delitti d’onore.</p>
      <p sl="de">Infine, ho un appello da fare in merito alle elezioni turche: se la Turchia deve continuare a compiere progressi, occorre discutere la questione delle quote. L’attuale livello di partecipazione femminile alla vita parlamentare – 4 per cento a livello nazionale, e 1 per cento nelle amministrazioni locali – è insostenibile, e va affrontato con iniziative urgenti, tra cui anche, per esempio, un sistema di quote; renderemo così un grande servigio non solo alle donne, ma anche alla cooperazione fra Europa e Turchia.</p>
    </intervention>
    <intervention id="1-139" speaker_id="28254" name="Karin Resetarits" is_mep="True" mode="spoken">
      <p sl="de">a nome del gruppo ALDE . – Signor Presidente, oggi stiamo discutendo la situazione delle donne turche; formuliamo raccomandazioni e diamo suggerimenti alla Turchia, avanziamo richieste a quel paese ed esigiamo che effettui cambiamenti. La relazione dell’onorevole Bozkurt è valida, stimolerà la democrazia e contribuirà a migliorare le condizioni di vita delle donne turche; ma faremmo meglio a osservare noi stessi tutte le condizioni che, questa settimana, vogliamo imporre alla Turchia nel suo cammino verso l’adesione. Smettiamola, una volta per tutte, di negare i diritti fondamentali a un gruppo etnico che vive in Europa; permettiamo ai suoi esponenti di presentare le proprie richieste in quest’Aula; consentiamo loro di commerciare con l’Unione europea e con il resto del mondo, di frequentare legalmente scuole e università, col riconoscimento delle qualifiche ottenute, di partecipare alle manifestazioni sportive europee. Poniamo fine a questa discriminazione che ancora alligna nell’Unione europea.</p>
      <p sl="de">Sapete bene di chi sto parlando; parlo di un gruppo etnico che, nel 2004, ha detto a stragrande maggioranza “sì” all’Unione europea, cercando di riunirsi all’altro gruppo etnico presente nella propria patria; di un gruppo etnico al cui isolamento abbiamo all’epoca promesso di porre fine. Parlo dei turchi di Cipro. Qual è l’asso nella manica dell’Unione europea? Qual è la cosa di cui, giustamente, andiamo soprattutto fieri? Il fatto che la Comunità europea è un progetto per la costruzione della pace. Come possiamo, quindi, rimanere indifferenti e distogliere lo sguardo dallo spettacolo di uno Stato membro dell’UE che non riesce a far convivere in pace due gruppi etnici, ha bisogno di truppe delle Nazioni Unite e pullula di armi e soldati? Se le culture cristiana e musulmana non riescono a coesistere a Cipro, come potranno riuscirci nella ben più complessa struttura dell’Unione europea? L’UE non si impegna a sufficienza per risolvere i suoi stessi problemi, e di conseguenza perde credibilità; non sarà unita e pacifica fino a quando Cipro rimarrà un’isola divisa. Quindi dobbiamo aiutare non solo le donne turche, ma anche le donne turche di Cipro a conquistare i propri diritti.</p>
    </intervention>
    <intervention id="1-141" speaker_id="1944" name="Sebastiano (Nello) Musumeci" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, mi congratulo innanzitutto con la relatrice per l’articolata relazione che ci ha presentato, si tratta di un documento che affronta temi di primaria importanza e pone l’accento sulla condizione delle donne in Turchia e quindi nell’Unione europea.</p>
      <p sl="it">Da molte parti si afferma che i progressi compiuti da quel paese nel suo cammino verso l’adesione all’Unione europea vanno valutati in primis secondo il rispetto dei diritti umani e poi della parità dei diritti fra i due sessi. Siamo d’accordo, ma credo che la parità dei diritti delle donne in Turchia dovrebbe essere realizzata indipendentemente dall’aspirazione di aderire all’Unione europea, si tratta di una questione alla base di ogni Stato moderno e democratico, purtroppo in questo senso l’Unione europea non ha grande dirittura per potersi ergere a paladina di garanzie e di diritti.</p>
      <p sl="it">La relatrice evidenzia segnatamente la scarsissima presenza delle donne turche nei centri di potere e al punto 41 viene suggerito un rimedio a breve termine come l’adozione di un sistema di quote obbligatorie. Resto scettico, se il sistema delle quote si rivela inefficace da noi nell’Unione europea, perché mai dovrebbe funzionare in Turchia?</p>
      <p sl="it">L’approccio alla relazione mi suscita due opposti sentimenti: da un lato, mi rallegro nel constatare che non si fa riferimento a casi di tortura o di uso eccessivo delle forze di polizia nel corso di dimostrazioni, dall’altro mi preoccupa notare che tante questioni come il problema dell’analfabetismo femminile e del delitto d’onore siano ancora di inquietante attualità. Temo che i tempi per porvi rimedio siano assai lunghi, molto più lunghi di ogni ottimistica previsione.</p>
    </intervention>
    <intervention id="1-142" speaker_id="4302" name="Feleknas Uca" is_mep="True" mode="spoken">
      <p sl="de">a nome del gruppo GUE/NGL . – Signor Presidente, onorevoli colleghi, desidero ringraziare l’onorevole Bozkurt per la sua relazione, che illustra assai bene la situazione delle donne turche. A due anni dalla sua prima pubblicazione, e nonostante i modesti progressi che si sono registrati da allora, devo constatare che in Turchia persistono ancora gravi carenze in fatto di parità fra i sessi. Il problema sta soprattutto nell’alto livello di analfabetismo – siamo al 25 per cento, e in alcune regioni si sale fino al 40 per cento – e nello scarsissimo numero di donne presenti in posizioni decisionali, a livello sia locale che nazionale.</p>
      <p sl="de">Ancor più sconvolgente, tuttavia, mi sembra la violenza che continua a colpire le donne. L’onorevole Bozkurt biasima giustamente nella sua relazione la costante e deplorevole carenza di dati esatti in materia; a questo proposito giudico sconcertante che in un paese di 70 milioni di abitanti come la Turchia vi siano appena 30 rifugi per le donne, benché la legge turca imponga di allestire un rifugio per le vittime della violenza nelle comunità con più di 50 000 abitanti.</p>
      <p sl="de">Per quanto riguarda i delitti d’onore, si ha l’impressione che essi si siano fatti più rari da quando le pene sono state inasprite, ma non riesco a scacciare il timore che, sotto l’aumento del numero di suicidi in alcune regioni, si celino in realtà delitti d’onore. Il governo turco non può e non deve tollerare passivamente tutto questo. Deve compilare dati attendibili e allestire centri che garantiscano alle donne minacciate dalla violenza non solo protezione, ma anche sostegno psicologico. E’ questo l’unico modo per offrire sin dall’inizio alle donne e alle ragazze la possibilità di superare indenni una situazione che si presenta senza speranza.</p>
    </intervention>
    <intervention id="1-143" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, la relazione sul ruolo delle donne nella vita sociale, economica e politica della Turchia invoca un’attuazione più efficace dei concetti comunitari in materia di uguaglianza e diritti delle donne. Nella fase attuale sembra però evidente che, a causa della notevole diversità dell’Unione europea, molte delle raccomandazioni fatte dall’UE non hanno prodotto l’effetto desiderato, ma hanno anzi provocato vari conflitti, oltre a costituire – contrariamente a quanto affermano gli slogan – una negazione della libertà.</p>
      <p sl="pl">Fra le due società esistono profondissime differenze culturali, oltre che religiose e morali; per tale motivo sarebbe più opportuno fornire alle donne turche gli strumenti per risolvere autonomamente i propri problemi, anziché imporre mentalità e soluzioni del tutto estranee alle loro tradizioni e alla loro cultura. La nostra Comunità si basa sui principi di dignità e libertà delle nazioni – come si legge in innumerevoli documenti – e noi dovremmo prefiggerci la missione di sostenere la lotta contro la povertà e la violenza, nonché di promuovere l’istruzione; non spetta a noi imporre ai turchi una visione del mondo nuova ed estranea, poiché ciò costituirebbe proprio quel tipo di coercizione che per l’Unione europea dovrebbe essere intollerabile.</p>
    </intervention>
    <intervention id="1-144" speaker_id="28255" name="Andreas Mölzer" is_mep="True" mode="spoken">
      <p sl="de">a nome del gruppo ITS . – Signor Presidente, benché la situazione giuridica delle donne in Turchia sia in qualche misura migliorata, siamo ancora ben lontani dal poter parlare di successo. Se si considera l’andamento pratico delle cose e l’atteggiamento della vasta maggioranza della popolazione, appare subito chiaro che in molti casi questi miglioramenti sono stati effettuati soltanto sulla carta.</p>
      <p sl="de">In teoria, per esempio, la violenza domestica – fenomeno frequente a giudicare dalle statistiche – ora costituisce motivo di divorzio, ma il tasso dei divorzi in Turchia è inferiore a quello di molti altri paesi in via di sviluppo. Come si può affermare che vige lo Stato di diritto, se gli organismi statali sospendono i procedimenti di accusa quando i sospettati vi si oppongono, e le donne minacciate ottengono la protezione della polizia solo in rarissimi casi? A che serve migliorare le leggi, se le sentenze dei giudici le distorcono in maniera assurda?</p>
      <p sl="de">Altri aspetti assai eloquenti, mi sembra, sono l’alto tasso di analfabetismo tra le donne e il numero elevato di matrimoni forzati, per non parlare dei sempre più frequenti delitti d’onore mascherati da suicidi; quando poi le donne poco istruite perdono il lavoro – un lavoro le cui condizioni equivalgono spesso a quelle della schiavitù – ciò non compare neppure nelle statistiche ufficiali.</p>
      <p sl="de">Questa falsificazione del tasso di disoccupazione e le conseguente minaccia di una vasta ondata migratoria dovrebbero costituire una ragione sufficiente per indurre l’Europa a tirare il freno; la posizione delle donne nella società turca e il trattamento che devono subire sono, a mio, avviso, l’ennesima prova che la Turchia non è, e non sarà mai, un paese europeo.</p>
    </intervention>
    <intervention id="1-145" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE . – Signor Presidente, inizierò scusandomi per il ritardo; sono stata trattenuta a una riunione dei coordinatori della commissione per il mercato interno e la protezione dei consumatori. Esprimo vivissimo apprezzamento per la relazione presentata dalla commissione per i diritti della donna e l’uguaglianza di genere, sotto la guida dell’onorevole Bozkurt; si tratta infatti di un documento equilibrato e costruttivo, che mette in rilievo non solo i progressi compiuti in materia di questioni femminili, ma anche le carenze ancora da colmare, e sottolinea la necessità che la Turchia continui a progredire con tenace coerenza sulla via delle riforme che ha intrapreso.</p>
      <p sl="de">Nonostante debba cimentarsi in numerose elezioni, il Primo Ministro turco Erdoğan farebbe bene, quindi, a portare avanti con decisione la politica per l’uguaglianza di genere e a incoraggiare le donne ad avviarsi sulla strada del lavoro indipendente. La relazione offre un preciso e veritiero panorama del ruolo delle donne turche nella vita sociale, economica e politica del proprio paese. Apprendiamo con soddisfazione che si stanno programmando misure per combattere la violenza contro le donne, tra cui iniziative per la prevenzione della violenza da effettuarsi nell’ambito del servizio militare o dell’addestramento nelle forze di polizia. Quest’approccio, propugnato in primo luogo dal ministro per gli Affari femminili, è importante e positivo, poiché solo grazie a iniziative di questo genere sarà possibile produrre il necessario mutamento di atteggiamenti e mentalità. La circolare ufficiale emanata dal Primo Ministro Erdoğan in seguito a una relazione elaborata dalla commissione parlamentare turca sui delitti d’onore e la violenza contro le donne è un altro passo nella direzione giusta, in quanto ingloba numerosi aspetti diversi della politica sulle questioni femminili e istruisce tutti i ministeri, le istituzioni pubbliche e le amministrazioni locali a battersi con coerenza per reagire alla violenza contro le donne. Va detto, però, che a questa misura devono ora seguire istruzioni attuative specifiche e vincolanti – istruzioni che per il momento non sono ancora comparse. Fino a quando non verranno specificate nei dettagli le modalità di applicazione delle misure necessarie e non verranno comminate adeguate sanzioni nel caso di mancata applicazione, questa circolare è destinata a rimanere una tigre di carta.</p>
      <p sl="de">Le più recenti esperienze maturate nella lotta contro la violenza alle donne insegnano quanto sia importante coinvolgere in tale lotta organismi pubblici come i tribunali, l’amministrazione, la polizia o le autorità sanitarie. Anche in questo campo, infatti, è urgentemente necessario un cambiamento di mentalità, poiché è avvenuto troppo spesso che donne in cerca di protezione, respinte dalle autorità, siano cadute vittima della violenza domestica; per tale motivo esortiamo il governo turco a concedere alle donne colpite dalla violenza tutta la protezione necessaria e, quando le istituzioni pubbliche non proteggano le vittime, ad avviare inchieste giudiziarie per perseguire i responsabili. Inoltre, le istituzioni dello Stato devono collaborare strettamente con le organizzazioni femminili indipendenti, sostenendone l’operato dal punto di vista finanziario.</p>
    </intervention>
    <intervention id="1-146" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, questo dibattito in realtà non riguarda la condizione delle donne in Turchia. La Turchia ha avuto una donna come Primo Ministro già 14 anni fa, mentre 18 dei 27 Stati membri dell’Unione europea non hanno ancora raggiunto tale traguardo; ma ciò non impedisce al nostro Parlamento di vessare la Turchia sul tema della rappresentanza politica femminile.</p>
      <p sl="en">No, il vero oggetto di questa relazione è la candidatura della Turchia all’ingresso nell’Unione. La relazione chiede per esempio che le associazioni di donne curde vengano riconosciute in quanto tali: si tratta di una deliberata provocazione nei riguardi di Ankara, che da tempo sostiene l’uguaglianza di tutti i cittadini turchi di fronte alla Costituzione. Ancora una volta, per la Turchia l’asticella viene posta più in alto che per qualsiasi candidato precedente. Avanziamo arroganti pretese verso la Turchia per quanto riguarda Cipro, lo status delle minoranze, lo sterminio degli armeni. Condanniamo i turchi qualsiasi cosa facciano: se reprimono le manifestazioni di devozione islamica, li definiamo autoritari; se non le reprimono, li accusiamo di fondamentalismo. La verità è che in questo Parlamento molti sono fermamente intenzionati a “cacciare la Turchia dall’Europa, armi e bagagli”, per ripetere la famigerata frase di Gladstone. Costoro in realtà non si preoccupano affatto di diritti umani, ma temono piuttosto che l’adesione di un paese musulmano popoloso, orgoglioso e determinato possa ritardare il loro sogno di creare una federazione, un paese chiamato Europa.</p>
      <p sl="en">Non condivido questa posizione, ma riconosco che si tratta di un punto di vista legittimo; tuttavia, sarebbe stato meglio per tutte le parti interessate se Bruxelles si fosse comportata con onestà, dicendo subito di no e poi mettendosi al lavoro per costruire relazioni bilaterali amichevoli. Invece terremo la Turchia sulla corda per dieci o forse quindici anni, le estorceremo dolorose concessioni di politica interna ed estera, la costringeremo ad assimilare decine di migliaia di pagine dell’acquis comunitario, e solo a quel punto le chiuderemo la porta in faccia.</p>
      <p sl="en">Onorevoli colleghi, non è questo il modo di trattare una nazione alleata, una nazione che per mezzo secolo è stata la sentinella dell’Europa contro il totalitarismo dell’Unione Sovietica e che in futuro, possiamo sperare, rivestirà lo stesso ruolo contro il totalitarismo del fanatismo religioso. Come qualsiasi altro popolo, i turchi hanno diritto al loro orgoglio. Offendendoli in questo modo, l’Unione europea rischia di tradurre in realtà proprio quel pericolo che afferma di temere: un’ondata di risentimento antioccidentale in un popolo che da molto tempo è nostro amico.</p>
    </intervention>
    <intervention id="1-147" speaker_id="23805" name="Zita Gurmai" is_mep="True" mode="spoken">
      <p sl="hu">E’ estremamente importante rafforzare ulteriormente il sistema delle istituzioni democratiche turche, per attuare riforme tali da promuovere l’integrazione europea. Alla fine dell’anno scorso, una relazione del Parlamento europeo segnalava il rallentamento del processo di riforma, insistendo soprattutto sugli insufficienti progressi a garanzia dei diritti delle donne.</p>
      <p sl="hu">E’ inaccettabile che le donne turche siano discriminate in quasi tutti i campi della vita – nel mercato del lavoro, nei processi decisionali e nell’istruzione – e che debbano trovarsi gravemente svantaggiate in confronto ai loro colleghi maschi. I diritti sanciti dalla legge rimangono inutili, se non se ne garantisce l’attuazione pratica.</p>
      <p sl="hu">La miglior garanzia dell’attuazione di questi diritti è la volontà politica del governo turco; a tale scopo si rende necessario un dialogo sociale cui partecipino le organizzazioni della società civile. Il modo più efficace per attirare l’attenzione della società sulla necessità di garantire i diritti delle donne è il varo di campagne informative.</p>
      <p sl="hu">Il perpetuarsi della violenza contro le donne è un fenomeno sconvolgente, inaccettabile in un paese desideroso di adottare i principi fondamentali dell’integrazione europea. Spetta al governo turco individuare gli strumenti adatti per risolvere il problema, ponendo gradualmente fine a questa vergogna; a tal fine l’Unione europea può offrire il suo aiuto, mettendo in comune l’esperienza di programmi e migliori prassi.</p>
      <p sl="hu">Confido che la Turchia voglia accettare l’aiuto di una mano amica, e agisca con decisione per risolvere il problema. Ringrazio la collega onorevole Bozkurt per il suo lavoro; la relazione è infatti eccellente e ne raccomando l’adozione.</p>
    </intervention>
    <intervention id="1-148" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, desidero congratularmi calorosamente con l’onorevole Bozkurt per la sua ottima e importante relazione. Si tratta, a mio avviso, di un testo tanto più notevole in quanto opera di una coraggiosa donna europea di origine turca, che conosce e comprende le norme e le particolari condizioni della società turca: una società islamica, in parte secolarizzata e in parte fondamentalista.</p>
      <p sl="en">Se si guarda al lontano passato, si scopre che nella società turca le donne erano considerate oggetti, piuttosto che esseri umani; hanno patito terribili sofferenze, e solo negli ultimi anni si è iniziato a porre rimedio a questa triste situazione. Tuttavia, nonostante i passi compiuti nella giusta direzione, moltissimo resta ancora da fare; è mia opinione, anzi, che i progressi concreti siano inferiori alle speranze che si potevano nutrire. In effetti, in vaste regioni della Turchia – e soprattutto nel sudest del paese – le donne vengono ancora trattate come cittadini di seconda categoria e subiscono pesanti discriminazioni; tra le donne turche, l’analfabetismo è a livelli record per un paese orientato verso l’Europa. Inoltre, per intensità e diffusione la violenza contro le donne è ancora a livelli inaccettabili, e purtroppo in molti casi viene considerata normale in ampi settori della società turca. La ripugnante e criminosa usanza dei delitti d’onore viene ancora praticata regolarmente, purtroppo, nei villaggi e nelle città della Turchia.</p>
      <p sl="en">E’ vero che il governo turco si sta sforzando di cambiare le cose: per esempio, di recente si è dedicata molta attenzione al miglioramento dell’istruzione femminile e alla formazione del personale giudiziario e di polizia, per affrontare la violenza contro le donne in maniera più adeguata. E’ in corso una campagna d’informazione estesa a tutto il paese, e si sta cercando di applicare la legge con maggior rigore; tali provvedimenti stentano però a produrre gli effetti desiderati, poiché sono necessari anche cambiamenti radicali a livello politico di base.</p>
      <p sl="en">Di recente, lo stesso Primo Ministro Erdoğan ha richiamato l’attenzione su quello “Stato profondo” che in Turchia si oppone alle riforme del suo governo e combatte contro la democrazia parlamentare. Questo Stato profondo, sostenuto essenzialmente dall’esercito e da altri esponenti del nazionalismo estremista ostacola il progresso in Turchia e incidentalmente, onorevole Resetarits, perpetua l’isolamento dei turchi di Cipro e la divisione dell’isola. Tali forze non desiderano vedere donne libere, che siano uguali agli uomini sotto tutti gli aspetti; è nostro dovere sostenere questa relazione e contribuire alla liberazione delle donne turche.</p>
    </intervention>
    <intervention id="1-149" speaker_id="28211" name="Lydia Schenardi" is_mep="True" mode="spoken">
      <p sl="fr">Signor Presidente, onorevoli colleghi, al di là della chiarezza del testo la relazione della collega onorevole Bozkurt ha il grande merito di fare il bilancio sulla triste realtà dei diritti delle donne in Turchia.</p>
      <p sl="fr">In effetti, malgrado tutte le buone intenzioni sbandierate dalle autorità turche e le pseudoriforme intraprese nel campo dei diritti umani, la realtà vede aumentare le violenze domestiche, i delitti d’onore e i matrimoni forzati, mentre continuano le discriminazioni contro le donne nel mondo del lavoro e dell’istruzione.</p>
      <p sl="fr">Questa constatazione non deve però farci dimenticare che, se da un lato tali violazioni dei diritti delle donne sono incompatibili con la concezione dei diritti umani sanciti soprattutto nella Carta dei diritti fondamentali, dall’altro la Turchia non è europea e non ha la vocazione a entrare nell’Unione europea.</p>
      <p sl="fr">In effetti, quand’anche fossero rispettati tutti i criteri economici, giuridici e sociali definiti in occasione del Vertice di Copenaghen, la Turchia – che è abitata al 99 per cento da musulmani, e il cui territorio è situato al 94 per cento in Asia – non potrà mai condividere i nostri valori, fondati sul cristianesimo e sull’umanesimo.</p>
      <p sl="fr">La Turchia è un grande e splendido paese, abitato da un popolo fiero, coraggioso e ospitale; è certamente opportuno conservare le relazioni privilegiate che ci legano a essa nel quadro dell’unione doganale, ma la Turchia non può e non deve in alcun caso aderire all’Unione europea.</p>
    </intervention>
    <intervention id="1-150" speaker_id="31730" name="Joel Hasse Ferreira" is_mep="True" mode="spoken">
      <p sl="pt">Signor Presidente, il processo di valutazione del rispetto dei criteri di adesione all’UE da parte della Turchia implica un frequente e costante esame dei progressi compiuti, anche nel settore dei diritti umani, che non è certo il meno importante.</p>
      <p sl="pt">In tale contesto, l’ottima relazione dell’onorevole Bozkurt si occupa con particolare attenzione dell’evolversi della situazione delle donne in Turchia; per questo suo impegno la relatrice merita un convinto elogio. Vorrei soffermarmi su alcune raccomandazioni contenute nel testo: l’invito alle parti sociali a promuovere ulteriormente la partecipazione delle donne nel dialogo sociale; l’esortazione, rivolta alle autorità turche, a mettere a punto un sistema di monitoraggio inteso a evitare che le ragazze abbandonino la scuola; un sistema di quote, già operativo in vari paesi – dalla penisola iberica alla Scandinavia – per garantire un’equa rappresentanza delle donne nelle liste elettorali; istruzioni ai giudici di comminare sentenze severe per i delitti d’onore e i matrimoni forzati; una campagna per diffondere un’immagine delle donne come soggetti promotori di sviluppo economico e sociale; e infine l’inclusione delle parti sociali e di alcune ONG nel Comitato consultivo sullo status delle donne.</p>
      <p sl="pt">La relazione dell’onorevole Bozkurt rappresenta quindi un ottimo contributo per la valutazione della situazione delle donne in Turchia. Onorevoli colleghi, non posso esimermi dal cogliere quest’occasione per annunciarvi che le condizioni delle donne possono migliorare in tutta Europa. Ieri, in Portogallo, il popolo portoghese ha scelto, votando in un referendum , di depenalizzare l’interruzione volontaria della gravidanza. E’ stato un grande giorno per il Portogallo e una giornata davvero straordinaria per le donne.</p>
    </intervention>
    <intervention id="1-151" speaker_id="1956" name="Franz Vanhecke" is_mep="True" mode="spoken">
      <p sl="nl">Signor Presidente, onorevoli colleghi, anche se con ogni probabilità non era questa l’intenzione dell’autrice, la relazione Bozkurt rappresenta innegabilmente l’ennesima dimostrazione del fatto che la Turchia non fa proprio parte dell’Europa. In realtà, è illusorio credere che la Turchia sia un paese in cui basti correggere un paio di aspetti, risolvendo ogni problema con qualche nuova legge o norma o con l’acquisizione di alcune decine di migliaia di pagine di acquis comunitario, per giungere alla presunta creazione di un nuovo Stato membro dell’Unione europea: è un’assurdità. In primo luogo, l’Europa è formata da popoli che vivono in quadro geografico europeo ben preciso, nel quale la Turchia non è compresa; in secondo luogo gli europei fanno parte di una comunità definita da leggi e valori specifici, in cui rientra fra l’altro l’uguaglianza di genere. Altri elementi importanti sono la cultura, la mentalità e anche la religione, quando si tratti di una religione che – come l’islam – non si compone solo di convinzioni intime, ma pretende di imporre i suoi antiquati e spesso deplorevoli precetti all’intera comunità. Per tornare all’argomento di questa relazione, osservo che la Turchia è senza dubbio il paese islamico più moderno, ma per quanto riguarda i diritti delle donne è ancora gravemente arretrata. Siamo di fronte a un paese islamico in cui le donne sono ritenute esseri inferiori, e questa situazione non verrà certo migliorata dall’incalzare dell’islamizzazione; c’è piuttosto da temere il contrario. Smettiamola quindi di curare i sintomi anziché la causa, che è da ricercarsi nel fatto che la Turchia può certo essere un buon vicino, ma non sarà mai un paese europeo.</p>
    </intervention>
    <intervention id="1-152" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, la scarsa partecipazione femminile alla vita sociale, politica ed economica della Turchia dipende essenzialmente dalla mancanza di adeguato accesso all’istruzione. Pur apprezzando i progressi effettuati, dobbiamo notare che in Turchia il tasso di analfabetismo di donne e ragazze rimane elevato; stando alle stime dell’UNICEF, ogni anno tra le 600 000 e le 800 000 ragazze non riescono a frequentare la scuola perché ostacolate dalle loro famiglie o per difficoltà logistiche.</p>
      <p sl="pl">Sulle donne turche incombono però anche altri problemi. La violenza contro le donne è un fenomeno diffuso, mentre i delitti d’onore e i matrimoni forzati violano il fondamentale diritto umano di decidere della propria vita. In alcune regioni della Turchia sudorientale le bambine non vengono neppure registrate alla nascita, e di conseguenza si vedono negare diritti come l’accesso all’istruzione o ai servizi sanitari.</p>
      <p sl="pl">Nella vita politica turca le donne svolgono un ruolo trascurabile, e il parlamento turco non ha una commissione permanente per i diritti della donna e l’uguaglianza di genere. Il governo turco deve applicare rapidamente la legislazione sui diritti della donna, per dare efficace attuazione pratica a tali diritti. Le istituzioni pubbliche come i tribunali, la polizia e il sistema sanitario devono garantire la necessaria protezione e la massima assistenza alle donne che denunciano le violenze subite. Anche alle parti sociali tocca una funzione importante: devono promuovere i diritti delle donne e organizzare dibattiti o corsi per incoraggiare la formazione di un’immagine delle donne come cittadine turche di pari diritti, con un importante ruolo da svolgere nella vita politica ed economica del proprio paese.</p>
      <p sl="pl">Concludo congratulandomi con l’onorevole Bozkurt per la sua importante relazione che, mi auguro, contribuirà a migliorare ulteriormente la situazione delle donne in Turchia.</p>
    </intervention>
    <intervention id="1-153" speaker_id="28349" name="Teresa Riera Madurell" is_mep="True" mode="spoken">
      <p sl="es">Desidero anzitutto congratularmi con l’onorevole Bozkurt per la sua relazione e per il suo attento esame della situazione delle donne in Turchia; grazie al suo validissimo lavoro, la questione dei diritti delle donne si colloca ora su un piede di parità con le altre politiche. Da questo punto di vista, onorevole Bozkurt, lei sta veramente facendo la storia. Congratulazioni!</p>
      <p sl="es">Ho seguito da vicino le varie fasi di questo processo, la sua prima relazione, le interessantissime riunioni di lavoro che una delegazione della commissione per i diritti della donna e l’uguaglianza di genere ha tenuto a Istanbul e Ankara, e infine questa seconda relazione. In base a tale esperienza devo dire che sono d’accordo con lei: ora dobbiamo batterci affinché la legislazione sui diritti della donna non sia abrogata.</p>
      <p sl="es">In generale, i miglioramenti apportati alla legislazione in questo settore si sono rivelati un successo, ma è urgente creare un ambiente adeguato, che renda possibile dare attuazione pratica alle riforme legislative; è assai difficile continuare a progredire, senza tradurre in pratica gli importanti cambiamenti legislativi già introdotti. E’ necessario che le donne possano notare miglioramenti nella propria vita quotidiana; non basta che godano di diritti, devono anche essere in grado di protestare, con effetti pratici, quando tali diritti non vengono rispettati. Solo affrettando l’applicazione pratica delle riforme legislative in tutto il territorio potremo far sì che la nuova normativa in materia di diritti delle donne resti in vigore.</p>
      <p sl="es">Sottolineo inoltre la disponibilità – particolarmente significativa – delle autorità turche ad affrontare i casi di violenza contro le donne e ad accettare il ricorso ad azioni positive come strumento di lotta contro le disuguaglianze di genere.</p>
      <p sl="es">Plaudo infine alla volontà di dialogo del governo, il quale è anche desideroso di coordinare meglio la propria azione con le organizzazioni di donne attive nel campo dell’uguaglianza di genere; opportunamente, quindi, la relatrice ha sollecitato la Commissione europea a sostenere e agevolare tale cooperazione. Ancora congratulazioni, onorevole Bozkurt!</p>
    </intervention>
    <intervention id="1-154" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . – Signor Presidente, ringrazio il Parlamento per questo dibattito e gli onorevoli deputati per i loro interventi. Su un punto, credo, siamo tutti d’accordo: nonostante i recenti sviluppi positivi, la situazione dei diritti delle donne in Turchia deve ancora migliorare. Si sono registrati progressi nel miglioramento della legislazione, ma l’applicazione dei provvedimenti costituisce ancora una sfida e da questo punto di vista occorre stringere i tempi.</p>
      <p sl="en">Siamo ora in attesa di ulteriori sviluppi positivi, e ci auguriamo che l’opera del Parlamento europeo e della Commissione sostenga tale processo; come ultimo, ma non meno significativo aspetto, sottolineo quanto sia importante la partecipazione della società civile a questo sforzo di cambiamento.</p>
      <p sl="en">Ricorderò brevemente alcuni dati che potrebbero interessarvi, e che riguardano i fondi stanziati dalla Commissione. Per la lotta alla violenza domestica contro le donne: 2,968 milioni di euro; per il rafforzamento della società civile nel processo di preadesione: 2,5 milioni di euro; per l’allestimento di rifugi destinati alle donne vittime della violenza domestica: 8,5 milioni di euro. Tramite queste e molte altre attività la Commissione continuerà a sostenere gli obiettivi cui è dedicata questa relazione.</p>
      <p sl="en">Consentitemi di esprimere ancora una volta la mia gratitudine alla relatrice per l’ottimo lavoro compiuto.</p>
    </intervention>
    <intervention id="1-155" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
    </intervention>
  </section>
  <section id="creitem16" title="16. Restrizioni UE concernenti i liquidi che i passeggeri possono portare a bordo degli aerei (discussione)">
    <intervention id="1-157" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca:</p>
      <p sl="unknown">l’interrogazione orale (O-0003/2007 – B6-0004/2007) degli onorevoli Ignasi Guardans Cambó, Jeanine Hennis-Plasschaert, Alexander Alvaro e Marios Matsakis, a nome del gruppo ALDE, alla Commissione, sulle restrizioni UE concernenti i liquidi che i passeggeri possono portare a bordo degli aerei;</p>
      <p sl="unknown">l’interrogazione orale (O-0005/2007 – B6-0005/2007) degli onorevoli Monica Frassoni, Kathalijne Maria Buitenweg e Raül Romeva i Rueda, a nome del gruppo Verts/ALE, alla Commissione, sulle restrizioni UE concernenti i liquidi che i passeggeri possono portare a bordo degli aerei;</p>
      <p sl="unknown">l’interrogazione orale (O-0006/2007 – B6-0006/2007) degli onorevoli Giusto Catania, Søren Bo Søndergaard, Kartika Tamara Liotard, Sylvia-Yvonne Kaufmann, Eva-Britt Svensson, Mary Lou McDonald e Adamos Adamou, a nome del gruppo GUE/NGL, alla Commissione, sulle restrizioni UE sulle sostanze liquide consentite a bordo degli aeromobili;</p>
      <p sl="unknown">l’interrogazione orale (O-0007/2007 – B6-0007/2007) degli onorevoli Martine Roure, Saïd El Khadraoui, Edith Mastenbroek e Willi Piecyk, a nome del gruppo PSE, alla Commissione, sulle restrizioni dell’UE sui liquidi che i passeggeri possono portare a bordo degli aerei;</p>
      <p sl="unknown">l’interrogazione orale (O-0012/2007 – B6-0012/2006) dell’onorevole Luca Romagnoli, a nome del gruppo Identità, Tradizione, Sovranità, alla Commissione, sulle restrizioni UE sulle sostanze liquide consentite a bordo degli aeromobili.</p>
    </intervention>
    <intervention id="1-158" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">autore . – Signor Presidente, inizierò parlando in francese, poiché il Commissario non ha ancora avuto il tempo di indossare le cuffie per seguire l’interprete.</p>
      <p sl="fr">Il 4 ottobre 2006 la Commissione europea ha approvato un regolamento recante modifica delle norme che disciplinano la sicurezza negli aeroporti. Essa era certamente guidata dalle migliori intenzioni, ma ha agito nella segretezza; infatti, signor Commissario, queste norme sono state inserite in un allegato che è stato classificato come segreto, e quindi è rimasto nascosto ai cittadini cui pure si indirizza e sulla cui vita direttamente incide.</p>
      <p sl="fr">Questo testo, con le sue misure che esercitano un notevole impatto sull’intera Unione europea, è stato elaborato nell’arco di una sola settimana. Alla Commissione europea è quindi bastata una settimana per decidere tutte le misure da prendere; nello spazio di una settimana, la Commissione europea ha reso obbligatoria una legge per milioni di persone, sulla base di una riunione segreta del comitato per la sicurezza dell’aviazione civile svoltasi il 27 settembre 2006. I cittadini ne sono stati informati solo per mezzo di un comunicato stampa; hanno avuto notizia di questa normativa direttamente ed esclusivamente grazie a un comunicato stampa diffuso dalla Commissione. Inoltre, al punto 7 del comunicato si dichiara: “e riconosce che questa misura è basata sull’esperienza statunitense”.</p>
      <p sl="fr">Dal momento che lei ora può seguire l’interprete, passo allo spagnolo.</p>
      <p sl="es">La Commissione ha dichiarato alla stampa che questo regolamento prevede alcune deroghe; ma poiché il regolamento è segreto, nessun cittadino potrà ricorrere a tali deroghe in caso di necessità o di fronte a un abuso di potere.</p>
      <p sl="es">In altre parole, la Commissione europea ha elaborato una legislazione che impone obblighi ai cittadini e ne limita i diritti ma che, essendo segreta, non può essere applicata da alcun giudice nell’Unione europea: signor Commissario, i comunicati stampa e gli opuscoli informativi non hanno ancora alcun valore in un’aula di tribunale.</p>
      <p sl="es">Al contempo, il modo in cui queste norme sono state approvate dimostra che la loro applicazione è stata lasciata agli Stati membri, che stanno agendo in maniera completamente caotica in tutta l’Unione; dicendo caotica intendo, in pratica, in maniera arbitraria.</p>
      <p sl="es">Ogni aeroporto agisce nel modo che ritiene più opportuno. Alcuni ritengono che il formaggio liquido possa essere una minaccia per la nostra sicurezza, altri no; alcuni considerano una minaccia un dolce alla crema, altri no. Ciò che costituisce una minaccia sul volo Madrid-Barcellona diventa innocuo sul volo Barcellona-Madrid. Quello che appare pericoloso negli aeroporti di Zurigo – anche lì, infatti, si applicano le vostre regole – o di Heathrow o al Charles de Gaulle è invece consentito a Milano Malpensa.</p>
      <p sl="es">Signor Commissario, dovrebbero esserci alcune deroghe a questa norma, per esempio per i passeggeri in transito – come lei ha annunciato nel paragrafo 16 del tristemente famoso comunicato stampa — ma, in pratica, nessuno sa come applicare queste deroghe ai passeggeri in transito.</p>
      <p sl="es">Dovrebbero essere previste deroghe per le medicine, ma nessuno sa come applicarle. Inoltre, non è contemplato il caso di quei farmaci per i quali non è necessaria la ricetta.</p>
      <p sl="es">Nel vostro comunicato stampa si legge che l’acqua è vietata perché è molto difficile distinguerla da altri liquidi. Signor Commissario, ci sono bombe che si possono bere? Non lo sappiamo.</p>
      <p sl="es">Avete creato un sistema assolutamente arbitrario, che in certi casi rasenta l’assurdo, e nei confronti del quale i cittadini non hanno alcun meccanismo per difendersi dal potere assoluto dell’addetto alla vigilanza privata in uniforme che sta loro di fronte. Privi di difesa nel senso letterale del termine, i passeggeri non hanno diritti: devono restare tranquilli e obbedire, oppure cancellare il viaggio.</p>
      <p sl="es">Signor Commissario, i cittadini hanno una fede quasi cieca nell’idea che le autorità – e lei è un’autorità, proprio come noi – agiscono per il bene e la sicurezza dei cittadini, ma noi deputati abbiamo il dovere – non solo il diritto, ma anche il dovere – di garantire che la paura del terrorismo non venga presa a pretesto per limitare la libertà, giacché tale restrizione sarebbe inutile se fosse infondata.</p>
      <p sl="es">Quest’Assemblea non ha delegato i propri poteri alla Commissione europea perché questa legiferasse in segreto e imponesse ai cittadini obblighi, la cui applicazione è priva di qualsiasi tipo di controllo giurisdizionale; la Commissione non dispone di tale potere neanche nell’ambito della comitatologia. Vorrei sapere quindi, signor Commissario, e mi sembra che la stessa domanda le sia stata rivolta da altri gruppi, quale valutazione d’impatto abbia condotto la Commissione. Di quali poteri crede di disporre, nell’ambito della comitatologia, per portare a termine ciò che ha applicato qui? Qual è la base teorica, e qual è la base reale di studi e documenti? Quali altri modelli di sicurezza ha utilizzato la Commissione?</p>
      <p sl="es">Signor Commissario, queste misure pregiudicano gravemente l’immagine della sicurezza e quella dell’intera Unione europea, anziché promuoverla.</p>
    </intervention>
    <intervention id="1-161" speaker_id="28253" name="Eva Lichtenberger" is_mep="True" mode="spoken">
      <p sl="de">autore . – Signor Presidente, signor Commissario, onorevoli colleghi, non è la prima volta che discutiamo di questo problema; ci sono già stati numerosi dibattiti in materia, il che non deve sorprendere, dal momento che l’opinione pubblica muove critiche particolarmente aspre all’Unione europea – a “Bruxelles” – per misure sulle quali il nostro Parlamento, per esempio, non ha potuto esercitare la minima influenza e sulla cui presunta necessità non ha ricevuto adeguate informazioni né spiegazioni.</p>
      <p sl="de">Questo processo, nel corso del quale riceviamo informazioni senza avere la possibilità di approfondire la questione né di chiedere un parere legale, deve cambiare, poiché genera una situazione insostenibile. Queste misure sono in vigore ormai da mesi, ma le proteste dei passeggeri non si placano affatto. Per quale motivo? La ragione è evidente, dal momento che ci troviamo in un periodo di profonda riflessione; analizziamo la questione da vicino. Se viene adottata una razionale misura antiterrorismo, ovviamente i cittadini non la respingeranno, purché la considerino necessaria, ne comprendano le finalità e ne riconoscano l’efficacia; ma se per esempio si sottrae a un cittadino il liquido per umidificare le lenti a contatto, e questi scopre poi che nel negozio duty free può acquistare una bottiglia di whisky dalla capacità superiore ai 100 ml, allora la situazione gli sembrerà assurda, e non potrà certo cogliere il senso della misura adottata.</p>
      <p sl="de">Occorre quindi spiegare perché si sottrae a un passeggero la bottiglia di vino che ha portato con sé, se poi può acquistare lo stesso articolo in un negozio duty free. Dobbiamo offrire spiegazioni ai cittadini, altrimenti essi non accetteranno le misure, pur necessarie, prese per tutelare la sicurezza dei viaggi aerei.</p>
    </intervention>
    <intervention id="1-162" speaker_id="37676" name="Søren Bo Søndergaard" is_mep="True" mode="spoken">
      <p sl="da">autore. – Signor Presidente, negli ultimi mesi nell’Unione europea tutti i passeggeri hanno dovuto mettere dentifricio e shampoo in un sacchetto di plastica prima di attraversare i punti di controllo negli aeroporti; è una procedura fastidiosa, che ha allungato i tempi di attesa. Qualcuno pensa davvero che questa procedura riuscirà a scongiurare anche un solo attentato terroristico? Tutta questa burocrazia indurrà i terroristi a scegliere altri luoghi affollati – per esempio autobus o stazioni della metropolitana – come obiettivi dei loro attentati. I nostri sforzi invece dovrebbero mirare a sconfiggere il terrorismo eliminando le cause dell’odio e del rancore che costituiscono il brodo di coltura del terrorismo.</p>
      <p sl="da">Come è potuto avvenire un tale disastro? La Commissione ha predisposto tali misure sulla base di memorandum segreti ignoti all’opinione pubblica, la cui qualità non era verificabile dai rappresentanti eletti dei cittadini. Invito quindi la Commissione a rinunciare alla segretezza e a riconsiderare queste misure.</p>
    </intervention>
    <intervention id="1-163" speaker_id="28174" name="Thijs Berman" is_mep="True" mode="spoken">
      <p sl="fr">in sostituzione dell’autore . – Signor Presidente, signor Commissario, presento oggi dinanzi a quest’Assemblea alcune interrogazioni a nome dei colleghi Roure, El Khadraoui, Mastenbroek e Piecyk; sostituisco l’onorevole Mastenbroek che non può essere presente questa sera.</p>
      <p sl="en">Il Consiglio ha adottato il regolamento della Commissione (CE) n. 1448/2006 sulla sicurezza dell’aviazione, che contiene un allegato segreto, recante misure restrittive sui liquidi che ai passeggeri è consentito recare a bordo nel bagaglio a mano.</p>
      <p sl="en">Primo, può la Commissione spiegarci e illustrarci in che modo il carattere segreto dell’allegato possa conciliarsi con il principio democratico della pubblicità della legge? Quali sanzioni vengono inflitte a chi violi o rifiuti di rispettare la norma? Come si pensa di evitare l’arbitrarietà nell’applicazione pratica di una norma segreta, con le relative eccezioni?</p>
      <p sl="en">Secondo, questo testo riconosce ai passeggeri il diritto all’informazione e il diritto d’appello? In che modo i passeggeri possono contestare, immediatamente o in una fase successiva, le decisioni e le sanzioni prese sulla base delle nuove norme per il bagaglio a mano, e cercare di ottenere riparazione per via legale?</p>
      <p sl="en">Terzo, come si giustificano tali misure? La Commissione ha valutato le informazioni e le prove presentate dai servizi segreti del Regno Unito per richiedere l’introduzione delle restrizioni? Prima di decidere è stato sentito il parere di esperti? Le misure si basano su un’adeguata valutazione dei rischi, e garantiranno un’adeguata diminuzione dei rischi per la sicurezza? Saranno valutate dopo l’applicazione?</p>
      <p sl="en">Quarto, è stato valutato l’impatto di queste misure sui diritti fondamentali? Sono state giudicate compatibili con i diritti dei cittadini e con la libertà di circolazione di merci e persone? Su quale base queste misure si devono considerare proporzionate e necessarie in una società democratica, conformemente alla Convenzione europea sui diritti umani? E’ stato valutato l’impatto delle misure sui diritti dei consumatori, nonché l’impatto pratico che queste esercitano sulle operazioni aeroportuali e sul flusso dei passeggeri? E’ stata effettuata una valutazione preliminare dei costi supplementari che consumatori e aeroporti dovranno sostenere dopo l’applicazione delle nuove norme?</p>
      <p sl="en">Quinto, le norme applicative della sicurezza aerea vengono elaborate dal comitato di regolamentazione per la sicurezza aerea, istituito dal regolamento (CE) n. 2320/2002 della Commissione. Tale comitato si vale unicamente della consulenza esterna del gruppo consultivo delle parti interessate alla sicurezza aerea; si tratta di un organismo informale, composto dalle parti interessate al settore del trasporto aereo. La Commissione non conviene sulla necessità di formalizzare tale organismo, come ha richiesto il Parlamento durante la prima lettura dell’attuale revisione del regolamento (CE) n. 2320/2002? E la Commissione accetta l’idea che il comitato debba valersi sistematicamente anche di adeguati pareri di esperti in materia di diritti civili e interessi dei consumatori?</p>
      <p sl="en">Infine, signor Commissario, le rivolgo un’ultima – ma non per questo meno importante – domanda di carattere personale: che fine ha fatto il flacone quasi nuovo di schiuma da barba che mi è stato sequestrato all’aeroporto Zaventem di Bruxelles?</p>
    </intervention>
    <intervention id="1-165" speaker_id="28457" name="Luca Romagnoli" is_mep="True" mode="spoken">
      <p sl="it">autore . – Signor Presidente, onorevoli colleghi, non ripeterò le domande già poste alla Commissione, peraltro assai simili a quelle formulate da altri colleghi. Eviterò anche di reiterare la minaccia di esperire in Aula, come detto in commissione, la potenzialità pericolosa, seppure non letale, di miscele realizzabili facilmente con materiali reperibili nei duty free o con altre sostanze non soggette alle restrizioni di cui stiamo discutendo. Sicuramente qualsiasi malintenzionato potrebbe utilizzare materiali reperibili a bordo degli aeromobili e comunque acquistabili dopo il controllo preimbarco.</p>
      <p sl="it">Il mio frequente passaggio per gli aeroporti è testimone triste ed ilare ad tempo stesso di contenitori pieni e manufatti inoffensivi sequestrati ai passeggeri, a mamme e bimbi non in grado ancora di interloquire, ad anziani magari alla loro prima sofferta esperienza di viaggio, ad altri distratti viaggiatori che, armati solo di buonsenso ma disinformati sulle inutili previdenti misure dell’UE, finiscono privati e disarmati di schiuma da barba e shampoo, di letali forbicine, limette e coltellini, di bibite e quant’altro poi possono comunque acquistare nei duty free .</p>
      <p sl="it">Sicuramente i controlli servono alla sicurezza di tutti noi, ma fino a che punto essi servono effettivamente per la salvaguardia e non sono sciocche e fastidiose vessazioni per i passeggeri e ulteriori costi per chi viaggia e per chi gestisce le operazioni aeroportuali?</p>
      <p sl="it">Infine, visto che non mi risultano siano state effettuati studi e indagini sull’effettiva pericolosità degli articoli vietati e soprattutto sull’incidenza statistica del ricorso doloso a questi prodotti, mi chiedo se anche eventuali studi e indagini siano state segretate come l’allegato al regolamento della Commissione. Quanti dirottatori hanno utilizzato limette per le unghie per perpetrare il loro crimine? Quanti hanno spruzzato schiume da barba negli apparecchi di bordo o tenuto con questi in ostaggio passeggeri e equipaggi? Quanti sono stati sorpresi a trasportare scatole refrigeranti e ammortizzate per la stabilità della nitroglicerina? Questo darebbe a me e ai cittadini europei tutti il senso della necessità delle misure in oggetto e della segretezza che avvolge tuttora questa invece enigmatica vicenda.</p>
    </intervention>
    <intervention id="1-166" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, onorevoli deputati, sono lieto di poter cogliere l’occasione che mi viene offerta per rispondere alle domande che avete posto e spiegarvi – meglio forse di quanto sia stato fatto sinora – la genesi complessiva di queste disposizioni.</p>
      <p sl="fr">Signor Presidente, non posso accettare l’accusa che queste misure sarebbero state adottate in frettolosa segretezza; intendo ora dimostrarvi la mia tesi, anche se giudico sempre utilissime le osservazioni del Parlamento e ho ascoltato con estrema attenzione gli oratori intervenuti. Volevo però illustrare subito la ragione che ha indotto a introdurre nella Comunità, il 6 novembre 2006, nuove norme che limitano la presenza di liquidi nei bagagli a mano a bordo degli aerei.</p>
      <p sl="fr">Anzitutto, perché sono state adottate queste restrizioni? Le misure contenute nel regolamento (CE) n. 1546/2006 devono permettere di contrastare le nuove minacce rappresentate dagli esplosivi liquidi di fabbricazione artigianale; ci siamo basati su informazioni fornite dagli Stati membri, e in particolare dal Regno Unito, secondo cui gli esplosivi liquidi costituiscono una minaccia concreta per l’aviazione civile.</p>
      <p sl="fr">L’estate scorsa, il 10 agosto 2006, i servizi segreti britannici hanno sventato un piano terroristico mirante a far esplodere in volo parecchi aerei per mezzo di esplosivi liquidi. Secondo i risultati dell’indagine gli esplosivi erano di fabbricazione artigianale, prodotti con sostanze chimiche relativamente facili da reperire. La polizia ha scoperto esplosivi liquidi nascosti entro bottiglie di bibite analcoliche, apparentemente del tutto inoffensive; le precedenti misure di sicurezza non avrebbero consentito di scoprire questi esplosivi.</p>
      <p sl="fr">Dal momento che informazioni sulla fabbricazione di bombe di questo tipo sono probabilmente disponibili, e che è facile procurarsi gli ingredienti necessari, se ne è concluso che questi ordigni costituivano una minaccia reale. Gli onorevoli deputati devono sapere che è possibile mascherare il colore e l’odore di questi esplosivi, che inoltre possono presentarsi non solo sotto forma di liquido, ma anche di gel o di crema. E’ stato necessario trovare una soluzione che fosse insieme realizzabile ed efficace. La Commissione desiderava, da un lato, applicare una misura coerente in tutta l’Unione europea e, dall’altro, far comprendere chiaramente la situazione ai passeggeri, per garantire un livello di sicurezza uniforme in tutti gli aeroporti dell’Unione europea e su ciascun volo.</p>
      <p sl="fr">Immaginiamo, onorevoli deputati, che nell’ambito dell’Unione europea fossero state prese senza coordinamento misure assai differenziate; pensate allo smarrimento psicologico che questo avrebbe prodotto nei passeggeri. La gestione della sicurezza negli aeroporti sarebbe divenuta assai problematica. Era possibile eludere questioni così gravi? Poteva la Commissione permettersi di aspettare che un autentico attentato a un aereo dimostrasse la necessità di tali misure? Poteva la Commissione stare a guardare, mentre gli Stati membri avrebbero adottato un mosaico di misure di sicurezza disparate, che avrebbero reso difficile e caotico il transito nei principali aeroporti europei?</p>
      <p sl="fr">La Commissione ha dunque esaminato la questione insieme agli esperti di sicurezza aerea degli Stati membri e alla task force tecnica della Conferenza europea per l’aviazione civile, la CEAC, che riunisce esperti di tutta Europa. Tali tecnici hanno consigliato di limitare a 100 millilitri la capienza autorizzata delle bottiglie contenenti liquidi, e il volume totale di liquido al contenuto di un recipiente da un litro; essi hanno ritenuto tali limitazioni sufficienti a impedire l’introduzione a bordo di una bomba artigianale a base di esplosivi liquidi, tale da provocare danni catastrofici su un aereo.</p>
      <p sl="fr">Ci siamo mantenuti in contatto con le autorità degli Stati Uniti, che sono pervenute a conclusioni analoghe, e le misure adottate sulle due sponde dell’Atlantico sono perfettamente compatibili.</p>
      <p sl="fr">La Commissione ha quindi deciso di prendere le disposizioni necessarie per varare tale norma coerente in tutta l’Unione europea, applicando così la legislazione quadro inserita nel diritto comunitario.</p>
      <p sl="fr">Passo ora alle questioni di procedura, poiché non posso accettare che si dica che non avremmo rispettato le procedure. Alcuni onorevoli deputati hanno espresso lagnanze concernenti il modo in cui è stata effettuata la revisione delle norme di sicurezza previste negli aeroporti.</p>
      <p sl="fr">Desidero far presente il quadro giuridico europeo. Il regolamento (CE) n. 2320/2002, relativo all’istituzione di norme comuni nel campo della sicurezza dell’aviazione civile rappresenta la legislazione quadro; tale regolamento è stato adottato congiuntamente dal Consiglio e dal Parlamento europeo, in base alla procedura di codecisione, nei mesi successivi agli attentati contro il World Trade Center . Esso stabilisce il principio per cui gli Stati membri devono definire norme di base comuni, applicabili alle misure di sicurezza aerea, per poter garantire il rispetto sistematico di tali misure in tutta l’Unione europea.</p>
      <p sl="fr">Tuttavia, come spesso accade quando sono in gioco temi particolarmente delicati, la legislazione quadro non riporta tutti i dettagli delle norme comuni e delle misure previste per renderle operative; tali informazioni sono contenute in alcuni allegati, che sono adattabili in base alle procedure di comitatologia. Nel caso della sicurezza aerea, il ricorso alla comitatologia è necessario, se si desidera avere la possibilità di modificare alcuni dettagli in tempo utile per tenere conto di nuove informazioni. Numerosi passaggi di tali allegati tecnici contengono dati sensibili, in quanto precisano le modalità di applicazione delle misure di sicurezza a terra negli aeroporti. Non è possibile divulgare con disinvoltura determinate informazioni sulla sicurezza negli aeroporti; l’accesso del pubblico alle misure di applicazione dettagliate potrebbe consentire a criminali e potenziali terroristi di aggirare le nostre misure di sicurezza. Per tale motivo il regolamento (CE) n. 2320/2002, adottato dal Parlamento europeo e del Consiglio, indica specificamente il carattere riservato di tali informazioni e ne vieta la divulgazione.</p>
      <p sl="fr">Le norme applicabili ai liquidi contenuti nel bagaglio a mano, signor Presidente, sono definite nel regolamento (CE) n. 1546/2006 della Commissione e non nel regolamento (CE) n. 1448/2006, come si legge invece nelle interrogazioni.</p>
      <p sl="fr">Il regolamento (CE) n. 1448/2006 si occupa anch’esso di sicurezza aerea, ma fissa norme applicabili ai sistemi utilizzati negli aeroporti per l’individuazione di esplosivi. Posso ricordare, a questo punto della discussione, che l’Unione europea ha adottato altri nove regolamenti i quali sono già in vigore, e che per il decimo regolamento di cui si discute oggi abbiamo seguito esattamente le stesse procedure?</p>
      <p sl="fr">Il regolamento (CE) n. 1546/2006, di cui stiamo parlando, reca un allegato classificato “riservato Unione europea”, classificazione che ne impedisce la pubblicazione nella Gazzetta ufficiale. Ciò non autorizza però a dedurre che l’adozione del regolamento stesso sia stata viziata da irregolarità; esso è stato approvato dagli Stati membri dell’Unione europea in sede di comitato di regolamentazione per la sicurezza aerea.</p>
      <p sl="fr">Proprio in seguito al parere positivo di tale comitato, il Parlamento – tramite la vostra commissione per i trasporti e il turismo – ha ricevuto il progetto di regolamento, conformemente alle procedure di comitatologia stabilite dalla decisione 1999/468/CE del Consiglio e dall’accordo quadro sui rapporti tra Commissione e Parlamento europeo. Con lettera del 4 ottobre 2006 la commissione per i trasporti e il turismo mi ha informato che il Parlamento aveva esercitato il suo diritto di visione, e che nessuna osservazione era stata formulata in merito alle misure in progetto.</p>
      <p sl="fr">Occorre altresì notare che gli organismi di rappresentanza delle compagnie aeree e degli aeroporti hanno sostenuto senza riserve la proposta legislativa, partecipando attivamente all’elaborazione delle norme. Non si può certo dire che questo regolamento sia stato adottato segretamente, secondo modalità non democratiche; in tutta sincerità, se vi fosse qualche vizio procedurale sarei il primo a riconoscerlo.</p>
      <p sl="fr">Il punto seguente riguarda proprio la trasparenza delle norme. Come ho già accennato, le norme per la sicurezza aerea, e in particolare quelle sancite dal regolamento (CE) n. 1546/2006, non sono state rese pubbliche in quanto potenziali terroristi potrebbero utilizzarle come fonte d’informazione; da questo punto di vista le norme comunitarie non sono diverse dalle norme nazionali in materia di sicurezza aerea.</p>
      <p sl="fr">Occorre tuttavia osservare che questo regolamento è rivolto alle autorità competenti di ciascuno Stato membro, le quali sono tenute – ai sensi dell’articolo 8, paragrafo 1, del regolamento (CE) n. 2320/2002, che istituisce norme comuni per la sicurezza dell’aviazione civile – a comunicare informazioni alle parti interessate, in base alle esigenze conoscitive di queste ultime, in conformità delle disposizioni nazionali applicabili in materia di diffusione di informazioni sensibili.</p>
      <p sl="fr">Devo dire che è stata compiuta un’opera considerevole, che è necessario proseguire, per informare i passeggeri delle compagnie aeree su ciò che è vietato o consentito portare in volo. Ai passeggeri vengono fornite le informazioni loro necessarie per preparare il viaggio e se, a quanto sembra, tali informazioni non sono chiare la Commissione solleverà il problema con le autorità nazionali competenti.</p>
      <p sl="fr">Onorevoli deputati, mi sono veramente battuto in difesa dei diritti dei passeggeri. Ne ho dato prova, soprattutto nei confronti delle compagnie aeree, e in questo momento stiamo svolgendo un’inchiesta – ho già illustrato quest’iniziativa al Parlamento – per appurare se i diritti dei passeggeri siano veramente rispettati.</p>
      <p sl="fr">Di conseguenza, mi sembra, non sono sospettabile a priori di ignorare gli interessi dei passeggeri. In tal senso, accetto senza difficoltà il messaggio contenuto nelle interrogazioni da voi formulate, che mettono in luce la complessità del problema; tengo a dirvi però che le procedure sono state seguite scrupolosamente, conformemente ai nostri regolamenti. Se l’applicazione comporta difficoltà, noi rimaniamo vigili e desideriamo che gli Stati membri ce ne informino, permettendoci – tornerò su questo punto rispondendo agli altri oratori – di valutare questo provvedimento. Si tratta del resto, mi auguro, di una misura temporanea, nella misura in cui l’evoluzione delle tecnologie e delle attrezzature consentirà di individuare con maggiore sicurezza, nei liquidi, i rischi che ho menzionato.</p>
      <p sl="fr">Desidero comunque sottolineare che la sicurezza rimane un elemento essenziale, in particolare per il trasporto aereo, e se abbiamo dovuto prendere queste misure, non l’abbiamo fatto a cuor leggero. Esisteva un pericolo reale, e cosa avrebbe detto – giustamente – il Parlamento europeo, se io non avessi pensato a garantire la coerenza delle misure prese in tutta l’Unione europea? La settimana scorsa ho fatto un viaggio a Washington, e posso assicurarvi che facciamo ogni sforzo affinché, su entrambe le sponde dell’Atlantico, i passeggeri debbano rispettare le stesse norme; in caso contrario, ovviamente, non faremmo altro che spostare i problemi sui voli e sui trasporti degli Stati Uniti.</p>
      <p sl="fr">In sintesi, signor Presidente, ho cercato di dimostrare il mio interesse per gli autori delle interrogazioni e per gli altri oratori che prenderanno la parola, ma anche di ribadire che – in questo arduo dossier che mi è stato affidato – abbiamo veramente rispettato, insieme alla Commissione, tutte le regole; non posso accettare l’accusa che queste misure sarebbero state prese in maniera frettolosa e segreta.</p>
    </intervention>
    <intervention id="1-167" speaker_id="2206" name="Reinhard Rack" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Vicepresidente della Commissione, ho ascoltato il suo intervento con estrema attenzione, e credo che nessuno potrebbe negare le sue buone intenzioni.</p>
      <p sl="de">Purtroppo le buone intenzioni non sempre sortiscono effetti positivi, come molti di noi, e milioni di comuni cittadini europei, scoprono ogni giorno negli aeroporti del continente quando si scontrano con comportamenti di cui non riescono a valutare i pregi e i difetti, e di cui non afferrano la logica.</p>
      <p sl="de">In particolare ci sono tre domande cui non è stata data risposta. Fino a che punto possono spingersi queste misure? Qual è il limite oltre il quale cominciano le vessazioni e l’arbitrio? Vorrei aggiungere inoltre che i cittadini non hanno a che fare con funzionari pubblici, ma con il personale di vigilanza, che improvvisamente ha assunto il ruolo di sceriffo e avanza ogni tipo di richiesta. In secondo luogo, i disagi che i passeggeri devono sopportare sono proporzionati ai vantaggi in termini di sicurezza? In terzo luogo, queste misure tutelano effettivamente la sicurezza o sono state adottate dalle autorità a mo’ di alibi?</p>
      <p sl="de">Finché non potremo esaminare in prima persona i documenti giuridici che regolano l’attività degli ispettori, non potremo accertare se il trattamento che ci viene riservato sia equo; finché non verranno effettuate credibili valutazioni dei rischi – i cui risultati siano comunicati al pubblico in modo adeguato – gli europei non saranno in grado di capire se le azioni adottate siano giuste e opportune e tutelino effettivamente la sicurezza o se invece – come alcuni ritengono – siano mere vessazioni, i cui effetti sull’Unione europea si faranno sentire in modo tale che nessuno di noi potrà rimanere indifferente.</p>
    </intervention>
    <intervention id="1-168" speaker_id="25718" name="Saïd El Khadraoui" is_mep="True" mode="spoken">
      <p sl="nl">a nome del gruppo PSE . – Signor Presidente, signor Commissario, il problema di cui discutiamo quest’oggi è complesso. In ultima analisi, la cosa importante è individuare il giusto equilibrio tra due cose che ci sono molto care e apparentemente sono in costante conflitto tra loro: la ricerca del più alto livello di sicurezza e il senso di sicurezza da un lato, e la tutela dei diritti umani fondamentali, dei diritti dei cittadini – tra cui il diritto alla privacy – e della libertà di circolazione, a cui siamo ormai abituati, dall’altro. Le conseguenze delle misure adottate sono state assai vistose: tempi di attesa più lunghi ai punti di controllo, confisca di grandi quantità di profumi, bevande e altri beni di consumo, e l’insorgere di molte domande per cui la risposta ha tardato ad arrivare, come per esempio che cosa si debba fare con medicine liquide e articoli simili.</p>
      <p sl="nl">La rapida reazione degli organismi europei preposti alla sicurezza potrebbe essere interpretata come un segno di decisione. D’altro canto, dobbiamo anche affrontare due tipi di problemi; il primo riguarda l’efficacia delle misure, giacché sappiamo che, inevitabilmente, si faranno alcune eccezioni, per esempio per il personale medico, e quindi è giusto chiedersi se queste misure potrebbero fermare terroristi ben addestrati e informati, mentre un gran numero di persone ne subisce le conseguenze. So che la Commissione, in primavera, svolgerà una valutazione iniziale; mi sembra un’iniziativa più che auspicabile che dovrebbe aver luogo regolarmente. Dovremmo anche controllare gli effetti collaterali su temi quali le libertà personali. Rischiamo di alterare l’attuale equilibrio, ed è quindi necessario tenere un dibattito democratico, come quello di stasera.</p>
      <p sl="nl">Questo mi porta a un’altra questione fondamentale: il controllo democratico su decisioni di questo tipo e la partecipazione della nostra Assemblea. Signor Commissario, sono certo che la Commissione, dal punto di vista formale, ha rispettato tutte le norme; non ne dubito. In effetti, alcuni giorni prima della ratifica formale del regolamento, alcuni membri della commissione per i trasporti e il turismo – tra cui io stesso – sono riusciti a verificare la legittimità della proposta di regolamento; lo hanno fatto individualmente, da soli, senza personale, senza richiedere prima un parere giuridico, senza tenere alcuna forma di consultazione. Abbiamo quindi concluso che la commissione di esperti ha assunto una decisione conforme al regolamento che si applica in questo contesto. Signor Commissario, mi consenta di notare che la procedura di comitatologia applicata a questo tema è inadeguata. Uniremo quindi le nostre forze per individuare il modo più opportuno di tenere un vero dibattito democratico su temi delicati come questo, che esercitano una considerevole influenza sulla vita dei nostri cittadini. Vorrei essere chiaro: non ritengo che il Parlamento debba poter decidere sui tipi di scanner usati negli aeroporti, né se una specifica minaccia sia davvero allarmante. E’ invece importante, per esempio, intensificare la nostra partecipazione ad approfondite analisi e valutazioni d’impatto. Al contempo, appoggio l’idea di mettere a disposizione fondi sufficienti – attraverso la ricerca e lo sviluppo, come lei ha detto – per individuare esplosivi liquidi e adottare le contromisure necessarie.</p>
      <p sl="nl">Signor Commissario, mi auguro che questa sera potremo trarre alcune conclusioni, e a questo proposito confido nel suo sostegno e nella sua esperienza.</p>
    </intervention>
    <intervention id="1-169" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">a nome del gruppo ALDE . – Signor Presidente, a causa di un regolamento segreto e assurdo, corredato di un allegato altrettanto segreto, a partire dal 6 novembre 2006 è possibile trasportare nel bagaglio a mano soltanto esigue quantità di liquidi. Ai passeggeri che hanno bisogno di medicine è consentito portarle con sé in volo; ma essi devono recare con sé un certificato e se al loro arrivo a destinazione il bagaglio non è ancora giunto ed essi non dispongono di altre medicine, peggio per loro. Chi necessita di forti dosi di medicinali si trova in grave difficoltà. Non è chiaro se i passeggeri possono presentare reclami in caso di comportamento scorretto da parte dei funzionari preposti alla sicurezza; i 27 Stati membri non hanno ancora offerto una spiegazione comune. Nello Stato membro A, per esempio, la mozzarella viene considerata pericolosa, ma viene giudicata innocua nello Stato membro B; signor Commissario, benché sia stata adottata in materia una legislazione europea, tra i passeggeri continua a regnare la confusione che lei ci ha appena descritto. E’ evidente che le misure adottate sono tutt’altro che insuperabili; nei diversi aeroporti che frequento faccio sempre il tentativo, e invariabilmente riesco a passare il punto di controllo con una bottiglia di circa 200 ml. Le società democratiche sono società aperte; ma proprio per tale caratteristica, che le rende invitanti ed è il segreto del loro successo, sono purtroppo vulnerabili. Per ridurre la vulnerabilità agli attentati terroristici si impongono alla società nuove rigide norme e si restringe la privacy dei cittadini; agli occhi dell’opinione pubblica si tratta di una prima reazione comprensibile. Ma qual è il giusto limite? Le giustificazioni che sono state fornite ci sembrano inverosimili. Naturalmente non dobbiamo sottovalutare la minaccia, ma in che misura da tale minaccia traggono giustificazione o senso le vaste misure approvate in rapida successione, ma con dubbia efficacia, negli ultimi anni? Cerchiamo di essere onesti, signor Commissario: al nostro dibattito manca soprattutto un’esatta comprensione della presunta efficacia di queste misure. In altre parole, tutte queste misure prese e progettate aumentano davvero la nostra sicurezza, oppure servono essenzialmente a fabbricare un falso e costoso senso di sicurezza? Le norme sul bagaglio a mano sono in vigore da più di tre mesi. Vorrei chiedere alla Commissione e al Consiglio – malauguratamente assente quest’oggi – se davvero ritengono efficaci queste norme, e in caso affermativo su quali basi. Sono stati confiscati e distrutti flaconi di gel per la doccia, bottiglie di alcolici e di acqua minerale, lozioni e altri articoli del genere; con quale risultato, signor Commissario, a parte notevoli costi e grande irritazione per i cittadini? E’ ancora convinto che questi provvedimenti siano una dura necessità nella lotta contro il terrorismo? Si tratta di una misura permanente o temporanea? Se è temporanea, qual è la sua definizione di temporaneo?</p>
      <p sl="nl">Per concludere, è ovvio che la procedura seguita è legale; nessuno ne dubita. Lei, però, è davvero convinto che questa procedura rappresenti una manifestazione corretta della democrazia europea? A suo avviso, tale procedura corrisponde a quello che per noi è lo spirito della democrazia nell’Unione europea?</p>
    </intervention>
    <intervention id="1-170" speaker_id="22861" name="Seán Ó Neachtain" is_mep="True" mode="spoken">
      <p sl="it">thar ceann Ghrúpa UEN. – A Uachtaráin, maidir leis na rialacha seo atá curtha i dtoll a chéile ag an Aontas Eorpach, ceapaimse nach raibh go leor machnaimh ag baint leo, mar nach mbaineann siad ach leis na seacht mBallstát is fiche san Aontas - agus sin an fhadhb. Dúit an Coimisinéir Barrot ansin go mbaineann siad leis an iompar trasatlantach, ach má eitlíonn duine ó Nua Eabhrac go hAerfort na Sionainne in Éirinn beidh an té sin in ann a gcuid buidéal dí agus a gcumhráin a cheannaigh siad i siopa saor ó dhleacht i Nua Eabhrac a iompar abhaile leo. Ach má eitlíonn an duine sin ó Nua Eabhrac trí Aerfort Londain agus ansin ar aghaidh go dtí an tSionainn bainfear uathu i Londain na buidéil a cheannaigh siad saor ó dhleacht i Nua Eabhrac. Níl an córas ag obair.</p>
      <p sl="it">Glacann Aerfort Frankfurt seilbh ar fhiche tonna leacht saor ó dhleacht chuile sheachtain, agus tógann Aerfort Schiphol in Amsterdam 1 600 lítear leacht saor ó dhleacht chuile lá. Tá sé dochreidte. Caithfidh an tAontas Eorpach socrú a dhéanamh le hAerfoirt lasmuigh den Aontas chun an córas slándála céanna a chur i bhfeidhm. Agus d'fhéadfadh an tAontas é seo a dhéanamh trí athbhreithniú a dhéanamh ar na rialacha seo gan mhoill. Ba chóir don Aontas socrú a dhéanamh láithreach le Meiriceá, le Ceanada agus leis an Astráil, mar shampla, chun na rialacha slándála céanna a chur i bhfeidhm agus an córas a chur ina cheart.</p>
    </intervention>
    <intervention id="1-171" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Mi dispiace, signor Commissario, ma come molti altri anch’io rimango insoddisfatto; a mio avviso il problema fondamentale riguarda lo stesso progetto dell’integrazione europea.</p>
      <p sl="es">Molti cittadini potrebbero considerare il discorso che lei ci ha rivolto come un esempio di erudita arroganza europea: è proprio questo l’aspetto che più mi preoccupa. Ciò infatti recherebbe grave danno al progetto europeo e soprattutto a quelli tra noi che, a tale riguardo, sono europeisti genuini.</p>
      <p sl="es">La questione del regolamento di cui discutiamo oggi non è importante solo per i disagi che procura ai passeggeri negli aeroporti, e per il servizio di sicurezza che rende necessario instaurare, ma anche e soprattutto perché il documento è stato elaborato con il ricorso a meccanismi – insisto su questo punto – la cui legittimità democratica è quanto meno dubbia.</p>
      <p sl="es">Date queste premesse, continuo a non capire esattamente quali siano le ragioni fondamentali che giustificano la legislazione in parola; continuo a non capire come la Commissione possa giustificare questa violazione del principio democratico della pubblicità delle leggi; e continuo a non capire come la Commissione europea pensi di convincere i cittadini europei che norme siffatte possano giovare alla democrazia europea.</p>
    </intervention>
    <intervention id="1-172" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, vorrei che il Commissario mi spiegasse in che modo il rossetto possa veramente costituire un rischio per la sicurezza o un’arma pericolosa; non potremmo considerare questo problema con un po’ di buon senso?</p>
      <p sl="en">Parecchi decenni fa, gli avversari dell’integrazione europea affermavano che le politiche dell’UE provocavano lo spreco di montagne di burro e laghi di vino; la vivace concretezza dell’immagine evocata da questo slogan produsse un’ingiusta e dannosa percezione negativa dell’Unione europea, che muoveva allora i suoi primi passi.</p>
      <p sl="en">Oggi un’immagine altrettanto vivace evoca nuovi laghi e nuove montagne, ed è probabilmente destinata ad alimentare un nuovo euroscetticismo: possiamo contemplarla negli aeroporti europei, dove ogni giorno enormi quantità di prodotti duty free vengono sequestrate ai passeggeri in transito, come diretta conseguenza delle nuove misure per la sicurezza aerea stabilite a porte chiuse in assenza di qualsiasi responsabilità democratica e introdotte il 6 novembre 2006. Come ha notato il collega, in base a tali norme ogni settimana si sequestrano 20 tonnellate di prodotti duty free ai passeggeri che transitano nell’aeroporto di Francoforte; all’aeroporto di Schiphol ad Amsterdam si confiscano ogni giorno 1 500 litri di profumi e bevande alcoliche, mentre ai passeggeri in transito all’aeroporto di Barajas a Madrid vengono sequestrati 10 000 articoli diversi ogni settimana. Non sorprende perciò che tali iniziative provochino fortissima irritazione e frustrazione nei cittadini che ne sono colpiti, i quali addossano all’Unione europea la colpa delle perdite finanziarie in cui incorrono: si tratta di una rapina legalizzata!</p>
      <p sl="en">La faccenda però non si esaurisce qui: nel timore di vedersi sequestrare i prodotti duty free comperati, un numero sempre maggiore di passeggeri evita di fare acquisti nei punti vendita degli aeroporti di paesi terzi. Ciò condurrà alla rovina economica le aziende europee, dal momento che al di fuori dei confini dell’Unione europea parecchi punti vendita di articoli duty free sono di proprietà di società europee: per esempio l’irlandese Air Rianta International possiede punti vendita in Medio Oriente, in Russia e in Canada.</p>
      <p sl="en">L’Irlanda è particolarmente interessata a questo problema: siamo stati noi irlandesi, infatti, a inventare il sistema di acquisti duty free , e i punti vendita duty free sparsi in tutto il mondo forniscono un prezioso sostegno alla commercializzazione di rinomati prodotti irlandesi che recano un notevole contributo alla nostra economia, come il whiskey e il Baileys .</p>
      <p sl="en">Non intendo proporre per questa politica modifiche che metterebbero a repentaglio la sicurezza dei nostri aeroporti o delle nostre compagnie aeree; credo però che debba prevalere il buon senso, ed esorto il Commissario a concludere accordi bilaterali con quei paesi in cui la sicurezza negli aeroporti non è inferiore a quella che si riscontra in Europa …</p>
      <a text="(Il Presidente interrompe l’oratore)"/>
    </intervention>
    <intervention id="1-173" speaker_id="1403" name="David Martin" is_mep="True" mode="spoken">
      <p sl="en">Signor Presidente, anch’io le parlerò di whisky , ma di quello scozzese, senza la “e”!</p>
      <p sl="en">Mi ha un po’ sorpreso la veemenza con cui alcuni colleghi hanno criticato questo sistema. Evidentemente, sulla sicurezza degli aeroporti incombe una minaccia assai più grave e subdola di quanto si sia mai verificato in passato, e quindi occorre agevolare il più possibile il controllo dei bagagli a mano. Come ha giustamente notato il Commissario, è possibile camuffare gli esplosivi liquidi sotto l’aspetto di sostanze del tutto innocue, e un mosaico composto da 27 regolamenti distinti sarebbe stato inaccettabile; sostengo quindi l’iniziativa con cui egli ha introdotto queste misure, ma si tratta di misure che – lui stesso correttamente lo riconosce – è possibile e necessario riesaminare alla luce dell’esperienza.</p>
      <p sl="en">Mi riallaccio alle osservazioni degli onorevoli Ó Neachtain e Doyle sugli acquisti duty free in transito da paesi terzi. Molti cittadini scozzesi, facendo scalo nell’aeroporto di Francoforte, in quello di Schiphol o in altri aeroporti per ritornare nel Regno Unito, si sono visti sequestrare allo stesso aeroporto i prodotti duty free che avevano acquistato per regalarli a parenti e amici. Tutto questo è inaccettabile e, com’è stato rilevato, incide pesantemente sulle vendite dei negozi duty free : si registra un calo del 12 per cento nei duty free dell’Unione europea, e addirittura del 40 per cento in alcuni duty free di paesi terzi. Per le vendite del whisky scozzese il sistema duty free costituisce un’importante e utilissima vetrina; l’attuale situazione ha danneggiato le aziende dell’Unione europea, e sta minando la fiducia dei consumatori nei confronti dei duty free .</p>
      <p sl="en">Come ha già fatto presente l’onorevole Doyle, vorrei suggerire una soluzione semplicissima: dovremmo cercare di incoraggiare i paesi terzi ad adottare le borse impossibili da manomettere senza lasciare tracce visibili, che vengono utilizzate dai duty free nel territorio dell’Unione europea. Mi sento di affermare che una tale misura non metterà a repentaglio la sicurezza dell’Unione europea, ma anzi potrà migliorarla se incoraggeremo i paesi terzi nostri partner a migliorare la propria sicurezza aeroportuale con l’adozione di questo sistema. Se giungeremo al riconoscimento reciproco, questo agevolerà i flussi nell’ambito degli aeroporti, evitando la gran massa di penose situazioni personali che questo problema ha provocato. Mi auguro che la Commissione esamini seriamente questo problema, e consideri la possibilità di stipulare immediatamente accordi bilaterali con i paesi terzi più adatti, come gli Stati Uniti, il Canada, l’Australia, Hong Kong e altri.</p>
    </intervention>
    <intervention id="1-174" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, le faccio i miei auguri per la prima seduta che lei è chiamato a presiedere; confido che il suo esordio sarà coronato da successo.</p>
      <p sl="pl">Giudico positivamente la situazione: l’alcol che viene confiscato, anziché essere bevuto, fa bene alla salute. Dal mio punto di vista questa vicenda non ha risvolti teorici; come altri milioni di persone, sono semplicemente una delle vittime di questo regolamento. Com’è accaduto a uno dei colleghi che mi hanno preceduto, anche a me – in ben due occasioni – sono stati sequestrati il deodorante e la crema da barba; ma allo stesso tempo, in due occasioni sono riuscito a celare nel mio bagaglio a mano un coltello. Ammetto che si trattava di un semplice temperino, ma in ogni caso era un’arma potenzialmente assai più pericolosa della crema da barba.</p>
      <p sl="pl">Come si vede, non c’è coerenza in tutto questo. Inoltre, il livello delle restrizioni varia da aeroporto ad aeroporto: in alcuni aeroporti il bagaglio a mano può essere maggiore, in altri dev’essere più ridotto. I regolamenti in materia dovrebbero essere identici, poiché in tal modo sarebbe più facile accettarli; invece, tutto avviene in un’atmosfera di segretezza che causa irritazione e induce a ribellarsi.</p>
      <p sl="pl">Lei ha affermato che in questa vicenda la Commissione europea segue le procedure; sarà anche vero, ma che ne è del buon senso? Su questo punto, purtroppo, ho ancora i miei dubbi, e devo dire con rammarico che lei non ha fatto nulla per dissiparli.</p>
    </intervention>
    <intervention id="1-175" speaker_id="28117" name="Jim Higgins" is_mep="True" mode="spoken">
      <p sl="en">Signor Presidente, in primo luogo esprimo il mio sostegno alle misure di sicurezza: quelli sui diritti dei cittadini sono bei discorsi, ma la sicurezza è di importanza fondamentale, e il primo diritto di ogni cittadino è la garanzia di un viaggio sicuro. Sono sinceramente convinto che coloro, i quali criticano più rumorosamente l’attuale regime, sarebbero i primi a tuonare in questa sede se dovessimo sperimentare un nuovo 11 settembre.</p>
      <p sl="en">C’è però un problema, signor Commissario: ogni giorno, come si è detto, ai passeggeri che fanno scalo negli aeroporti dell’Unione europea vengono sequestrate migliaia e migliaia di litri di bevande alcoliche, profumi e prodotti cosmetici. Questi passeggeri non hanno violato alcuna legge introducendo nell’Unione tali prodotti, reperibili del resto nei negozi del centro di qualsiasi città, nel Regno Unito, in Irlanda o negli altri paesi dell’UE. I prodotti in questione vengono sequestrati in base alle norme per la sicurezza aerea introdotte il 6 novembre: ne è derivato un forte calo delle vendite. Molti dei prodotti confiscati sono noti a livello nazionale; si tratta di marche di rinomanza mondiale, ed è stato fatto l’esempio del whiskey irlandese e del whisky scozzese, dei profumi francesi, della vodka finlandese e dei vini spagnoli; e l’elenco potrebbe continuare. Inoltre, molti dei punti vendita duty free dei paesi terzi sono di proprietà europea; come ha ricordato la collega onorevole Doyle, la società irlandese Aer Rianta possiede negozi, tra l’altro, negli Stati Uniti, in Russia, in Canada e negli Stati del Golfo. Ancora, l’azienda tedesca Heinemann possiede negozi duty free in Turchia e Sudafrica, oltre che nei Balcani, mentre il gruppo spagnolo Aldeasa ne possiede in America meridionale.</p>
      <p sl="en">Tuttavia, risolvere il problema dei passeggeri in transito è relativamente semplice, come ha osservato il collega scozzese. Il settore delle vendite al dettaglio destinate ai viaggiatori, e i produttori stessi, hanno proposto che gli aeroporti in cui si registrano forti flussi di passeggeri verso l’Europa adottino la medesima catena di misure di sicurezza – a livello aeroportuale e di fornitura per le vendite al dettaglio negli aeroporti – che già esiste nell’Unione europea. Una volta riconosciuto dall’Unione, questo sistema permetterebbe ai passeggeri che, partiti da tali aeroporti, fanno scalo in un aeroporto dell’Unione europea, di servirsi di una borsa di tipo standard , impossibile da manomettere senza lasciare tracce visibili, come fanno i passeggeri all’interno dell’UE. La soluzione sta nel reciproco riconoscimento delle norme di sicurezza aeroportuali fra Unione europea e paesi terzi. Intende la Commissione considerare finalmente urgente un’iniziativa in questo senso?</p>
    </intervention>
    <intervention id="1-176" speaker_id="729" name="John Purvis" is_mep="True" mode="spoken">
      <p sl="en">Signor Presidente, immagino che all’aeroporto il Commissario venga accompagnato nella saletta dei VIP e non debba sottoporsi al calvario che dobbiamo affrontare noi e i nostri elettori: lunghe file e attese di mezz’ora, come è toccato a me stamattina, pigiato in uno spazio ristretto insieme a 800 cittadini e graditi visitatori diretti nel mio paese. Per un terrorista, la fase precedente ai controlli di sicurezza sarebbe un bersaglio assai più comodo di un aereo dopo i controlli.</p>
      <p sl="en">Subirò la stessa esperienza giovedì sera, quando arriverò all’aeroporto di Francoforte cercando di tornare a casa; un’altra situazione di ressa e affollamento, che costituisce il pericoloso sottoprodotto dei risultati raggiunti grazie a questi regolamenti.</p>
      <p sl="en">Lo stesso avviene in tutti gli aeroporti europei, e probabilmente lo stesso si verifica oggi negli aeroporti di tutto il mondo: affollamento, disagi, costi, trattamenti offensivi, viaggi sfumati, turisti e uomini d’affari che cominciano a evitare i nostri paesi.</p>
      <p sl="en">La situazione delle vendite duty free nei paesi terzi vi è stata illustrata dai colleghi irlandesi e dal collega scozzese David Martin. Si è registrato un forte calo nelle vendite dei nostri prodotti più pregiati – francesi oltre che scozzesi e irlandesi, direi. Forse alla fine si imporrà la forza del denaro.</p>
      <p sl="en">E che dire poi degli acquisti effettuati nell’Unione europea al di fuori degli aeroporti? Un whisky speciale o un vino pregiato si può comperare in un negozio di Bordeaux o Edimburgo, ma non si può più portare nel bagaglio a mano; bisogna inserirlo nel bagaglio da stiva, e probabilmente si romperà durante il viaggio. E l’olio d’oliva italiano? Si tratta di una violazione della libertà di circolazione delle merci.</p>
      <p sl="en">Vorrei chiedere al Commissario di avviare negoziati con l’ICAO, per consentirci di disporre, a livello globale, almeno di una norma comune per la circolazione delle merci in tutto il mondo, così com’era in passato.</p>
    </intervention>
    <intervention id="1-177" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, noto che molti dei colleghi che hanno preso la parola si sono interessati essenzialmente – e in maniera del tutto legittima – alle questioni procedurali. Da parte mia, come qualche altro oratore, vorrei soffermarmi piuttosto sulle conseguenze dell’applicazione dei regolamenti per la sicurezza aerea dopo il 6 novembre. Tali conseguenze si sono fatte sentire, oltre che nelle altre zone già ricordate, anche nella mia regione, cioè nell’Irlanda del Nord.</p>
      <p sl="en">Ho ricevuto numerosissime lagnanze da parte di elettori che, facendo scalo negli aeroporti dell’Unione europea per tornare a Belfast nell’Irlanda del Nord, si sono visti sequestrare i prodotti acquistati in duty free . Si tratta di un problema che riguarda soprattutto i passeggeri in transito, provenienti da paesi terzi; i cittadini del mio collegio elettorale sono stati particolarmente colpiti perché, quando tornano in Irlanda del Nord da località al di fuori dell’Europa, prima di giungere in patria devono fare scalo in qualche aeroporto europeo – Heathrow, Schiphol o magari Francoforte. A differenza di altre regioni non abbiamo voli diretti.</p>
      <p sl="en">Come eurodeputato dell’Irlanda del Nord, mi sta molto a cuore un altro punto: il considerevole calo che, a quanto mi risulta, si è registrato nelle vendite duty free aeroportuali dei paesi terzi. E’ per me una notizia ancor più preoccupante, in quanto uno dei più antichi e prestigiosi prodotti nordirlandesi è il whiskey noto col nome di Bushmills – questo interesserà di sicuro l’onorevole Martin! – una forte percentuale del quale si vende in tutto il mondo nei negozi duty free . Una flessione delle vendite di questo prodotto inciderà sicuramente sull’economia e sull’occupazione del mio paese. Sono certo che lei comprenderà benissimo questa situazione, signor Commissario, in quanto anche il suo paese subisce le conseguenze della costante contrazione nelle vendite di prestigiosi prodotti francesi, come profumi, vini e champagne .</p>
      <p sl="en">La invito, signor Commissario, a compilare un elenco di paesi non aderenti all’Unione europea la cui sicurezza aeroportuale non è inferiore alla nostra, e a negoziare direttamente accordi bilaterali con questi paesi, ponendo fine alla farsa dei sequestri di prodotti duty free negli aeroporti.</p>
    </intervention>
    <intervention id="1-178" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, vorrei che le cose tra noi fossero del tutto chiare. Questo problema si può affrontare in due modi; ho reagito con chiara fermezza ai timori che alcuni di voi hanno espresso in merito alla regolarità delle procedure. Ho risposto senza giri di parole, com’era in coscienza mio dovere; ma questo non mi impedisce di comprendere le difficoltà di applicazione e di seguirle attentamente.</p>
      <p sl="fr">Contrariamente a quel che avete detto, il mio comportamento è del tutto trasparente. Così è nella maggior parte dei casi, e lo provano in particolare gli ultimi viaggi che ho effettuato a Zurigo e Washington; in tali occasioni mi sono sottoposto alle medesime norme di tutti gli altri passeggeri, e a Zurigo ho anche subito una perquisizione alquanto minuziosa.</p>
      <p sl="fr">Come voi, comprendo i problemi e non vorrei lasciarvi la sensazione che questo dibattito mi sia parso del tutto inutile. E’ importante per me comprendere esattamente i problemi e vi ringrazio tutti per avermi aiutato in questo senso. Attenzione però: il fatto che il controllo presenti alcune imperfezioni non significa che ogni controllo si debba respingere in blocco. E’ lo stesso discorso che si può fare per l’eccesso di velocità sulle strade: se nei controlli effettuati si riscontrano carenze, ciò non significa che siano inutili.</p>
      <p sl="fr">Cercherò di rispondere ad alcuni dei punti sollevati, per giungere poi a qualche conclusione. Desidero anzitutto ricordarvi che abbiamo elaborato una serie di orientamenti piuttosto dettagliati per garantire un’applicazione il più uniforme possibile in tutti gli Stati membri; questo è un aspetto.</p>
      <p sl="fr">Avete sollevato il problema dei passeggeri in transito; vi darò una risposta più approfondita. E’ vero che oggi, in particolare per concludere accordi bilaterali, occorre passare per l’Organizzazione internazionale dell’aviazione civile; avete ragione, è questa la procedura che dobbiamo seguire. Ritengo necessario risolvere la questione dei transiti, che oggi non è organizzata in maniera soddisfacente; su questo punto siamo d’accordo. Nel corso dell’assemblea generale dell’Organizzazione internazionale dell’aviazione civile avremo l’occasione di porre il problema e di analizzare le possibili iniziative da parte dei paesi terzi. Avete perfettamente ragione e desideravo sottolinearlo.</p>
      <p sl="fr">Vorrei pure dirvi che non ignoro affatto il problema delle vendite duty free . Ho ricevuto personalmente i rappresentanti irlandesi, che possono vantare un’esperienza assai approfondita in materia di duty free , e come potete capire io stesso, francese originario di regioni rinomate per i loro prodotti di qualità, guardo a questa situazione con inquietudine. Non credo che la soluzione sia perfetta, ma mi sembra che – tenendo anche conto dei regolamenti che pure abbiamo adottato – abbiamo cercato di trovare alcune soluzioni per il duty free . Continuo però a seguire con estrema attenzione tale problema, e su questo punto potete ovviamente interpellarmi per iscritto.</p>
      <p sl="fr">L’onorevole El Khadraoui ha giustamente ricordato la necessità di una valutazione. Desidero confermarvi, onorevoli deputati, che la Commissione si è impegnata a riesaminare il regolamento a scadenze regolari. La prima revisione, in corso di preparazione, anche a causa dell’evoluzione tecnologica avrà ovviamente alcune conseguenze per la situazione degli aeroporti e inciderà sulle condizioni dei passeggeri. Dunque avete ragione, occorre effettuare valutazioni regolari. Una valutazione, d’altra parte, è già in corso e, con l’eccezione del carattere riservato di alcune disposizioni, sarò pienamente disponibile a illustrarla.</p>
      <p sl="fr">Per quanto riguarda la ricerca, affermate che la tecnologia ci permetterebbe di evitare il ricorso a misure restrittive, per esempio con l’installazione di rivelatori in grado di valutare i rischi; è evidente, e in questo caso si impone uno sforzo di ricerca. Nel corso del mio soggiorno a Washington ho esaminato le possibili modalità di una nostra collaborazione con i servizi di ricerca americani, tesa a progettare le attrezzature necessarie per eliminare queste restrizioni. Si tratta evidentemente di un elemento di grande importanza.</p>
      <p sl="fr">Su un punto sollevato nella prima parte del dibattito non ho dato risposte; alludo alle questioni relative al gruppo consultivo delle parti interessate alla sicurezza aerea, noto come SAGAS. La Commissione ha istituito il SAGAS per riuscire a raccogliere i pareri dei vari settori industriali; è vero che il gruppo è di vitale importanza. Onorevole Berman, quando il Parlamento in prima lettura ha proposto una modifica del nuovo regolamento quadro per ufficializzare l’esistenza del SAGAS, la Commissione gli ha espresso il proprio sostegno; oggi io confermo tale sostegno. Il Parlamento ha tutte le ragioni di voler ufficializzare in qualche modo la struttura del SAGAS. E’ vero però che i pareri del SAGAS non fanno che aumentare il lavoro del comitato di regolamentazione. Ogni iniziativa presa in considerazione dal comitato viene esaminata da tutti i servizi della Commissione, e prima che la Commissione prenda una decisione si vagliano aspetti come i diritti civili e i diritti dei consumatori, oltre agli aspetti giuridici.</p>
      <p sl="fr">Mi rendo conto di non aver risposto a tutti. E’ stata fatta una domanda in merito al carattere provvisorio o permanente delle misure provvisorie; sono convinto che, in tale campo, possiamo sperare che nuove tecnologie e attrezzature ci permetteranno, a un certo punto, di sospendere queste misure, che comunque sono state prese sotto la spinta dell’urgenza e con il parere unanime – devo sottolinearlo – degli esperti di tutti gli Stati membri.</p>
      <p sl="fr">Ecco le ragioni per cui abbiamo introdotto queste regole. Tengo molto allo sviluppo del trasporto aereo e al comfort dei passeggeri, e quindi, potete crederlo, non seguo a cuor leggero l’applicazione di questo regolamento. Posso dirvi che questo dibattito è stato utile, e che noi continueremo a prestare la massima attenzione a tutti i problemi che ognuno di voi ha sollevato, senza dimenticare che le norme di sicurezza saranno davvero efficaci solo quando saranno applicate dall’intera comunità internazionale. In questo senso, occorre che l’organismo di gestione dell’aviazione civile mondiale, l’ICAO, possa a sua volta ricevere rapidamente questo dossier , consentendoci inoltre di stipulare i necessari accordi bilaterali con i paesi terzi.</p>
      <p sl="fr">Signor Presidente, ringrazio gli onorevoli deputati che si sono espressi con estrema franchezza, ma desidero garantire loro che le procedure sono state rispettate scrupolosamente. Sono comunque ben consapevole dei numerosi problemi quotidiani posti dall’applicazione di queste misure; continuo a seguirli con attenzione e ne terrò conto nel quadro dell’accurata valutazione che l’impatto delle misure in oggetto impone.</p>
    </intervention>
    <intervention id="1-179" speaker_id="28380" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà durante la prossima tornata.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-180" speaker_id="4347" name="Christine De Veyrac" is_mep="True" mode="written">
      <p sl="fr">Dopo l’11 settembre, gli aerei non sono più solamente un mezzo di trasporto, ma possono diventare anche lo strumento per attentare alla vita di moltissime persone.</p>
      <p sl="fr">Per tale motivo negli aeroporti sono state introdotte nuove e più restrittive misure di sicurezza. Da parte mia, sono pienamente favorevole all’iniziativa intrapresa; tuttavia, è opportuno che le limitazioni alla libertà di viaggiare restino proporzionate.</p>
      <p sl="fr">Quindi, pur sostenendo la parte essenziale delle misure adottate, rimango scettica sulle restrizioni concernenti le sostanze liquide in cabina, nonché sulle modalità con cui tali restrizioni sono state decise. Si tratta in effetti di provvedimenti che generano parecchia confusione e numerosi inconvenienti pratici per i viaggiatori, mentre la loro efficacia non è affatto dimostrata, tanto più che vengono applicati in maniera diversa da uno Stato all’altro o addirittura da un aeroporto all’altro! Inoltre, i deputati europei, quali rappresentanti eletti, sono stati informati dell’entrata in vigore di queste misure solo dopo che esse erano già state decise.</p>
      <p sl="fr">Comprendo perfettamente che alcune informazioni non devono essere divulgate, a causa della loro grande importanza strategica nell’ambito della lotta contro il terrorismo; mi sembra però che noi dovremmo partecipare maggiormente al processo decisionale.</p>
    </intervention>
    <intervention id="1-181" speaker_id="1866" name="Willi Piecyk" is_mep="True" mode="written">
      <p sl="de">Non si devono sottovalutare o minimizzare i pericoli che il terrorismo comporta per il settore dell’aviazione; tuttavia, le misure restrittive a carico dei passeggeri devono recare un valore aggiunto dal punto di vista della sicurezza. Purtroppo, non pare di poter scorgere un tale valore aggiunto nelle decisioni prese in novembre dalla Commissione e dal Consiglio.</p>
      <p sl="de">La situazione quotidiana degli aeroporti europei è contrassegnata da norme poco chiare e spesso diverse da un aeroporto all’altro; da personale sovraccarico di lavoro e passeggeri in preda alla rabbia o allo sconforto, cui talvolta, per esempio, viene sequestrata anche la soluzione per le lenti a contatto.</p>
      <p sl="de">I disagi dei passeggeri vengono giustificati in nome di una sicurezza che però, in caso di emergenza, non si può davvero garantire; chiediamo quindi alla Commissione e al Consiglio di riesaminare le disposizioni pertinenti. Per il periodo delle vacanze, occorre adottare tempestivamente norme ragionevoli e facili da rispettare, nonché efficaci; logicamente, nell’elaborazione di tali norme occorre coinvolgere gli esperti degli aeroporti.</p>
    </intervention>
  </section>
  <section id="creitem17" title="17. Ordine del giorno della prossima seduta: vedasi processo verbale"/>
  <section id="creitem18" title="18. Chiusura della seduta"/>
</text>
