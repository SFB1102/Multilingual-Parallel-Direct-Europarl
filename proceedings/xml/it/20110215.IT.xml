<?xml version='1.0' encoding='utf-8'?>
<text id="20110215.IT" lang="it" date="2011-02-15" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem3" title="3. Livelli di prestazione in materia di emissioni dei veicoli commerciali leggeri nuovi (discussione)">
    <intervention id="2-006-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0287/2010)presentata dall’onorevole Callanan a nome della commissione per l’ambiente, la sanità pubblica e la sicurezza alimentare sulla proposta di regolamento del Parlamento europeo e del Consiglio che definisce i livelli di prestazione in materia di emissioni dei veicoli commerciali leggeri nuovi nell’ambito dell’approccio comunitario integrato finalizzato a ridurre le emissioni di CO2 dei veicoli leggeri [COM(2009)0593 – C7-0271/2009 – 2009/0173(COD) ].</p>
    </intervention>
    <intervention id="2-007-000" speaker_id="4536" name="Martin Callanan" is_mep="True" mode="spoken" role="relatore">
      <p sl="en">Signor Presidente, sono lieto di aprire la discussione odierna sulla mia relazione in materia di emissioni dei veicoli commerciali leggeri nuovi (VCL).</p>
      <p sl="en">Prima di entrare nel dettaglio del testo, consentitemi di esprimere alcuni ringraziamenti: ai relatori ombra appartenenti a tutti i gruppi politici, ai relatori e ai membri della commissione per i trasporti e il turismo e della commissione per l’industria, la ricerca e l’energia per le opinioni espresse, nonché al Commissario e alla sua squadra. Abbiamo avuto diverse riunioni molto costruttive in merito. Desidero inoltre ringraziare la Presidenza belga per il duro lavoro svolto nel quadro dei negoziati a tre ed infine i membri del segretariato della commissione per l’ambiente, la sanità pubblica e la sicurezza alimentare (ENVI), Jos Vervloet e Isobel Findlay, per l’incredibile sostegno fornito durante l’intero processo: molto apprezzato in particolare l’aiuto di Isobel sulle complesse questioni in materia di comitatologia.</p>
      <p sl="en">La legislazione proposta è stata prevista sin dall’introduzione di misure simili per le autovetture. Personalmente non ero del tutto convinto della necessità di questa legislazione, poiché molti veicoli commerciali leggeri sono acquistati da piccole e grandi imprese già consapevoli dell’esigenza di risparmio ed efficienza dei carburanti. Per questo motivo, nel corso dell’intero processo, ho ritenuto fondamentale avere un obiettivo a lungo termine ambizioso e al contempo realistico, nonché un adeguato obiettivo a breve termine che prendesse in considerazione le necessità legate sia ai cicli di produzione industriali sia al miglioramento ambientale. Le nostre discussioni si sono sempre incentrate sull’obiettivo a lungo termine.</p>
      <p sl="en">La proposta iniziale della Commissione prevedeva 135 g CO2 /km: un obiettivo ritenuto irraggiungibile da diverse fonti. I tempi dei cicli di sviluppo e di produzione del settore dei veicoli commerciali leggeri sono più lunghi rispetto a quelli del settore delle autovetture. In modo analogo, i veicoli commerciali leggeri, come indica il nome stesso, sono principalmente utilizzati a fini commerciali e a differenza delle autovetture, presentano meno possibilità di essere modificati nella forma o nel peso per cercare di ridurre le emissioni. Il miglior modo per realizzare questo obiettivo con i veicoli commerciali leggeri consiste nel modificare i motori e la meccanica del veicolo, un processo molto più lungo e costoso rispetto al semplice intervento sulla carrozzeria o alla riduzione del peso del veicolo.</p>
      <p sl="en">È inoltre opportuno osservare che l'impiego del diesel è già molto più diffuso nel settore dei veicoli commerciali leggeri rispetto al settore delle autovetture. Quando la Commissione ha pubblicato la proposta iniziale, molti costruttori hanno precisato che non avrebbero accettato meno di 160 g CO2 /km, una quantità che a propria volta ha stupito la maggior parte di noi al Parlamento in quanto troppo indulgente e compiacente. Alla fine, l’accordo raggiunto e oggetto della discussione odierna prevede il ragionevole compromesso di 147 g CO2 /km.</p>
      <p sl="en">Alla luce dei maggiori costi per diminuire l’anidride carbonica (CO2) nei veicoli commerciali leggeri rispetto alle automobili e considerando i necessari cicli di produzione e sviluppo più lunghi, ritengo che la proposta offra un buon equilibrio tra miglioramento delle norme ambientali da una parte e la definizione di un obiettivo realistico e raggiungibile per il settore dei veicoli commerciali leggeri dall’altra. Il fatto che, raggiungendo questo compromesso, veniamo accusati da un lato di essere eccessivamente a favore dell’industria e dall’altro troppo rispettosi dell’ambiente, mi induce a pensare che sia stato individuato il giusto equilibrio.</p>
      <p sl="en">Un aspetto della proposta presentata dalla Commissione, ritenuta inapplicabile da tutti i gruppi, riguardava la questione estremamente complessa dei veicoli costruiti in più fasi. È chiaramente ingiusto penalizzare i costruttori del veicolo di base quando non sono responsabili di quanto accade al mezzo nelle fasi successive della produzione. Il pacchetto che si trova dinanzi a voi oggi comprende una proposta molto ragionevole, secondo cui la Commissione dovrà rivedere la questione prima della fine dell’anno e gettare le basi per tale revisione.</p>
      <p sl="en">A mio avviso il pacchetto oggetto dei negoziati e che sarà presentato oggi al Parlamento come emendamento 58 rappresenta il miglior risultato possibile. Sono lieto di avere il sostegno della maggior parte dei principali gruppi politici, almeno spero. Il pacchetto crea un equilibrio tra la necessità di migliorare le norme ambientali e il bisogno di obiettivi realistici e raggiungibili che non pregiudichino l’industria manifatturiera né mettano a repentaglio i posti di lavoro nell’Unione.</p>
      <p sl="en">In linea generale, non appoggio gli accordi in prima lettura e ritengo sia meglio evitarli nei limiti del possibile. In questo caso, tuttavia, un accordo in prima lettura fornirà chiarezza e certezza ad un settore che ancora sta soffrendo in seguito alla crisi economica globale, dettando al contempo gli standard per le norme ambientali severe ma giuste che noi tutti stiamo aspettando,auspichiamo. Mi auguro che gli onorevoli colleghi si uniscano a me nel sostenere il pacchetto di oggi.</p>
    </intervention>
    <intervention id="2-008-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">membro della Commissione. – Signor Presidente, desidero congratularmi innanzi tutto con il relatore, l’onorevole Callanan, e con i relatori ombra per l’impegno profuso nel raggiungimento di un accordo sulla proposta della Commissione in materia di veicoli commerciali leggeri. In seguito alla flessione economica, come evidenziato dall’onorevole Callanan, tali discussioni risultavano piuttosto difficili.</p>
      <p sl="en">Vorrei essere chiara: il pacchetto di compromesso emerso dalle discussioni interistituzionali è meno ambizioso rispetto alla proposta della Commissione su diversi aspetti. Innanzi tutto, la piena osservanza degli obiettivi a breve termine è ritardata di un anno e l’entità delle sanzioni per la mancata esecuzione (le indennità per le emissioni in eccesso) è stata ridotta così come il livello di ambizione dell’obiettivo a lungo termine. Non stupirò quindi dicendo che avrei preferito un risultato più ambizioso e probabilmente molti di voi condividono la mia opinione.</p>
      <p sl="en">Questo compromesso rappresenta comunque un importante passo avanti, una diminuzione del livello medio delle emissioni dei veicoli commerciali leggeri a 147 g CO2 /km rispetto al valore di riferimento del 2007 di 203 g CO2 /km entro il 2020. Questo consentirà una diminuzione del 28 per cento in 13 anni delle emissioni medie del parco veicoli commerciali leggeri. Alla luce della prevista crescita nella domanda di veicoli commerciali leggeri, una maggiore efficienza contribuirà in modo essenziale alla riduzione delle emissioni dei trasporti.</p>
      <p sl="en">Il compromesso genererà inoltre un risparmio netto permanente per i consumatori, soprattutto piccole e medie imprese, di oltre 2 200 euro per veicolo. Gli obiettivi stimoleranno l’innovazione nell’industria e consentiranno ai costruttori di trarre vantaggio dalla transizione verso una economia a basse emissioni di carbonio, aumentando la propria competitività a lungo termine. Non dimentichiamo che il presente regolamento deve fornire ai costruttori il “vantaggio del pioniere” nei mercati mondiali, che saranno presumibilmente interessati da altre norme simili per le emissioni di CO2 e da un prevedibile aumento della domanda di veicoli efficienti.</p>
      <p sl="en">Questo regolamento colmerà inoltre il significativo divario normativo tra automobili e veicoli commerciali leggeri, minimizzando eventuali effetti distorsivi sul regolamento relativo alle emissioni di CO2 nelle autovetture. Gli autoveicoli grandi non potranno sottrarsi alle norme per le emissioni di CO2 cambiando semplicemente la categoria del mezzo a “veicolo commerciale leggero”, se omologati.</p>
      <p sl="en">Come sapete, infine, i trasporti producono oggi maggiori emissioni rispetto al 1990, annullando in gran parte le riduzioni ottenute in altri settori. La situazione non è sostenibile: i trasporti devono dare un contributo essenziale per raggiungere gli obiettivi globali in materia di emissioni di CO2 dell’Unione europea.</p>
      <p sl="en">Questo regolamento rappresenta uno strumento aggiuntivo per aiutare gli Stati membri a far fronte agli impegni assunti entro il 2020 in materia di riduzioni delle emissioni di CO2 nei settori al di fuori del sistema per lo scambio di quote di emissione dell’Unione europea (ETS).</p>
      <p sl="en">A mio avviso questo accordo costituisce un’ulteriore prova dell’impegno profuso dall’Unione per il raggiungimento degli obiettivi sul clima e mi auguro che con la votazione di oggi accorderete il vostro sostegno al pacchetto di compromesso.</p>
    </intervention>
    <intervention id="2-009-000" speaker_id="1928" name="Werner Langen" is_mep="True" mode="spoken">
      <p sl="de">relatore per parere della commissione per l’industria, la ricerca e l’energia. – Signor Presidente, la prima lettura deve rappresentare l’eccezione. In questo caso è stata possibile in quanto abbiamo raggiunto un compromesso tra le proposte della Commissione, della commissione per l’ambiente, la sanità pubblica e la sicurezza alimentare e della commissione per l’industria, la ricerca e l’energia sulla questione più controversa. Il fatto di aver avviato i negoziati con un mandato condiviso da tutti i gruppi costituisce l’unica ragione che ci ha consentito di ottenere questo risultato. Desidero ringraziare l’onorevole Callanan in particolar modo per l’impegno dimostrato. Possiamo andare fieri dei risultati conseguiti, che coincidono per molti aspetti con la proposta avanzata dalla commissione per l’industria. Ritengo sia stato avviato un processo ambizioso e realizzabile per l’industria, che offrirà al contempo l’opportunità agli utenti di acquistare veicoli moderni ed economici con minori emissioni di CO2 . Questo vale soprattutto per le piccole e medie imprese, i commercianti, i rivenditori e le microimprese che utilizzano questa tipologia di veicoli.</p>
      <a text="(Il Presidente interrompe l’oratore)"/>
      <p sl="de">Il mio dossier per la commissione per l’industria contiene un punto che non è stato incluso, ma che è stato comunque adottato con una esigua maggioranza: la proposta dei limitatori di velocità. La questione riguarda ora gli Stati membri, i quali devono introdurre la propria legislazione in materia. Nel complesso, siamo soddisfatti del compromesso e la commissione per l’industria è pronta a sostenere l’intero pacchetto.</p>
    </intervention>
    <intervention id="2-010-000" speaker_id="28323" name="Oldřich Vlasák" is_mep="True" mode="spoken">
      <p sl="cs">relatore per parere della commissione per i trasporti e il turismo. – Signor Presidente, i trasporti rappresentano indubbiamente un settore per il quale si rende necessaria una riduzione delle emissioni. Nella nostra corsa verso minori emissioni, non dobbiamo però mettere a repentaglio la competitività delle case automobilistiche europee. Questa esigenza è particolarmente urgente se si considera la crisi finanziaria in corso e le sue gravi ripercussioni sull’industria automobilistica europea.</p>
      <p sl="cs">In quest’ottica, ritengo che il risultato conseguito di 147 g CO2 /km per le emissioni medie dei veicoli commerciali leggeri sia piuttosto ambizioso e attendo con interesse lo studio di fattibilità che la Commissione dovrà redigere sulla base dei risultati aggiornati.</p>
      <p sl="cs">Sto inoltre seguendo con grande attenzione i numerosi sforzi compiuti dalla Commissione e da altri partiti, che ritengono invece che l’obiettivo proposto manchi di ambizione, per riaprire la discussione sull’argomento e modificare quindi il regolamento allo scopo di adottare obiettivi più rigorosi. Sono convinto che gli attori economici debbano essere certi che la legislazione non sarà oggetto di continue modifiche. È giunto il momento di lasciare alle case automobilistiche il tempo necessario per lavorare e sviluppare nuovi motori al fine di conformarsi ai regolamenti e ai nuovi obiettivi.</p>
      <p sl="cs">Allo stesso tempo, dobbiamo tenere presente il considerando n. 24 che ritiene opportuno estendere l’impiego di limitatori di velocità anche ai veicoli commerciali leggeri. Sono lieto che affronteremo questo argomento in particolare e che la discussione sarà di natura pratica e non ideologica.</p>
    </intervention>
    <intervention id="2-011-000" speaker_id="23707" is_mep="True" mode="spoken" role="Presidente">
      <p sl="unknown">Onorevoli deputati, dobbiamo attenerci ai limiti di tempo poiché il programma è piuttosto fitto; la votazione si svolgerà a mezzogiorno.</p>
    </intervention>
    <intervention id="2-012-000" speaker_id="28252" name="Richard Seeber" is_mep="True" mode="spoken">
      <p sl="de">a nome del gruppo PPE. – Signor Presidente, oggi rappresento la relatrice ombra della commissione per l’ambiente, la sanità pubblica e la sicurezza alimentare, l’onorevole Weisgerber, che si trova in congedo di maternità. Noi tutti le facciamo i nostri più sentiti auguri. L’onorevole ha svolto un eccellente lavoro in merito al presente dossier.</p>
      <p sl="de">In generale siamo tutti lieti del compromesso, il cui raggiungimento è stato più semplice per quanto riguarda il settore automobilistico, in quanto la questione è meno scottante. Abbiamo tuttavia affrontato sfide economiche e ambientali significative. Da un punto di vista di politica climatica, è importante che l’onere sia distribuito equamente lungo tutta la filiera e anche questo settore deve quindi dare il proprio contributo. Al contempo, dobbiamo essere certi di non logorare troppo questo anello per non causarne la rottura. Che cosa intendo? Per le piccole e medie imprese (PMI) assumersi i costi derivanti da simili misure costituisce indubbiamente una sfida importante: le piccole imprese valuteranno attentamente se vale la pena cambiare il vecchio veicolo e investire in uno nuovo. Ci siamo dovuti concentrare meno sugli aspetti tecnici e più su quelli economici. In termini tecnici avremmo potuto ottenere molto di più, ma i costi sarebbero chiaramente ricaduti sulle PMI e non avremmo conseguito i risultati sperati.</p>
      <p sl="de">Dobbiamo attendere alcuni anni per scoprire se questo regolamento è positivo e se saremo in grado di raggiungere effettivamente i livelli di emissioni prefissati. Se riusciremo a non imporre più sanzioni, allora non avremo ottenuto il nostro obiettivo. Dobbiamo osservare attentamente lo sviluppo della situazione.</p>
    </intervention>
    <intervention id="2-013-000" speaker_id="34728" name="Matthias Groote" is_mep="True" mode="spoken">
      <p sl="de">a nome del gruppo S&amp;D. – Signor Presidente, onorevoli colleghi, innanzi tutto desidero esprimere la mia gratitudine per la costruttiva cooperazione. Oggi abbiamo raggiunto un compromesso positivo in termini sia ambientali sia economici. Nonostante ritenga che avremmo potuto fare di più per quanto riguarda i limiti, non dobbiamo comunque dimenticare che la legislazione che adottiamo oggi è la più severa a livello internazionale per i veicoli commerciali leggeri. Come appena menzionato dall’onorevole Hedegaard, al di fuori del sistema per lo scambio di emissioni, queste piccole norme settoriali che stiamo introducendo sono estremamente importanti per consentire il raggiungimento degli obiettivi prefissati. Se i veicoli utilizzano meno carburante, si otterrà un valore aggiunto non solo per il clima ma anche per la qualità dell’aria. Con un limite di 147 grammi, pari a 5,6 litri di gasolio, i veicoli inquineranno di meno quindi determinando una migliore qualità dell’aria nelle città. Oggi stiamo compiendo un importante passo avanti.</p>
      <p sl="de">Il mio gruppo voterà a favore di questo pacchetto di compromesso, poiché include un punto fondamentale: entro il 2014 al più tardi dobbiamo valutare se gli obiettivi che adotteremo oggi sono stati conseguiti e superati o se si rende necessario apportare modifiche nel settore. elemento Questo aspetto costituisce un requisito essenziale per il mio gruppo. Ho discusso a lungo con il mio collega, l’onorevole Pirillo, sulla natura del presente compromesso e il proprio questo punto rappresentava uno dei principali prerequisiti del pacchetto.</p>
      <p sl="de">Sono state già formulate alcune osservazioni sulla prima lettura, ma dobbiamo assicurarci che in futuro vengano raggiunti meno accordi di questo tipo. Nel caso in oggetto la procedura è accettabile poiché i negoziati riguardavano in definitiva solo 2 grammi e non è stato necessario andare in seconda lettura. Adottando i testi in prima lettura il Parlamento si priva dei propri diritti.</p>
      <p sl="de">Vi è un altro elemento che desidero menzionare: il ciclo di prova. È fondamentale avere in futuro un ciclo di prova standardizzato che, mi auguro, entrerà un giorno in vigore in tutto il mondo e che rispecchierà la realtà. Gli attuali cicli di prova non sono realistici e vanno migliorati. I negoziati internazionali sono in corso e mi auguro possano concludersi con successo, poiché questo significherebbe che la legislazione riflette i reali cicli di guida. Desidero nuovamente ringraziare tutte le persone coinvolte. Oggi è un giorno positivo per la politica climatica e ambientale dell’Unione europea.</p>
    </intervention>
    <intervention id="2-014-000" speaker_id="28247" name="Holger Krahmer" is_mep="True" mode="spoken">
      <p sl="de">a nome del gruppo ALDE. – Signor Presidente, nell’ambito della discussione sul fatto se sia ragionevole o meno raggiungere un accordo in prima lettura, non dobbiamo attenerci in maniera così rigorosa ai nostri principi, come suggerito da alcuni onorevoli colleghi. La decisione deve essere subordinata al dossier in questione. Come procedono le discussioni? Quanto sono controverse? Nel caso del regolamento sulle emissioni di CO2 nei veicoli commerciali leggeri, è chiaro che le posizioni delle istituzioni non erano molto distanti. Non vale generalmente la pena avviare il processo di seconda lettura, se non in caso di un argomento oggetto di accese discussioni, ovvero l’obiettivo a lungo termine.</p>
      <p sl="de">La Commissione europea non ha mai fornito una spiegazione adeguata e neanche dalle valutazioni d’impatto risulta chiaro come si possa ottenere in maniera economicamente vantaggiosa una riduzione delle emissioni dagli attuali 203 grammi a 135 in 10 anni: queste sono le quantità appena riportate dall’onorevole Hedegaard. Si tratta di una riduzione del 34 per cento che supera di gran lunga gli obiettivi climatici stabiliti. Il compito più importante del Parlamento consiste nel ritornare a un obiettivo realistico anche in termini economici e questo è proprio quanto abbiamo fatto. Sono lieto che l’onorevole Groote abbia appoggiato le mie motivazioni, poiché un livello medio delle emissioni di 147 grammi è lontano dalla proposta originaria della Commissione, ma rappresenta al contempo l’obiettivo di gran lunga più ambizioso adottato a livello mondiale. Non dobbiamo convincere noi stessi che imporre un limite di emissioni di CO2 per i veicoli commerciali leggeri salverà il clima globale.</p>
      <p sl="de">Desidero ringraziare tutti, compresi i relatori, per l’impegnativo lavoro svolto. Sono lieto che sia stata raggiunta un’ampia maggioranza su questo compromesso.</p>
    </intervention>
    <intervention id="2-015-000" speaker_id="28139" name="Carl Schlyter" is_mep="True" mode="spoken">
      <p sl="sv">a nome del gruppo Verts/ALE. – Signor Presidente, vorrei ringraziare il relatore, l’onorevole Callanan, per essere stato estremamente professionale ed esauriente durante la conduzione dei negoziati.</p>
      <p sl="sv">Non desidero tuttavia esprimere i miei ringraziamenti per l’accordo raggiunto. Noi del gruppo Verde/Alleanza libera europea crediamo che la proposta originaria della Commissione fosse realistica e positiva, ma sfortunatamente l’accordo concluso è troppo debole e non porterà alcun beneficio alla competitività dell’industria automobilistica. La domanda è quindi: dove venderemo le nostre automobili nel 2020? Le venderemo in Asia, dove si richiederanno veicoli con un consumo estremamente basso di energia. Se vogliamo trarre beneficio dalla competitività dell’industria, dobbiamo fissare obiettivi più elevati. L’accordo non arrecherà alcun vantaggio neanche all’ambiente, poiché anche se ogni veicolo commerciale producesse il 28 per cento in meno di emissioni, è impensabile che il volume del traffico non aumenti entro il 2020. Inoltre non credo verranno raggiunti nemmeno gli obiettivi di emissione volti ad una riduzione del 30 per cento che presumibilmente conseguiremo nel corso dei negoziati a Durban in Sudafrica. La situazione, oltretutto, non favorirà nemmeno l’economia, in quanto è inconcepibile che nel 2020 il prezzo della benzina sia di circa 13 corone svedesi, ovvero 1,30 euro al litro. Il prezzo sarà senza dubbio più alto. I calcoli sui quali si basava la proposta originaria della Commissione erano più realistici e anche forse quasi troppo elevati per permettere valutazioni economiche efficaci. Sfortunatamente, tale accordo non costituirà un vantaggio per la competitività, l’economia né per l’ambiente.</p>
      <p sl="sv">Ritengo, al contrario, che il naturale progresso tecnico si spingerà oltre quanto affermato nel presente accordo. L’orizzonte di pianificazione per l’impresa sarà anzi peggiore, poiché i consumatori nel 2020 richiederanno quasi sicuramente automobili con emissioni inferiori ai 120 g CO2 /km.</p>
      <p sl="sv">È un peccato aver ridotto sanzioni per chi non raggiunge gli obiettivi in quanto questo significa che non raggiungeremo neanche il traguardo indicato dalla legislazione, a meno che non si verifichi quanto penso: il conseguimento del nostro scopo per mezzo del progresso naturale. Lo stesso vale per i supercrediti: ci hanno indotto erroneamente a credere che le emissioni siano più basse rispetto alla realtà se un veicolo elettrico viene conteggiato tre volte. Per queste motivazioni non possiamo sostenere l’accordo, ma desidero comunque ringraziare tutte le persone coinvolte.</p>
    </intervention>
    <intervention id="2-016-000" speaker_id="23705" name="Miroslav Ouzký" is_mep="True" mode="spoken">
      <p sl="cs">a nome del gruppo ECR. – Signor Presidente, vorrei ringraziarla per aver moderato parte della discussione in ceco. Desidero ringraziare in particolar modo i relatori e il relatore principale, l’onorevole Callanan, per il lavoro svolto. Le norme oggetto della discussione odierna fanno riferimento alla politica in materia di cambiamenti climatici come la conosciamo dal Parlamento europeo e questa non è la sede per criticare né la politica né il concetto nel suo complesso. É necessario rendersi conto che si tratta di passi per lo più unilaterali compiuti dal Parlamento europeo che non hanno equivalenti al mondo al di fuori dell’Unione europea. Dobbiamo valutare quali aspetti potrebbero essere una motivazione ragionevole o un onere eccessivo per le imprese europee e sono convinto che la presente relazione si avvicini al primo criterio. Da questo punto di vista mi trovo in forte disaccordo con quanto affermato dall’oratore precedente, l’onorevole Schlyter. La competitività europea non è e non sarà agevolata da un’industria europea zoppicante. Tutte le prove raccolte sino ad ora indicano che l’industria europea è in ribasso e che si sta spostando oltre i confini comunitari. Le misure adottate nel settore dei veicoli commerciali leggeri sono di gran lunga più complicate rispetto a quelle del comparto automobilistico e impongono oneri maggiori per le piccole imprese, come già menzionato. In conclusione, ringrazio tutti i relatori e a mio avviso il compromesso raggiunto rappresenta un eccellente documento.</p>
    </intervention>
    <intervention id="2-017-000" speaker_id="96741" name="Sabine Wils" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevoli colleghi, prima di affrontare il tema dei veicoli commerciali leggeri desidero ricordare che le case automobilistiche europee hanno raggiunto gli obiettivi di emissione di CO2 fissati dall’Unione europea per le automobili diversi anni prima del termine del 2015 adottando le necessarie misure tecniche. É evidente che i costruttori stavano davvero esagerando quando sono stati negoziati e gli obiettivi e le scadenze per le misure di riduzione di CO2 negli autoveicoli, che sono state poi attenuate. I costruttori hanno assunto lo stesso atteggiamento nelle loro attività di lobbying in merito agli obiettivi di riduzione di CO2 per i veicoli commerciali leggeri. Mi chiedo come la maggioranza del Parlamento possa deliberatamente ripetere un simile errore e cedere ancora una volta alle richieste dell’industria automobilistica.</p>
      <p sl="de">In un’epoca di cambiamenti climatici le questioni più importanti sono la tutela dell’ambiente e la salvaguardia del futuro della razza umana. Se il Parlamento appoggiasse almeno la proposta della Commissione, consentirebbe all’industria automobilistica europea di essere all’avanguardia nello sviluppo tecnologico e di rimanere quindi competitiva. La Commissione ha proposto una riduzione di 135 g CO2 /km e, in seguito a un periodo di transizione, i costruttori non saranno obbligati a raggiungere tale traguardo sino al 2020. A mio avviso la proposta era attuabile, ma sotto le pressioni del Consiglio è stato adottato invece a porte chiuse un compromesso inadeguato, secondo il quale le case automobilistiche devono portare le emissioni di CO2 dei veicoli commerciali leggeri solamente a 197 g CO2 /km entro il 2020. Questo debole compromesso rappresenta un regalo all’industria. I supercrediti, i periodi d’introduzione e i raggruppamenti abbasseranno ulteriormente il limite già di per sé troppo debole. Le attività di lobbying dei costruttori sugli onorevoli membri di quest’Aula e le pressioni derivanti dai paesi produttori di automobili, ovvero Germania, Francia e Italia, sul Consiglio hanno portato a questo scarso risultato caratterizzato da una serie di lacune.</p>
      <p sl="de">La presente relazione è inaccettabile e si scontra con gli obiettivi climatici dell’Unione europea, rallentando al contempo l’innovazione tecnica. Il gruppo confederale della Sinistra unitaria europea/Sinistra verde nordica esprimerà voto contrario a questa relazione.</p>
    </intervention>
    <intervention id="2-018-000" speaker_id="96805" name="Paul Nuttall" is_mep="True" mode="spoken">
      <p sl="en">a nome del gruppo EFD. – Signor Presidente, mio padre è un piccolo imprenditore e possiede una società elettrica. Ha avuto la possibilità di creare questa impresa grazie alle agevolazioni fiscali e alle opportunità offerte dal Primo ministro conservatore ed euroscettico Margaret Thatcher negli anni Ottanta.</p>
      <p sl="en">Come tutti i piccoli imprenditori mio padre è sovraccaricato da un eccesso di burocrazia e norme, la maggior parte emanata proprio dal Parlamento europeo. L’impresa di mio padre resta piccola, ma proprio questo tipo di aziende costituisce il fondamento dell’economia britannica, rappresentando uno stupefacente 73 per cento di tutte le imprese nel Regno Unito.</p>
      <p sl="en">Mio padre guida un furgone e come molti altri piccoli imprenditori procede a fatica a causa della recessione. Temo seriamente che questa legislazione spingerà le piccole imprese, come quella di mio padre, fuori dal mercato per sempre, poiché prevede un aumento fino a 5 000 euro del prezzo dei veicoli commerciali leggeri. I piccoli imprenditori non possono permettersi un costo simile in un periodo di dissesto economico.</p>
      <p sl="en">Gli onorevoli del gruppo socialista hanno affermato che oggi è una giornata positiva per la politica in materia di cambiamenti climatici nell’Unione europea, ma vi garantisco che se questa legislazione dovesse passare sarà un brutto giorno per le piccole imprese in tutto il continente.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-019-000" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, perché l’onorevole collega non capisce che questa misura è destinata a diminuire il consumo di carburante dei veicoli commerciali leggeri? Questo significa una riduzione dei costi di guida, miglio dopo miglio, in un periodo in cui i prezzi del carburante hanno raggiunto livelli record: questo aiuta le imprese e non le ostacola.</p>
    </intervention>
    <intervention id="2-020-000" speaker_id="96805" name="Paul Nuttall" is_mep="True" mode="spoken">
      <p sl="en">Signor Presidente, ancora una volta quest’Aula dimostra di non conoscere assolutamente quanto accade nel mondo reale. Le persone compiono grandi sforzi là fuori e la legislazione, come è chiaramente emerso, aumenta solamente il costo dei veicoli commerciali leggeri guidati da molti piccoli imprenditori in tutta Europa di almeno 5 000 euro. Questo è completamente sbagliato e non ce lo possiamo permettere in un periodo di recessione.</p>
    </intervention>
    <intervention id="2-021-000" speaker_id="96751" name="Nick Griffin" is_mep="True" mode="spoken">
      <p sl="en">Signor Presidente, nell’ascoltare le discussioni su come estorcere più denaro ai cittadini in nome del cambiamento climatico, sono colpito da due cose. La prima è che non si parla più di riscaldamento globale. Anche i membri del Parlamento europeo meno in contatto con la realtà si sono chiaramente resi conto che le denuncie della pseudoscienza e gli inverni rigidi da record nel mondo hanno reso giustamente scettici i cittadini sulla propaganda ingannevole in merito agli orsi polari che affogano.</p>
      <p sl="en">Il secondo punto riguarda il parcheggio per autovetture sotto di noi: Porsche, Mercedes, BMW, SUV, uno showroom di lusso con consumi esagerati di persone che scuotano la testa verso molti furgoni bianchi e complottano di rendere la carriera lavorativa ancora più dura attraverso limitatori di velocità e sanzioni pecuniarie. E tutto questo per un dogma basato su statistiche screditate portate avanti da ambienti accademici comprati e corrotti, finanziati e pubblicizzati da ricchi interessi acquisiti nel complesso industriale verde. Al Gore, il Principe Carlo, la Shell e la Goldman Sachs si trovano nella posizione di rubare la fortuna proveniente dalle imposte riscosse tramite sovvenzioni erogate agli stabilimenti eolici e lo scambio di quote di emissioni.</p>
      <p sl="en">Sebbene apprezzi gli sforzi compiuti da alcuni onorevoli membri del Parlamento per contrastare i peggiori eccessi di questa isteria sull’anidride carbonica, la realtà è che chiunque dia credito alla vecchia montatura del riscaldamento globale provocato dall’uomo è complice della più micidiale truffa della storia. Esatto, micidiale, poiché non sta derubando solamente i cittadini e causando la deindustrializzazione in Occidente, ma al momento centinaia di migliaia bambini poveri al mondo muoiono di fame per questa ragione, in quanto le colture alimentari vengono sostituite da biocarburanti sovvenzionati dai contribuenti. Questa truffa incrementa i profitti della Monsanto e offre ai membri del Parlamento viaggi completamente spesati in piantagioni di olio di palma in Malesia: questo è giusto?</p>
      <p sl="en">La riposta è no, soprattutto se si considera che si sta distogliendo l’attenzione dalla crisi reale, che non sono le emissioni di anidride carbonica dei combustibili fossili, bensì la penuria del petrolio che alimenta la nostra civiltà. Ogni giorno perso a discutere sulle limitazioni delle emissioni del fertilizzante più importante in natura rappresenta una giornata persa nella lotta per il sostentamento di un numero sempre maggiore di persone con meno energia possibile. Se non si trattasse di una vera tragedia, sarebbe una farsa.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-022-000" speaker_id="28139" name="Carl Schlyter" is_mep="True" mode="spoken">
      <p sl="en">Signor Presidente, l’onorevole Griffin si sbaglia affermando che questo è stato un inverno freddo in tutto il mondo; in realtà lo è stato solo in alcune parti dell’Europa del Nord e in alcune zone centrali degli Stati Uniti. A livello globale il 2010 è stato uno dei due anni più caldi della storia documentata. Il fatto che ora qui sia più freddo è piuttosto prevedibile, giustificabile con la spinta verso il basso che l’acqua di scioglimento proveniente dall’Artico esercita sulla corrente del Golfo. Quindi no, il 2010 è stato un anno molto caldo, il cambiamento climatico è reale e le misure che stiamo adottando sono positive per l’economia.</p>
    </intervention>
    <intervention id="2-023-000" speaker_id="96751" name="Nick Griffin" is_mep="True" mode="spoken">
      <p sl="en">Signor Presidente, non so se quest’Aula lo ha notato, ma ieri in Corea vi è stata la nevicata record degli ultimi 100 anni, quindi non si tratta solo di alcune parti del mondo. Come due anni fa a Copenaghen in concomitanza con la conferenza sui cambiamenti climatici, anche durante la conferenza di Cancún si è registrato il periodo più freddo da decenni.</p>
      <p sl="en">In secondo luogo, non esiste alcuna prova che attesti un eventuale ostacolo alla corrente del Golfo dovuto all’acqua di scioglimento proveniente dall’Artico. Non si è registrato assolutamente alcun cambiamento. In terzo luogo, le sue argomentazioni sarebbero più efficaci se i modelli computerizzati di cambiamento climatico avessero previsto quanto detto un paio di anni fa, ma così non è stato. Allora ci era stato detto che i nostri figli non avrebbero mai conosciuto la neve: una vera assurdità.</p>
      <p sl="en">Per quanto riguarda infine le statistiche che rilevano una tendenza al riscaldamento globale, l’elemento fondamentale ignorato da tutti consiste nel fatto che il 65 per cento delle stazioni meteorologiche si trovano entro 10 metri da una fonte di calore artificiale: sono praticamente tutte nelle città. Il crollo dell’Unione Sovietica ha determinato la chiusura della maggior parte delle stazioni meteorologiche nei luoghi naturalmente freddi provocando la distorsione delle statistiche. Quest’ultime sono infatti essenzialmente false, poiché le persone, incoraggiate dalle Nazioni Unite, cercano prove del riscaldamento globale causato dall’uomo per imporre le proprie soluzioni.</p>
    </intervention>
    <intervention id="2-024-000" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, signora Commissario, innanzi tutto desidero congratularmi con il relatore per aver adottato il presente accordo, raggiunto con difficoltà come chiaramente dimostrato dalle relative discussioni e credo siate tutti concordi.</p>
      <p sl="fr">È fuor di dubbio che il cambiamento climatico esiste; tuttavia le persone non acquistano veicoli commerciali per il semplice piacere di guidarli o per passione. Sono strumenti di lavoro e quindi l’obiettivo di 147 grammi di CO2 entro il 2020 stabilisce il giusto equilibrio. Avrei addirittura preferito qualcosa in più, ma abbiamo per lo meno una proposta, a mio avviso, più equilibrata rispetto a quella avanzata inizialmente dalla Commissione. La proposta originaria infatti avrebbe comportato l’imposizione ai costruttori di obiettivi tecnologici e i relativi costi dell’innovazione avrebbero avuto un significativo impatto finanziario sui consumatori finali, che non vogliamo però penalizzare visto l’eccezionale periodo di crisi che stanno attraversando.</p>
      <p sl="fr">Accolgo comunque con favore l’introduzione di incentivi per la costruzione di veicoli ad alta efficienza e di sanzioni per le case automobilistiche che non raggiungono gli obiettivi. Si tratta di un vero passo avanti nella giusta direzione.</p>
      <p sl="fr">Sono altresì lieta di constatare l’applicazione di sanzioni e il raggiungimento di una posizione comune: queste sanzioni sono infatti le medesime applicate alle autovetture. Per questo voterò con piacere a favore della presente relazione.</p>
    </intervention>
    <intervention id="2-025-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, il passaggio a un'economia a bassa emissione di carbonio e il raggiungimento degli obiettivi indicati nel pacchetto Clima impongono la definizione di norme per regolamentare le emissioni di CO2 in diversi settori, compreso quello automobilistico.</p>
      <p sl="it">Sono molto soddisfatto del negoziato che ha portato all'accordo con il Consiglio del limite di emissioni a 147 gr/km di CO2 entro il 2020. Si tratta di un limite realizzabile, oltre a costituire un ottimo equilibrio tra norme ambientali, sociali e industriali. Spero di aver dato anch'io il mio contributo come relatore ombra in seno alla commissione ITRE.</p>
      <p sl="it">L'accordo raggiunto tiene conto non solo della crisi economica che sta attraversando il settore ma tiene anche ragionevolmente in considerazione la differenza tra il settore dell'auto da quello dei veicoli commerciali leggeri. Così com'è avvenuto con il regolamento Cars , anche per i veicoli commerciali leggeri l'industria automobilistica europea saprà sviluppare una tecnologia verde, competitiva e con effetti positivi sull'ambiente. Mi auguro che sappia altresì cogliere la sfida ambientale per investire ancora di più in innovazione e ricerca.</p>
    </intervention>
    <intervention id="2-026-000" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, forse dobbiamo chiederci se avremmo potuto ottenere un risultato migliore con l’introduzione di una norma per ridurre il consumo di carburante dei veicoli commerciali piuttosto che le emissioni di CO2 . Si tratta in sostanza della stessa cosa, ma uno viene visto come un costo per le imprese e l’altro come un risparmio.</p>
      <p sl="en">L’onorevole Nuttall ha affermato che la presente misura aumenterà il prezzo dei veicoli di 5 000 euro; credo invece che il prezzo non aumenterà neanche di un euro. Ritorniamo nuovamente sulla questione tra tre anni e vediamo chi ha ragione. I prezzi del petrolio ammontano oggi a 100 dollari al barile: una cifra più alta rispetto a quella stimata dalla Commissione quando ha condotto le proprie valutazioni. I potenziali risparmi per le imprese sono maggiori e mi auguro che il Partito popolare europeo lo riconosca. Quest’ultimo ha parlato per conto delle grandi imprese e dei costruttori e non a nome di tutte le aziende che utilizzano veicoli commerciali leggeri e che necessitano di tecnologie più efficiente sul piano dei consumi di carburante per diminuire i costi.</p>
      <p sl="en">I costruttori hanno raggiunto un notevole progresso tecnico negli ultimi anni e dobbiamo portare avanti quest’ambizione. Mi auguro che la Commissione ritorni sulla propria revisione tra un paio di anni, garantendo così una giusta opportunità di realizzare tale ambizione.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-027-000" speaker_id="96805" name="Paul Nuttall" is_mep="True" mode="spoken">
      <p sl="en">Signor Presidente, l’onorevole collega ritiene veramente sia giusto votare una legislazione che aumenterà di fatto il costo dei veicoli? Entrambi sappiamo che sarà così. In effetti, spingerà le piccole imprese di Liverpool e Manchester, proprio la sua stessa circoscrizione, fuori dal mercato. Pensa sia giusto? Pensa sia moralmente corretto? È pronto a stare in piedi su quel podio durante le elezioni tra tre anni?</p>
    </intervention>
    <intervention id="2-028-000" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, il dipartimento dei trasporti britannico, a nome del governo del Regno Unito, ha condotto una valutazione sugli effetti di questa misura rilevando che i risultati raggiunti sarebbero addirittura più vantaggiosi per le imprese rispetto a quanto stimato dalla Commissione.</p>
      <p sl="en">I risparmi netti alla guida di un veicolo quando i prezzi del carburante sono a livelli record risultano maggiori se paragonati a qualsiasi aumento nel costo dei veicoli: risparmi netti per le imprese e prezzi più bassi per i consumatori. L’UKIP è determinato a battersi contro questa soluzione e in questo modo farà pagare più del necessario alle imprese.</p>
    </intervention>
    <intervention id="2-029-000" speaker_id="97196" name="Oreste Rossi" is_mep="True" mode="spoken">
      <p sl="it">Signor Presidente, onorevoli colleghi, la proposta fissava inizialmente per i veicoli commerciali leggeri un limite di emissione a lungo termine di 135 gr/km di CO2 entro il 2020. Secondo il parere unanime dei costruttori era tecnicamente impossibile rispettare tale limite.</p>
      <p sl="it">Se il testo fosse approvato così com'era, la riduzione di CO2 sarebbe pari, a livello mondiale, allo 0,00014 percento a fronte un altissimo impatto economico di oltre 45 miliardi euro per la sola Europa che, inevitabilmente, porterebbe a un aumento dei prezzi di circa 3.800 euro in media per veicolo.</p>
      <p sl="it">Nonostante le criticità, è stato raggiunto un accordo in prima lettura con il Consiglio che fissa il limite di emissione entro il 2020 a 147 gr/km di CO2 , salvo fattibilità che la Commissione dovrà verificare entro il gennaio 2013. Tale decisione è comunque di natura prettamente politica e non tiene minimamente conto delle effettive condizioni industriali, di mercato né dell'interesse del consumatore.</p>
      <p sl="it">Il nostro voto sarà contrario, in quanto riteniamo che l'impatto economico sia eccessivo rispetto all'insignificante riduzione di emissione di CO2 a livello mondiale.</p>
    </intervention>
    <intervention id="2-030-000" speaker_id="4319" name="Pilar Ayuso" is_mep="True" mode="spoken">
      <p sl="es">Signor Presidente, innanzi tutto desidero congratularmi con il relatore, l’onorevole Callanan, per l’impegnativo lavoro svolto e soprattutto per l’ottimo risultato raggiunto. È stato tutt’altro che semplice ottenere un accordo in prima lettura su un regolamento così complesso.</p>
      <p sl="es">L’industria automobilistica è di vitale importanza per l’Unione europea e rappresenta un settore impegnato al conseguimento dell’obiettivo dell’Unione europea di ridurre le emissioni e promuovere l’innovazione tecnologica.</p>
      <p sl="es">Il presente accordo costituisce un quadro stabile che fornisce certezza giuridica ai costruttori di automobili. A mio avviso gli obiettivi per ridurre le emissioni al contempo sono realistici e ambiziosi. I costruttori devono raggiungere il traguardo di 147 g CO2 /km entro il 2020 e sono certa ci riusciranno, contribuendo all’obiettivo dell’Unione europea di ridurre le emissioni del 20 per cento entro il 2020.</p>
      <p sl="es">Esistono anche altri elementi di interesse in questo nuovo regolamento, come i supercrediti e la promozione di carburanti alternativi. I biocarburanti vengono naturalmente sostenuti in linea con gli obiettivi dell’Unione europea per il 2020 in materia di energie rinnovabili. Sto evidenziando questo fatto ovvio, perché, se la Commissione continua con le sue proposte esitanti sui biocarburanti, non conseguiremo il nostro obiettivo entro il termine stabilito.</p>
      <p sl="es">Vorrei concludere congratulandomi con la relatrice ombra del gruppo del Partito popolare europeo (Democratico cristiano) che è appena diventata mamma e che ha lavorato duramente, contribuendo al successo di questo accordo.</p>
    </intervention>
    <intervention id="2-031-000" speaker_id="96672" name="Marita Ulvskog" is_mep="True" mode="spoken">
      <p sl="sv">Signor Presidente, desidero innanzi tutto ringraziare il relatore, l’onorevole Callanan, i relatori ombra e tutti gli altri onorevoli colleghi coinvolti nel lavoro su questa direttiva. Adesso disporremo finalmente di uno strumento normativo per le emissioni dei veicoli commerciali leggeri e questo è importante. La direttiva deve ora essere introdotta il più rapidamente possibile.</p>
      <p sl="sv">Allo stesso tempo, non siamo intervenuti come molti avrebbero voluto e ritengo sia necessario discutere della questione in modo aperto e onesto. Stiamo assistendo a una decisione in materia di politica ambientale e industriale chiaramente influenzata dalla crisi economica e dal fatto che molti governi europei, governi conservatori di destra, hanno scelto di rispondere alla crisi economica semplicemente attraverso tagli senza effettuare alcun investimento. Il risultato di questa politica è una elevata disoccupazione e una scarsa richiesta che colpiscono sia l’industria delle autovetture sia quella dei veicoli commerciali leggeri. Questo ovviamente potrebbe essere chiamato anche realismo, ma equivale a un adattamento forzato alla crisi economica e a una politica di tagli.</p>
      <p sl="sv">La Commissione è stata persino più ambiziosa anche della commissione per l’ambiente, la sanità pubblica e la sicurezza alimentare del Parlamento, evento alquanto inusuale. Sono lieta che la presente decisione contenga una revisione degli obiettivi di emissione nel 2014. Mi auguro che avremo un’altra opportunità per dimostrare la nostra seria intenzione di evitare che la competitività e le nobili ambizioni in ambito di politica climatica si scontrino, cercando invece di far procedere i due settori di pari passo.</p>
    </intervention>
    <intervention id="2-032-000" speaker_id="97076" name="Corinne Lepage" is_mep="True" mode="spoken">
      <p sl="fr">Signor Presidente, signora Commissario, è con riluttanza che voto a favore del compromesso finale. I negoziati si sono svolti in modo pessimo e a mio avviso questo voto rappresenta una decisione forzata e derivante dal gioco di potere tra Parlamento e Consiglio.</p>
      <p sl="fr">I principali paesi produttori, sostenuti dalla maggioranza dei membri del Parlamento sensibili alle argomentazioni dell’industria, sono riusciti a impedire la realizzazione di un obiettivo ambizioso volto alla riduzione delle emissioni. Desidero evidenziare che la Commissione ha proposto un traguardo di 135 grammi per chilometro entro il 2020; il Parlamento ha però dimostrato un’ambizione inferiore rispetto alla Commissione e questo è deplorevole.</p>
      <p sl="fr">L’industria automobilistica che si è battuta contro questo testo (abbiamo appena avuto altri esempi in merito) non ha probabilmente capito che c’è tutto da guadagnare nell’introdurre una riduzione delle emissioni, specialmente alla luce dello studio condotto dalla Federazione europea per il trasporto e l’ambiente lo scorso novembre, dimostrato nel quale si dimostra che le soluzioni tecnologiche esistono. Lo studio evidenzia che le case automobilistiche in Europa nel 2009 hanno ridotto le emissioni di CO2 per gli autoveicoli ad uso privato del 2-10 per cento e che un costruttore giapponese ha quasi raggiunto l’obiettivo sei anni prima.</p>
      <p sl="fr">Voterò a favore del presente compromesso, poiché rimandando alla seconda lettura rischiamo di distruggere questo risultato, per quanto piccolo. Desidero sottolineare che non stiamo facendo alcun favore ai costruttori difendendo lo status quo e gli enti pubblici, non incoraggiando l’innovazione, vengono meno al proprio ruolo.</p>
    </intervention>
    <intervention id="2-033-000" speaker_id="58758" name="Elisabetta Gardini" is_mep="True" mode="spoken">
      <p sl="it">Signor Presidente, onorevoli colleghi, il risultato raggiunto è estremamente ambizioso. Vorrei ricordare che attualmente le emissioni di CO2 per chilometro quadrato di questi veicoli si aggirano intorno ai 200 grammi; una riduzione al 147 percento abbatte dunque tale soglia di più del 25 percento. Sottolineo inoltre che le riduzioni marginali sono quelle più costose, ragion per cui occorre fare attenzione.</p>
      <p sl="it">Ritengo altresì non si possano confrontare – come spesso accaduto in quest'Aula – questa particolare categoria di veicoli con quella delle autovetture, in quanto i cicli di produzione sono molto più lunghi e si tratterebbe di un'incidenza dell'1,5 percento soltanto delle emissioni di CO2 di tutto il comparto dei trasporti.</p>
      <p sl="it">Se non abbiamo centrato l'obiettivo centrale, andremo a penalizzare un settore che ha già subito una brusca diminuzione di oltre il 30 percento, colpendo soprattutto quelle piccole e medie imprese che, appena 12 ore fa, in quest'Aula abbiamo affermato tutti di voler sostenere per il grande ruolo economico e sociale che rappresentano, unico vero motore occupazionale per l'Europa. Attenzione, quindi!</p>
      <p sl="it">Mi complimento per il lavoro svolto, ma occorre esercitare un attento monitoraggio.</p>
    </intervention>
    <intervention id="2-034-000" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Presidente, il testo presentato oggi rappresenta di fatto un compromesso e avremmo voluto fosse un po’ più ambizioso in alcuni punti, in particolar modo in riferimento al calendario e al livello delle sanzioni.</p>
      <p sl="nl">D’altro canto, è fondamentale che i limiti di emissione vengano fissati per questa categoria di veicoli, che sembra in parte essere sfuggita al nostro controllo, in quanto esistono già una serie di norme sia per le autovetture sia per i veicoli pesanti. La tendenza si muove nella giusta direzione, ma, come da lei affermato, il numero di veicoli commerciali leggeri è aumentato in modo significativo negli ultimi anni e sembra continuerà ad aumentare negli anni a venire.</p>
      <p sl="nl">In quanto membro della commissione per i trasporti e il turismo, vorrei ritornare per un attimo ai limiti di velocità. Noi della commissione abbiamo proposto 120 chilometri orari a partire dal 2018, cosa tutt’altro che irragionevole. Come sapete esiste già un limite per i veicoli pesanti e a mio avviso, per ragioni sia ambientali sia di sicurezza stradale, è auspicabile convertirlo in legge. debba Questo deve però avvenire a livello europeo, in quanto non ha molto senso affidare il compito agli Stati membri.</p>
      <p sl="nl">Signora Commissario, desidero invitarla a rivedere la questione insieme al suo collega, il Commissario Kallas, presente qui oggi in Aula, a studiarla e ad avanzare una proposta. A mio avviso questo sarà positivo per le vostre rispettive aree di responsabilità: l’ambiente e la sicurezza stradale.</p>
    </intervention>
    <intervention id="2-035-000" speaker_id="1929" name="Christa Klaß" is_mep="True" mode="spoken">
      <p sl="de">Signor Presidente, Commissario Hedegaard, onorevoli colleghi, non ci troviamo qui oggi per tenere una discussione sul clima, ma dobbiamo semplicemente fare il possibile. Accolgo con favore il compromesso raggiunto: portando le emissioni a 147 grammi per chilometro entro il 2020 stiamo introducendo standard precisi, che creeranno incentivi per lo sviluppo di nuove tecnologie volte ad aumentare l’efficienza energetica e combattere il cambiamento climatico. Gli utenti dei veicoli beneficeranno a loro volta di queste innovazioni risparmiando carburante e quindi denaro.</p>
      <p sl="de">I veicoli commerciali leggeri vengono principalmente usati da commercianti, piccole e medie imprese, agricoltori e viticoltori; percorrono di norma brevi distanze e spesso sono guidati per molti anni, fino a che l’azienda non passa al successivo proprietario. Il costo di questi veicoli deve rimanere gestibile e costi di investimento più elevati devono essere finanziati sulla base dell’efficienza e del risparmio energetico. L’obiettivo a lungo termine del 2020 lascia abbastanza tempo per periodi di transizione, affinché le organizzazioni per la ricerca e l’industria possano sviluppare e produrre nuovi motori. Il traguardo che ci siamo prefissati è realistico, attuabile ed efficiente. Mi auguro di ricevere ampio consenso.</p>
    </intervention>
    <intervention id="2-036-000" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, quanti sono coinvolti nel trasporto su strada, i costruttori sia di autovetture sia di veicoli commerciali leggeri, devono dare il proprio contributo per limitare le emissioni di CO2 nel loro settore. Accolgo quindi con favore il compromesso raggiunto dal Parlamento europeo, dal Consiglio e dalla Commissione, che stabilisce i limiti delle emissioni e sanzioni per la loro mancata osservanza.</p>
      <p sl="pl">Fissare limiti ambiziosi e vincolanti rappresenta una sfida per la potenzialità di innovazione dell’industria automobilistica europea, incentivando la ricerca e l’impegno per lo sviluppo di nuove soluzioni di progettazione per produrre veicoli più ecologici. Dobbiamo avere tecnologie verdi nostre per evitare di importare veicoli, come è già accaduto con la tecnologia ibrida. Le decisioni legislative adottate costituiranno uno stimolo adeguato per mobilitare i costruttori europei, che si renderanno conto delle opportunità di sviluppo offerte dalle tecnologie verdi.</p>
    </intervention>
    <intervention id="2-037-000" speaker_id="96885" name="Dominique Riquet" is_mep="True" mode="spoken">
      <p sl="fr">Signor Presidente, innanzi tutto desidero congratularmi con il relatore per la posizione adottata. Ho inoltre constatato che il Parlamento si trova stretto all’angolo tra la Commissione, molto ambiziosa, e il Consiglio, che come di consueto usa una certa cautela tra gli scettici e i critici sul clima e tra i sostenitori dell’industria e gli ambientalisti. La proposta rappresenta una posizione equilibrata ma comunque ambiziosa, poiché l’obiettivo di 147 grammi entro il 2020 lascerà all’industria il tempo necessario per realizzare un salto tecnologico, incoraggiandola al contempo ad essere altamente efficiente. L’estensione del periodo di modifica fino al 2018 risulta positiva e renderà più vantaggiosa la ricerca e la produzione di veicoli non inquinanti.</p>
      <p sl="fr">Vorrei concludere con due osservazioni. Accolgo con favore il fatto che la proposta sia passata in prima lettura, ma non comprendo appieno i commenti formulati dal nostro onorevole collega poco fa, che avrebbe preferito andare in seconda lettura. In secondo luogo, come l’onorevole El Khadraoui, deploro l’assenza di dispositivi di limitazione della velocità, in quanto significa che continueremo a essere sorpassati nelle autostrade dagli unici veicoli che non si attengono più ai limiti di velocità, ovvero i veicoli commerciali leggeri.</p>
    </intervention>
    <intervention id="2-038-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, questo regolamento costituisce un passo avanti verso il graduale conseguimento degli obiettivi di riduzione delle emissioni di CO2 per i veicoli commerciali leggeri in Europa. Tale traguardo verrà raggiunto creando sistemi di incentivazione per rendere i veicoli più efficienti e imponendo sanzioni sui costruttori che non rispettano questi obiettivi.</p>
      <p sl="ro">La nuova legislazione in materia di riduzione delle emissioni di CO2 non deve mettere a repentaglio la posizione delle case automobilistiche o del cliente, ma deve invece prestare attenzione alle preoccupazioni delle piccole e medie imprese e delle case automobilistiche europee, che richiedono la graduale introduzione di limiti all’inquinamento a partire dal 2015, poiché i veicoli che saranno venduti nel 2014 si trovano già in fase di sviluppo e produzione. Il limite di 147 grammi rappresenta un compromesso accettabile se paragonato agli altri menzionati. È necessario tuttavia che la Commissione monitori da vicino le relazioni tra l’industria automobilistica e gli utenti per valutare l’impatto della misura sui prezzi e, per estensione, sull’attività delle piccole imprese.</p>
    </intervention>
    <intervention id="2-039-000" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">Signor Presidente, la produzione di veicoli commerciali leggeri e le relative questioni tecnologiche hanno bisogno di maggiori investimenti, nonché di un piano strategico e di un ciclo produttivo più a lungo termine rispetto alle autovetture. L’approvazione di un obiettivo a lungo termine era essenziale per garantire all’industria una sicurezza di produzione. D’altro canto, non dobbiamo trascurare il raggiungimento del limite massimo di 147 g entro il 2020. Il traguardo iniziale a breve termine di 175 g in vista del conseguimento dell’obiettivo di 147 g entro il 2020 aumenterà in maniera significativa il costo di produzione dei veicoli commerciali leggeri, rendendoli più costosi per molte piccole imprese che li utilizzano come strumento di lavoro quotidiano. Mi auguro che questa situazione non si traduca in un netto crollo delle vendite di nuovi veicoli, con la conseguente maggiore permanenza sulle strade dei veicoli tecnologicamente più vecchi, responsabili dei livelli più elevati di emissioni.</p>
    </intervention>
    <intervention id="2-040-000" speaker_id="96810" name="Carlo Fidanza" is_mep="True" mode="spoken">
      <p sl="it">Signor Presidente, signora Commissario, onorevoli colleghi, il compromesso raggiunto con il Consiglio appare certamente più equilibrato e realistico rispetto alla proposta iniziale della Commissione, talmente ambiziosa da risultare per certi versi utopistica, poiché non teneva in debita considerazione le condizioni industriali e l'impatto sul mercato. Un ambientalismo troppo ideologico corre sempre il rischio di allontanare risultati concreti, finendo col fare del male all'ambiente.</p>
      <p sl="it">A mio avviso, l'obiettivo a lungo termine dei 147 gr/km di CO2 entro il 2020, per quanto non ancora ottimale, potrebbe risultare più ragionevole e realistico rispetto a quello inizialmente proposto.</p>
      <p sl="it">Accolgo inoltre con favore gli incentivi previsti per le innovazioni ecocompatibili ma resta, a mio avviso, un punto critico: quello relativo alla determinazione delle emissioni dei cosiddetti veicoli completi, quelli realizzati cioè in più fasi. Auspico che la Commissione rispetti l'impegno di presentare una proposta legislativa specifica entro la fine di quest'anno.</p>
    </intervention>
    <intervention id="2-041-000" speaker_id="96859" name="Ioan Enciu" is_mep="True" mode="spoken">
      <p sl="ro">Signor Presidente, accolgo con favore l’eccellente lavoro svolto dall’onorevole Callanan e dal mio collega, l’onorevole Groote, per completare la presente relazione. Questo regolamento costringerà le case automobilistiche a sviluppare nuove tecnologie verdi e, sebbene sembri imporre ai costruttori un nuovo onere, potrà promuovere la competitività dell’industria automobilistica nel mercato globale, contribuendo al contempo al raggiungimento degli impegni assunti in materia di riduzione delle emissioni di CO2 in linea con la strategia dell’Unione europea. Gli emendamenti di compromesso adottati lasciano sufficiente tempo ai costruttori per disporre l’applicazione di nuove tecnologie e alla Commissione per sviluppare un meccanismo efficiente che monitori le violazioni delle disposizioni in questo settore.</p>
    </intervention>
    <intervention id="2-042-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, la gestione dell’innovazione, ovvero la ricerca e lo sviluppo di nuove tecnologie e processi di produzione, la loro applicazione su ampia scala e la scelta del momento opportuno per farlo, devono avere come criteri guida la tutela dell’interesse pubblico, il miglioramento della qualità della vita per i cittadini e la protezione ambientale. Sono questi principi, e non i miopi interessi commerciali dell’industria e del mondo degli affari, che devono guidare il nostro impegno verso l’innovazione e la gestione della sua applicazione.</p>
      <p sl="pt">Lo stesso vale per le emissioni dei veicoli. Considerando che al settore dei trasporti è imputata una buona parte delle emissioni di CO2 , gran parte degli sforzi compiuti dovrà essere rivolta a questo comparto. È importante perseguire un aumento dell’efficienza energetica dei veicoli, una riduzione del consumo di carburante e in generale lo sviluppo di tecnologie a bassa emissione di CO2 . Questo è ora possibile grazie agli sviluppi scientifici e tecnici che sin dall’inizio prendono in considerazione l’inesorabile e progressiva penuria di combustibili fossili, fattore di cui è ormai vitale tenere conto.</p>
    </intervention>
    <intervention id="2-043-000" speaker_id="96948" name="Gilles Pargneaux" is_mep="True" mode="spoken">
      <p sl="fr">Signor Presidente, signora Commissario, sarò breve. Voterò a favore del presente testo, in quanto il compromesso rappresenta un passo nella giusta direzione. Mi rammarico tuttavia che non ci si sia spinti oltre, come nella proposta avanzata dal Commissario Hedegaard.</p>
      <p sl="fr">A seguito della discussione e prima della votazione che si terrà tra qualche ora, vorrei sapere da voi in che cosa consistono le procedure che intendete adottare nei prossimi due anni, dato che è prevista una revisione nel 2013, che ci permetterà, come sostiene il nostro relatore di gruppo, l’onorevole Groote, di avanzare rapidamente nella lotta per ridurre l’inquinamento determinato dai veicoli commerciali leggeri.</p>
      <p sl="fr">Questa è la mia domanda per lei, signora Commissario, e so che lei sarà tenace, affinché si compiano progressi nonostante l’azione di lobbying dell’industria, considerata inappropriata da me e da numerosi onorevoli colleghi che si sono espressi sull’argomento.</p>
    </intervention>
    <intervention id="2-044-000" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, Commissario Hedegaard, non posso nascondere di appartenere a quel gruppo di persone che avrebbe preferito adottare oggi l’obiettivo di 135 grammi. Ritengo tuttavia che il compromesso rispecchi la realtà dimostrando che siamo pronti a compiere un serio sforzo comune per limitare e ridurre le emissioni di CO2 .</p>
      <p sl="de">L’Unione europea è recentemente riuscita a ridurre le emissioni totali di CO2 del 9 per cento; le emissioni nel settore dei trasporti sono tuttavia aumentate di circa il 30 per cento. Anche solo considerando questo aspetto, il passo che compiamo oggi è rivolto nella giusta direzione.</p>
      <p sl="de">Non lasciamoci però distrarre dai reali problemi del settore dei trasporti, visto l’aumento complessivo del 29 per cento: in altre parole, è necessario focalizzare l’attenzione sullo sviluppo del trasporto pubblico. Non dobbiamo accrescere l’onere delle piccole e medie imprese, ma al contrario agevolare i pendolari e accelerare la costruzione di ferrovie. Otterremmo molto di più passando dal trasporto individuale a quello pubblico.</p>
      <p sl="de">A mio avviso, stiamo compiendo il primo passo nella giusta direzione, in quanto dopo tutto stiamo parlando di una riduzione del 25 per cento.</p>
    </intervention>
    <intervention id="2-045-000" speaker_id="96910" name="Judith A. Merkies" is_mep="True" mode="spoken">
      <p sl="nl">Signor Presidente, desidero congratularmi con tutti sebbene avrei preferito un risultato molto più ambizioso. Molto più ambizioso. E perché? Vi fornirò cinque ragioni: maggiore innovazione, più competitività per l’Europa, ovviamente l’ambiente, poiché questo avrebbe potuto preservare le materie prime e sarebbe stato altresì più conveniente per il consumatore.</p>
      <p sl="nl">Noi in Europa dipendiamo dalle importazioni di materie prime per l’energia. Con una tecnologia più pulita, avremmo risparmiato di più, imprimendo al contempo un enorme slancio alla nostra robusta industria automobilistica per realizzare tecnologie pulite e intelligenti da vendere ovunque nel resto del mondo con un notevole vantaggio sugli altri.</p>
      <p sl="nl">Questa soluzione sarebbe stata più economica ed efficiente, proprio perché dipendiamo molto dalle importazioni e avrebbe peraltro determinato un risparmio per il consumatore. Il prezzo d’acquisto sarebbe stato più alto, ma in definitiva più conveniente per chilometro, aspetto particolarmente interessante soprattutto per le piccole e medie imprese. Per gli olandesi, il proverbio “il risparmio comincia dal centesimo” è ancora molto interessante!</p>
    </intervention>
    <intervention id="2-046-000" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, vorrei ringraziare i relatori e in particolar modo il nostro relatore ombra, l’onorevole Groote, per la proposta avanzata che incoraggerà la nostra industria a diventare più verde. A mio avviso, è tuttavia estremamente deplorevole aver perso l’opportunità unica di introdurre i limitatori di velocità, strumenti essenziali per contribuire al miglioramento della qualità dell’aria.</p>
      <p sl="es">Desidero evidenziare che la direttiva è obbligatoria già da un mese e mezzo, come dimostrano città quali Barcellona, dove la giunta comunale socialista ha fissato il limite di velocità a 80 km orari e si nota già la differenza rispetto a città con giunte conservatrici come Madrid e Valencia, dove la popolazione è ad alto rischio di allergie e malattie respiratorie.</p>
      <p sl="es">I limitatori di velocità avrebbero contribuito a ridurre questi problemi, ad aumentare la sicurezza stradale e a diminuire le perdite in termini di vite umane. È deplorevole e confidiamo di raggiungere questo traguardo nelle prossime normative.</p>
    </intervention>
    <intervention id="2-047-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">membro della Commissione. – Signor Presidente, desidero innanzi tutto rivolgere una breve osservazione all’onorevole Pargneaux che ha chiesto quale fosse il piano adottato per i prossimi anni.</p>
      <p sl="en">In primo luogo, come concordato, la Commissione deve valutare i progressi compiuti e accertarsi che le misure siano attuabili. Questo è quanto convenuto, ma la nostra valutazione di impatto dimostra che sono in effetti attuabili. Siamo consapevoli del costo e delle conseguenze di qualsiasi nostra azione e del livello che scegliamo di imporre; crediamo siano realizzabili, ma stiamo ovviamente esaminando la questione.</p>
      <p sl="en">Desidero inoltre evidenziare che riaprire la discussione sull’obiettivo del 2020 potrebbe generare incertezza nella pianificazione ed è quindi necessario precisare che l’obiettivo a lungo termine è stato fissato. Molti costruttori questo sono soddisfatti di questa decisione, poiché permette loro di definire la pianificazione a lungo termine di cui hanno realmente bisogno, offrendo la necessaria prevedibilità. Alla fine, le azioni intraprese sono state giudicate in modo positivo e con questo rispondo anche alla domanda e alle preoccupazioni espresse dall’onorevole Vlasák.</p>
      <p sl="en">Vorrei rivolgere un breve commento all’onorevole Nuttall (non so se è ancora presente in Aula) o meglio al padre, che non ha assolutamente nulla di cui preoccuparsi, se non che suo figlio utilizza cifre prese da una fonte che non conosco. I costi sono notevolmente inferiori rispetto a quelli indicati dall’onorevole Nuttall e il risparmio per il consumo di carburante è maggiore se paragonato ai costi.</p>
      <p sl="en">Il padre dell’onorevole Nuttall, alla fine, non risparmierà solo denaro, ma avrebbe un guadagno netto, senza dimenticare che i suoi figli e nipoti avranno un’aria più pulita. Al contempo, cerchiamo di promuovere l’innovazione in un settore estremamente importante per l’Europa e queste sono le nostre intenzioni.</p>
      <p sl="en">In conclusione, vorrei dire che beneficiamo dell’ampia esperienza acquisita in materia di legislazione sulle automobili. Contrariamente al previsto, è emerso che i costruttori erano in grado di conformarsi alla legislazione più velocemente e con meno spese rispetto a quanto affermato. Non mi sorprenderei se la stessa cosa accadesse con i veicoli commerciali leggeri.</p>
      <p sl="en">Il regolamento per le automobili è in vigore ed ora è il turno dei veicoli commerciali leggeri. Apprezzo l’ampio sostegno dimostrato per questo disegno di legge. Il prossimo punto che dobbiamo analizzare in questo settore riguarda i veicoli commerciali pesanti e guardo con favore ad una cooperazione con il Parlamento europeo.</p>
    </intervention>
    <intervention id="2-048-000" speaker_id="4536" name="Martin Callanan" is_mep="True" mode="spoken" role="relatore">
      <p sl="en">Signor Presidente, vorrei rispondere brevemente ai molti punti che sono stati sollevati.</p>
      <p sl="en">L’onorevole Schlyter ha affermato che la misura fosse negativa per l’industria europea, risultando in un maggiore numero di veicoli commerciali leggeri prodotti in Asia. Non riesco a comprendere la sua osservazione. Stiamo fissando gli obiettivi di gran lunga più ambiziosi al mondo, più severi rispetto alle norme negli Stati Uniti o a qualsiasi altra norma esistente in Cina o in Estremo Oriente.</p>
      <p sl="en">L’onorevole Wils ha paragonato il regolamento a quello sulle autovetture. Ritengo sia un confronto sbagliato. Le opportunità di ridurre le emissioni nelle automobili sono decisamente superiori in termini di alleggerimento e cambiamento nella miscela dei combustibili. Esiste già una maggiore presenza del diesel nel mercato dei veicoli commerciali leggeri, che sono, per propria natura, di gran lunga più pratici e vengono acquistati da clienti d’affari.</p>
      <p sl="en">Temo che l’onorevole Nuttall non sia rimasto sino alla fine della discussione, ma le cifre che ha fornito sono errate. La misura risulterà in una riduzione complessiva delle spese per molte imprese. Desidero aggiungere che avrei attribuito maggiore rispetto alle affermazioni avanzate dall’onorevole Nuttall, se il gruppo Europa della Libertà e della Democrazia si fosse degnato di mandare anche un solo rappresentante ad una delle nostre riunioni a tre o a qualsiasi altra riunione ombra per sostenere il loro interesse a nome delle piccole imprese.</p>
      <a text="(Applausi)"/>
      <p sl="en">Concludendo, il risultato ottenuto è a mio avviso positivo e crea il giusto equilibrio a favore dei costi per le imprese, ma anche in termini di miglioramento dell’ambiente. Indipendentemente dalla posizione assunta sul cambiamento climatico, il risparmio di carburante (l’utilizzo di preziose risorse in modo più efficiente) è una elemento molto positivo.</p>
    </intervention>
    <intervention id="2-049-000" speaker_id="23707" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi (15 febbraio 2011) alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-050-000" speaker_id="33989" name="Daciana Octavia Sârbu" is_mep="True" mode="written">
      <p sl="en">L’accordo raggiunto con il Consiglio è il risultato di negoziati complessi di fronte ad intense attività di lobbying da parte dell’industria. Durante l’intero processo abbiamo resistito a forti pressioni provenienti dai costruttori per indebolire il regolamento e in particolare per ridurre l’ambizione degli obiettivi a lungo termine in materia di riduzione di CO2 .</p>
      <p sl="en">È stata una sfida difficile, poiché molti di noi vedono le case automobilistiche in difficoltà a causa del contesto economico, ma l’esperienza del regolamento sulle autovetture ci ha dimostrato che l’industria automobilistica ha compiuto enormi progressi in termini di innovazione e sviluppo di tecnologie più pulite grazie all’incoraggiamento nella giusta direzione del quadro legislativo. Volevamo ripetere questo successo con la legislazione sui veicoli commerciali leggeri e questo non solo per ragioni ambientali, ma anche perché un maggiore risparmio di carburante comporterà in definitiva una riduzione dei costi per molte imprese.</p>
      <p sl="en">Abbiamo un testo di compromesso che, seppur non ambizioso quanto auspicato, porterà ad una significativa riduzione delle emissioni di CO2 dei veicoli commerciali leggeri, contribuendo al raggiungimento delle ambizioni dell’Unione europea in materia di riduzione delle emissioni per il 2020 e oltre. Desidero congratularmi con il relatore e i relatori ombra per il successo dei negoziati con il Consiglio.</p>
    </intervention>
    <intervention id="2-051-000" speaker_id="96899" name="José Manuel Fernandes" is_mep="True" mode="written">
      <p sl="pt">Il settore dei trasporti su strada rappresenta la seconda fonte di emissioni di gas ad effetto serra nell’Unione europea e le emissioni continuano ad aumentare. Tutti i tipi di veicoli, compresi i veicoli commerciali leggeri, devono essere interessati da regolamenti volti al raggiungimento dell’obiettivo di riduzione delle emissioni, che sarà meglio perseguito in presenza di una legislazione che comprenda l’intera l’Unione europea, piuttosto che norme nazionali con obiettivi diversi. È quindi necessario unire l’ambizione con il realismo e il buon senso. Considerando che le piccole e medie imprese (che costituiscono il 99,8 per cento delle aziende e offrono il 67,4 per cento dei posti di lavoro nell’Unione) utilizzeranno con maggiore probabilità i veicoli commerciali leggeri, non dobbiamo perseguire obiettivi che potrebbero metterle a repentaglio. Accolgo con favore l’obiettivo di 147 g CO2 /km per i veicoli commerciali leggeri nuovi nell’Unione europea, se verrà confermata la fattibilità di questa opzione. Approvo inoltre la decisione di non introdurre un unico limite di velocità europeo per questo tipo di veicoli.</p>
    </intervention>
    <intervention id="2-051-500" speaker_id="28117" name="Jim Higgins" is_mep="True" mode="written">
      <p sl="ga">Accolgo con favore la presente misura, poiché è importante mantenere un equilibrio tra la tutela dell’ambiente e la salvaguardia dei posti di lavoro e della competitività delle piccole e medie imprese nell’Unione europea.</p>
    </intervention>
  </section>
  <section id="creitem4" title="4. Diritti dei passeggeri nel trasporto in autobus e pullman (discussione)">
    <intervention id="2-053-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0020/2011), presentata dall’onorevole Cancian a nome della delegazione del Parlamento al comitato di conciliazione, sul progetto comune, approvato dal comitato di conciliazione, di regolamento del Parlamento europeo e del Consiglio relativo ai diritti dei passeggeri nel trasporto effettuato con autobus e che modifica il regolamento (CE) n. 2006/2004 [00063/2010 – C7-0015/2011 – 2008/0237(COD) ].</p>
    </intervention>
    <intervention id="2-054-000" speaker_id="96733" name="Antonio Cancian" is_mep="True" mode="spoken" role="relatore">
      <p sl="it">Signor Presidente, signor Commissario, onorevoli colleghi, il negoziato che ho condotto il primo anno da solo e poi, in fase di conciliazione – vorrei ricordare che si è trattato della prima conciliazione dopo Lisbona – con la guida della vicepresidente Kratsa-Tsagaropoulou e il sostegno del presidente della commissione TRAN, onorevole Brian Simpson, è stato più arduo e difficile rispetto alle previsioni.</p>
      <p sl="it">Con questo regolamento, anche i 70 milioni di passeggeri di autobus europei godranno di tutta una serie di diritti che erano finora molto ridotti o quasi inesistenti se paragonati alle altre modalità di trasporto.</p>
      <p sl="it">Gli obiettivi che ci siamo posti, affrontando il negoziato con le tre Presidenze che si sono alternate, su questo importante dossier erano i seguenti:</p>
      <p sl="it">un regolamento che tutelasse l'accesso non discriminatorio al trasporto su autobus;</p>
      <p sl="it">un regolamento che tenesse conto delle caratteristiche peculiari del settore, che impiega piccole e medie imprese alle quali non era possibile imporre ulteriori ed eccessivi carichi economici;</p>
      <p sl="it">un regolamento che coprisse un vuoto normativo che poneva il settore del trasporto su autobus in una condizione anomala rispetto alle altre modalità di trasporto e assicurasse quindi garanzie minime a tutti i passeggeri;</p>
      <p sl="it">un regolamento che tutelasse nel miglior modo possibile, date le condizioni di rigidità presenti in seno al Consiglio, i diritti delle persone a mobilità ridotta;</p>
      <p sl="it">un regolamento che tenesse conto delle necessità di una popolazione che invecchia e per la quale il trasporto pubblico rappresenterà una risorsa indispensabile nei prossimi decenni.</p>
      <p sl="it">Il testo oggi posto in votazione è frutto di un compromesso molto sofferto, ma che ci soddisfa vista la piega assunta dal dibattito e dal negoziato stesso.</p>
      <p sl="it">I problemi principali si sono verificati soprattutto nella definizione dell'ambito di applicazione. Infatti, il regolamento si applica a tutti i servizi regolari: regionali, nazionali o transfrontalieri, che superino una distanza di 250 chilometri. È tuttavia previsto un elenco di diritti fondamentali a cui non si può derogare a prescindere da tale distanza. Tali diritti si incentrano principalmente sul diritto di trasporto, sulla formazione, sull'informazione e sulla responsabilità.</p>
      <p sl="it">Per quanto riguarda la distanza di 250 chilometri, il regolamento prevede essenzialmente il risarcimento e l'assistenza in caso di incidente, i diritti dei passeggeri in caso di cancellazione o ritardo, i diritti delle persone con disabilità e a mobilità ridotta. Inoltre, per quanto concerne i reclami, i vettori istituiscono e devono attuare un meccanismo di trattamento dei reclami per i diritti e gli obblighi di cui al presente regolamento. Il tempo necessario per fornire la risposta definitiva non può essere superiore ai tre mesi dal ricevimento del reclamo.</p>
      <p sl="it">Infine, ogni Stato membro deve designare un nuovo organismo – ancor meglio se questo esiste già – responsabile dell'applicazione del presente regolamento. Gli Stati membri potranno derogare dall'applicazione per un periodo di quattro anni rinnovabile una sola volta, previa notifica delle motivazioni alla Commissione europea.</p>
      <p sl="it">Si sollecitano e si invitano altresì gli Stati membri a elaborare in futuro un biglietto unico per ciascun tipo di trasporto e un organismo unico nazionale responsabile dei diritti dei passeggeri per tutte le modalità di trasporto. Il testo finale può essere considerato un compromesso soddisfacente ed equilibrato. L'esito della procedura di conciliazione deve ritenersi un successo per il Parlamento.</p>
    </intervention>
    <intervention id="2-055-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signor Presidente, sono lieto di partecipare a questo dibattito sul progetto di regolamento relativo ai diritti dei passeggeri nel trasporto effettuato con autobus e pullman. Questo è un momento molto importante perché le discussioni su questo atto legislativo si avvicinano a conclusione dopo un periodo di due anni.</p>
      <p sl="en">Innanzi tutto, a nome del Consiglio, desidero esprimere un ringraziamento e il mio apprezzamento al Parlamento europeo per la cooperazione e lo spirito di compromesso dimostrati, che ci hanno consentito di raggiungere un accordo in seno al comitato di conciliazione a vantaggio dei passeggeri nel trasporto effettuato con autobus e pullman, in particolare dei passeggeri disabili o a mobilità ridotta.</p>
      <p sl="en">Le discussioni fra le tre istituzioni non sono state semplici, ma sono sempre state costruttive e condotte in uno spirito di compromesso. Il progetto comune, sul quale è stato raggiunto un accordo nel corso dell’incontro del comitato di conciliazione e che auspichiamo sia approvato nella seduta odierna, costituisce un compromesso tra tutti i gruppi politici. Pertanto, desidero ringraziare quanti hanno partecipato ai lavori concernenti la presente proposta legislativa, in particolare la Vicepresidente Kratsa-Tsagaropoulou, l’onorevole Simpson, presidente della commissione per i trasporti e il turismo, l’onorevole Cancian, il relatore e i relatori ombra per il lavoro svolto. Insieme, sono riusciti a dare un esito positivo al processo legislativo.</p>
      <p sl="en">Desidero estendere i miei ringraziamenti al Commissario Kallas e ai suoi collaboratori, nonché ai segretariati del Parlamento e del Consiglio. Insieme hanno lavorato instancabilmente per consentire un avanzamento della situazione. In ultimo luogo, ma certamente non per importanza, desidero esprimere il mio apprezzamento per l’eccellente lavoro svolto dalla Presidenza belga nel garantire il necessario sostegno da parte del Consiglio al compromesso raggiunto all’interno del comitato di conciliazione.</p>
      <p sl="en">Sono convinto che il progetto comune risultante dalla riunione del Comitato di conciliazione rappresenti un buon compromesso tra i diritti dei passeggeri nel trasporto effettuato con autobus e pullman e gli interessi dei vettori, la maggior parte dei quali è costituita da piccole e medie imprese.</p>
      <p sl="en">Secondo il Consiglio, l’obiettivo principale del regolamento è di tutelare i diritti dei passeggeri che utilizzano i servizi regolari per viaggi la cui distanza sia uguale o superiore a 250 km. Inoltre, sarà stabilita una serie di diritti garantiti indipendentemente dalla distanza percorsa. Le nuove norme si concentrano, in particolare, sull’aiuto alle persone disabili e ai passeggeri a mobilità ridotta.</p>
      <p sl="en">Nel corso delle discussioni fra le tre istituzioni è stato possibile trovare soluzioni accettabili per tutti in merito a numerose questioni, tra cui l’ambito di applicazione, i diritti dei passeggeri in caso di annullamenti o ritardi, i risarcimenti e l’assistenza in caso di incidenti, disposizioni che facilitino il passaggio alle nuove norme e, infine, i diritti delle persone disabili e a mobilità ridotta.</p>
      <p sl="en">Come sapete, il Consiglio ha approvato il progetto comune il 31 gennaio 2011. Il presente atto legislativo sarà firmato domani e la sua pubblicazione sulla Gazzetta ufficiale avverrà nel mese di marzo.</p>
      <p sl="en">Signor Presidente, da ultimo desidero esprimere le mie congratulazioni all'onorevole Cancian per l'eccellente lavoro svolto.</p>
      <p sl="en">Desidero congratularmi con lei per l’eccellente lavoro svolto.</p>
    </intervention>
    <intervention id="2-058-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Signor Presidente, la proposta legislativa in materia di diritti dei passeggeri nel trasporto in autobus e pullman, di cui stiamo discutendo, è il risultato di un processo molto complesso, che ha incluso la procedura di conciliazione. I lunghi negoziati tenutisi la sera del 30 novembre 2010 presso il comitato di conciliazione hanno portato a una svolta, consentendo di raggiungere un compromesso dopo oltre due anni di discussioni.</p>
      <p sl="en">Consentitemi di presentare i miei sentiti ringraziamenti per aver reso possibile questo cambiamento in primo luogo alla Vicepresidente Kratsa-Tsagaropoulou per la sua abile leadership, all’onorevole Simpson, presidente della commissione per i trasporti e il turismo, e al relatore onorevole Cancian, senza ovviamente dimenticare la Presidenza belga.</p>
      <p sl="en">Ringrazio il Parlamento per aver sempre richiesto un alto livello di tutela dei passeggeri. Dopo l’approvazione del Consiglio del 31 gennaio, vi invito ad approvare il presente regolamento e a concludere formalmente la procedura.</p>
      <p sl="en">La proposta sui diritti dei passeggeri nel trasporto in autobus e pullman completa le disposizioni in materia di tutela dei viaggiatori e garantisce che essi usufruiscano delle stesse norme fondamentali di qualità dei servizi in ogni Stato dell’Unione.</p>
      <p sl="en">Il testo di compromesso presenta importanti risultati: stabilisce una serie di diritti di base per tutti i passeggeri nel trasporto in autobus e pullman. Come illustrato dall’onorevole Cancian, vi è stato disaccordo su alcuni temi fino agli atti finali dei negoziati. Secondo alcuni, l’ambito di applicazione del regolamento sui servizi di autobus e pullman (250 km e oltre) è troppo limitato e si sarebbero dovuti includere anche i passeggeri dei trasporti locali. Secondo altri, il testo potrebbe contenere alcune disposizioni la cui applicazione risulterebbe costosa, particolarmente per i piccoli operatori. Personalmente, ritengo che questo testo costituisca un compromesso equilibrato.</p>
      <p sl="en">Tutti i tipi di servizi vedono l’applicazione di una serie di diritti fondamentali che garantiscono una speciale tutela dei passeggeri più vulnerabili. Inoltre, le potenziali implicazioni finanziarie per il settore sono state mantenute a un livello minimo. In definitiva, il testo di compromesso rappresenta un passo avanti concreto per i viaggiatori e per l’immagine del settore.</p>
    </intervention>
    <intervention id="2-059-000" speaker_id="2247" name="Mathieu Grosch" is_mep="True" mode="spoken">
      <p sl="de">a nome del gruppo PPE. – Signor Presidente, Vicepresidente Győri, Commissario Kallas, onorevoli colleghi, ringrazio l’onorevole Cancian per l’ottimo lavoro svolto: non si trattava di un fascicolo semplice, ma abbiamo raggiunto conclusioni positive.</p>
      <p sl="de">I compromessi presentano sempre vantaggi e svantaggi. Ci saranno valutazioni contrastanti del nostro operato. Il processo nel Consiglio non è stato semplice e, pertanto, desidero esprimere un sentito ringraziamento al Consiglio per averci consentito di raggiungere un compromesso all’ultimo momento. Ritengo che l’ambito di applicazione indicato dalla relazione sia corretto. È stato affermato che tre paesi non saranno coinvolti direttamente: in realtà, poiché il Lussemburgo è inserito in un contesto transfrontaliero, sono due i paesi che i regolamenti non coinvolgono direttamente. Nel caso dei trasporti pubblici locali, sarà semplice includere nelle specifiche dei requisiti di appalto disposizioni di tutela e rafforzamento dei diritti dei passeggeri. Pertanto, le critiche per l’esclusione dei trasporti locali non sono fondate. È una questione che può essere affrontata a livello regionale.</p>
      <p sl="de">Il gruppo del Partito popolare europeo (Democratico Cristiano) fornirà pieno sostegno a questo compromesso. A nostro avviso, il pacchetto in materia di diritti dei passeggeri è completo e auspichiamo la creazione, nel breve termine, di una versione consolidata che si occupi dell’intero settore, per applicare diritti che vadano a vantaggio dei cittadini e non degli avvocati. Personalmente, ritengo persistano alcuni problemi, in particolare per quanto riguarda l’applicazione, laddove i regolamenti non sono utili ai cittadini né sufficientemente chiari per stabilire i diritti dei passeggeri. In questo quadro, desidero ringraziare tutti i partecipanti per gli sforzi profusi. Mi auguro si possa raggiungere una vasta maggioranza a sostegno di questo ottimo compromesso nel corso della sessione plenaria.</p>
    </intervention>
    <intervention id="2-060-000" speaker_id="1309" name="Brian Simpson" is_mep="True" mode="spoken">
      <p sl="en">a nome del gruppo S&amp;D. – Signor Presidente, innanzi tutto desidero ringraziare, a nome mio e del gruppo dell’Alleanza progressista dei socialisti e democratici, l’onorevole Cancian per l’ottimo lavoro svolto su un fascicolo complesso e difficile.</p>
      <p sl="en">Analizzando il presente accordo sorgono due domande. La prima è: “È perfetto?”, la seconda: “Consente di fare progressi?”. Da un punto di vista parlamentare, la risposta alla prima domanda è no, non è perfetto. Considerando la natura di compromesso di questo accordo, il Parlamento ha dovuto rinunciare ad alcuni aspetti, con particolare riguardo all’ambito di applicazione, in cui avremmo auspicato l’indicazione di una distanza minore per l’applicazione del regolamento.</p>
      <p sl="en">Il presente regolamento ci consente di fare progressi? Sì, perché ora il trasporto su autobus e pullman sarà regolamentato da una serie di diritti simili a quelli previsti per gli altri mezzi di trasporto. Inoltre, il nuovo regolamento ci consente di fare progressi anche nel miglioramento dell’accesso ad autobus e pullman per le persone disabili e a mobilità ridotta in tutta l’Unione europea.</p>
      <p sl="en">Desidero sottolineare una questione: la richiesta di formazione del personale per aiutare le persone a mobilità ridotta e con disabilità, affinché esse possano avere pari opportunità di accesso al trasporto pubblico. So che gli Stati membri hanno la facoltà di deroga e possono quindi rimandare di cinque anni l’applicazione di questo provvedimento, ma mi auguro che non se ne servano.</p>
      <p sl="en">Infine, dobbiamo sostenere pienamente questo accordo finale affinché siano garantiti diritti su tutti i mezzi di trasporto. In futuro certamente li analizzeremo nuovamente e li rielaboreremo, ma ritengo che l’accordo rappresenti un notevole passo avanti nel settore e che il Parlamento dovrebbe sostenere l’accordo raggiunto dall’onorevole Cancian con il Consiglio attraverso la conciliazione.</p>
    </intervention>
    <intervention id="2-061-000" speaker_id="96870" name="Gesine Meissner" is_mep="True" mode="spoken">
      <p sl="de">a nome del gruppo ALDE. – Signor Presidente, si è conclusa una lunga procedura, il che costituisce sempre una buona notizia. Vi sono alcuni aspetti positivi che meritano di essere sottolineati. I diritti fondamentali delle persone disabili includono il diritto all’informazione e il diritto di accesso. Un altro aspetto positivo è il mantenimento a un livello ragionevole dei danni pagati da piccole e medie imprese, diversamente da quanto ipotizzato in origine. Inoltre, è certamente positivo aver raggiunto un accordo, poiché altrimenti saremmo rimasti bloccati nella procedura di conciliazione, senza un regolamento che si occupi di una specifica area dei trasporti.</p>
      <p sl="de">Ad ogni modo, desidero sottolineare anche alcuni aspetti negativi ai quali non siamo stati in grado di fornire una soluzione comunitaria. Sebbene la libera circolazione di persone, merci e servizi sia uno dei principi dell’Unione europea, non abbiamo trovato soluzioni di livello europeo in quest’ambito, visto e considerato che tre paesi non sono stati inclusi e altri non dispongono di percorsi in autobus o pullman della lunghezza minima. Il diritto all’accompagnamento delle persone disabili, spesso necessario per poter viaggiare, è garantito unicamente sulle lunghe distanze. Inoltre, la clausola in materia di disastri naturali, che non vale per il trasporto aereo, perché nel caso della nuvola di cenere sono stati pagati risarcimenti dei danni, è stata invece applicata ad autobus e pullman. Questo significa che i passeggeri meno abbienti che affrontano viaggi più brevi non otterranno risarcimenti né avranno diritti, il che, ovviamente, non è positivo.</p>
      <p sl="de">Pertanto, considerati gli aspetti positivi e negativi, ci siamo astenuti dalla votazione nella sessione di mezzanotte della procedura di conciliazione e faremo lo stesso nella sessione odierna.</p>
    </intervention>
    <intervention id="2-062-000" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE. – Signor Presidente, sebbene l’Unione sia firmataria della convenzione pertinente, questo fascicolo non prende in considerazione i diritti delle persone a mobilità ridotta.</p>
      <p sl="de">Lo affermo all’inizio del mio intervento sulla relazione poiché ritengo che il problema principale sia l’utilizzo costante della clausola “se possibile”. Purtroppo, conosco abbastanza queste situazioni da poter dire che “se possibile” normalmente attesta l’impossibilità di fornire soluzioni adeguate a persone a mobilità ridotta.</p>
      <p sl="de">Sono particolarmente insoddisfatta della restrizione imposta sui formati utilizzati per fornire informazioni sul trasporto in autobus o pullman. Questa possibilità è stata limitata, sicché le persone a mobilità ridotta non possono neppure sapere dove ottenere assistenza e altre informazioni utili.</p>
      <p sl="de">Vi sono altri problemi derivanti dall’ultima tornata negoziale, alla quale l’onorevole Cancian si è dedicato intensamente, motivo per il quale desidero ringraziarlo. Egli non ha lesinato sforzi per produrre un buon risultato, ma i suoi tentativi sono stati bloccati dall’approccio intransigente del Consiglio. Un altro aspetto negativo è la distanza di 250 km, come è già stato affermato. Temo che i percorsi più lunghi saranno frammentati e che i viaggi di 500 km verranno suddivisi in due parti, in modo da evitare il rischio di dover garantire i diritti dei passeggeri. Nel processo di attuazione, dobbiamo tener presente questo aspetto.</p>
      <p sl="de">Un elemento positivo è l’introduzione di un organo di arbitrato, che sarà di aiuto ai consumatori. Altri aspetti positivi includono l’applicazione del principio del miglioramento costante e la formazione del personale. Sotto altri aspetti invece, onorevoli colleghi, questo accordo non è certo il più fulgido esempio di legislazione comunitaria.</p>
    </intervention>
    <intervention id="2-063-000" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo ECR. – Signor Presidente, desidero unirmi ai ringraziamenti rivolti a tutte le parti che hanno contribuito al raggiungimento di qeusto compromesso, in particolare all’onorevole Cancian, che ha presentato le migliori possibilità di compromesso a nome del Parlamento. Adesso, grazie all’inserimento dei diritti dei passeggeri nel trasporto su autobus o pullman, in linea di principio i diritti dei passeggeri sono contemplati in tutti i mezzi di trasporto. Chiaramente, i diritti variano sensibilmente fra i vari tipi di trasporto, particolarmente in materia di risarcimenti, a seconda della durata del ritardo o dell’eliminazione di una tratta servita da una data modalità di trasporto. Anche se nei primi anni i passeggeri europei potrebbero incontrare difficoltà, si tratta comunque di un passo avanti nel garantirne i diritti; il fatto che il trasporto su autobus e pullman sia l’ultimo a essere regolamentato dimostra che questo era, forse, il passo più difficile.</p>
      <p sl="lv">Sono particolarmente soddisfatto che siano contemplati i diritti fondamentali delle persone disabili e che essi si applichino ai viaggi in autobus inferiori a 250 km, con l’unica eccezione citata dall’onorevole Simpson, ossia la posticipazione della formazione del personale da parte degli operatori dei servizi. Auspico sinceramente che questa possibilità non sia utilizzata in modo meschino e che gli Stati membri non rinviino due volte l’attuazione della presente direttiva di quattro anni, fino all’ultima data possibile. Vi ringrazio.</p>
    </intervention>
    <intervention id="2-064-000" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL. – Signor Presidente, i diritti dei passeggeri di tutti i tipi di trasporto sono un argomento di dibattito sempre più importante negli ultimi anni al Parlamento europeo. In molti casi, l’applicazione dei diritti dei passeggeri può dare adito ad alcuni problemi, e un’attività di assicurazione in questo settore si rivelerebbe molto lucrativa per numerosi istituti finanziari.</p>
      <p sl="cs">Dall’altro lato, il costo dei biglietti sicuramente aumenterebbe di conseguenza. Il Consiglio ha tentato di cambiare gli elementi fondamentali della bozza di regolamento sui diritti dei passeggeri nel trasporto su autobus e pullman, e non è una novità. Da procedure di conciliazione precedenti conosciamo la posizione del Consiglio. A questo proposito, desidero ringraziare la Vicepresidente Kratsa-Tsagaropoulou, il presidente della commissione per i trasporti e il turismo Simpson e il relatore, l’onorevole Cancian, per l’ottimo lavoro svolto. Hanno conseguito un compromesso molto ragionevole.</p>
      <p sl="cs">Considero particolarmente positivi i seguenti elementi:</p>
      <p sl="cs">1. la definizione di trasporto a lunga distanza quale trasporto in cui la lunghezza totale del percorso superi i 250 km, con la condizione che il regolamento sarà valido anche per coloro che utilizzino il percorso a lunga distanza come parte del proprio viaggio;</p>
      <p sl="cs">2. il miglioramento – anche se ancora non ottimale – della posizione delle persone disabili e a mobilità ridotta in connessione a questo tipo di trasporto;</p>
      <p sl="cs">3. il risarcimento e l’assistenza in caso di incidente. Desidero sottolineare che, nel caso di danni a equipaggiamenti quali sedie a rotelle, è previsto il risarcimento dell’intero valore dell’oggetto; questa disposizione, però, genera insicurezza e pertanto sarà certamente necessario chiarirne la formulazione ai fini assicurativi, ad esempio stabilendo un limite massimo;</p>
      <p sl="cs">4. i diritti dei passeggeri in caso di ritardi o interruzioni nei viaggi sono indicati con relativa chiarezza. Ritengo, inoltre, che il miglioramento delle informazioni ai passeggeri sia positivo;</p>
      <p sl="cs">5. come molti colleghi, accolgo con favore una riduzione del periodo transitorio per l’attuazione del regolamento a un massimo di quattro anni. Dall’altro lato, non sono assolutamente soddisfatto della possibilità di estendere tale periodo di altri quattro anni.</p>
      <p sl="cs">Ritengo non vi saranno problemi nello stabilire l’applicazione dei diritti dei passeggeri anche sui percorsi paralleli a tratte del trasporto di lunga distanza nel breve termine. Rimane aperta la questione dei limiti finanziari, in assenza di un supplemento per l’inflazione al fine di adeguare i limiti finanziari al tasso di cambio dell’euro, affinché il limite rimanga immutato in termini reali.</p>
      <p sl="cs">Ritengo che il presente accordo sia un buon compromesso. L’obiettivo finale è l’ulteriore estensione dei diritti dei passeggeri a tutte le modalità di trasporto. Questo passo aggiuntivo in materia di trasporto su autobus e pullman rappresenta certamente un risultato positivo per il processo di conciliazione. Il gruppo confederale della Sinistra unitaria europea/Sinistra verde nordica sostiene questo risultato.</p>
    </intervention>
    <intervention id="2-065-000" speaker_id="96693" name="Juozas Imbrasas" is_mep="True" mode="spoken">
      <p sl="lt">a nome del gruppo EFD. – Signor Presidente, in seguito al dibattito e al coordinamento delle posizioni, il testo finale può essere considerato un compromesso soddisfacente ed equilibrato che garantisce i diritti dei passeggeri senza però imporre eccessivi oneri ai vettori, la maggioranza dei quali sono piccole e medie imprese. In particolare, si può ritenere che l’esito della procedura di conciliazione sia un successo per il Parlamento europeo, e me ne congratulo con l’Aula.</p>
      <p sl="lt">Tenendo presente l’espansione costante del settore dei trasporti, con questa proposta la Commissione si prefigge di instaurare su scala comunitaria diritti che tutelino i passeggeri paragonabili a quelli applicati in altre modalità di trasporto, nonché di assicurare condizioni di concorrenza paritarie tra i vettori dei vari Stati membri e tra le diverse modalità di trasporto.</p>
      <p sl="lt">I passeggeri hanno diritto a un risarcimento in caso di decesso, compresa una somma ragionevole per le spese funerarie, nonché in caso di lesioni personali e perdita o danni al bagaglio dovuti a incidenti. Inoltre, i passeggeri hanno diritto, in caso di incidente, a un’assistenza che risponda alle loro necessità concrete immediate, segnatamente, qualora necessario, la fornitura di cibo e vestiti, il trasporto, la fornitura di prima assistenza e di un alloggio. In caso di cancellazione o di ritardo superiore a 120 minuti, i passeggeri hanno diritto a un risarcimento pari al 50 per cento del prezzo del biglietto, oltre al rimborso del prezzo del biglietto.</p>
      <p sl="lt">Il regolamento consolida inoltre l’importante disposizione relativa all’assistenza alle persone disabili e a mobilità ridotta. I passeggeri devono ricevere informazioni aggiornate in tempo reale per via elettronica.</p>
      <p sl="lt">Si tratta di un’ottima decisione e vi porgo le mie congratulazioni.</p>
    </intervention>
    <intervention id="2-067-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, il miglioramento dei diritti dei passeggeri nel trasporto su autobus e pullman è un obiettivo auspicabile. Eppure, in alcune parti la proposta è troppo ambiziosa. Ad esempio, i passeggeri hanno diritto a un pernottamento di una o due notti in albergo se la partenza di un regolare servizio di autobus subisce un ritardo superiore ai 90 minuti. Il trasporto su strada è spesso soggetto a fattori non direttamente controllabili dai singoli vettori, quali ingorghi causati da incidenti, maltempo o carente sgombero della neve. Pertanto, le conseguenze di tale disposizione saranno costose cause per responsabilità, nelle quali non sarà possibile applicare il principio secondo cui la parte responsabile è tenuta a rimborsare i danni.</p>
      <p sl="de">Il regolamento comunitario più recente in materia di diritti dei passeggeri nel trasporto ferroviario presenta un problema simile. Le aziende ora devono pagare per ritardi di cui non sono responsabili. Ad esempio, la società ferroviaria federale austriaca è responsabile del numero di ore di ritardo dei treni, pari in totale a 2800 lo scorso anno, sebbene essi giungono dalla Germania avendo accumulato già un ritardo notevole. Dobbiamo evitare provvedimenti inappropriati di questo tipo in futuro.</p>
    </intervention>
    <intervention id="2-068-000" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Signora Presidente, Commissario Kallas, onorevoli colleghi, accolgo con estrema soddisfazione il risultato della procedura di conciliazione. Con l’attuazione del presente regolamento, i passeggeri nel trasporto su autobus e pullman, inclusi quelli a mobilità ridotta, disporranno dello stesso alto livello di tutela garantito in altre modalità di trasporto. Inoltre, il regolamento garantisce un alto livello generale di tutela dei consumatori e tiene conto del fatto che questo settore dei trasporti è composto principalmente da piccole e medie imprese. I requisiti eccessivi che avrebbero reso il trasporto su autobus quasi impossibile sono stati eliminati, unitamente a quelli che avrebbero escluso la maggior parte degli Stati membri dall’ambito di applicazione del presente regolamento.</p>
      <p sl="de">I servizi di trasporto su autobus e pullman offerti ai cittadini devono garantire anche un servizio di alta qualità alle persone disabili e a mobilità ridotta, le quali hanno il diritto di ricevere un aiuto che, nell’interesse dell’integrazione sociale, deve essere gratuito.</p>
    </intervention>
    <intervention id="2-069-000" speaker_id="96865" name="Debora Serracchiani" is_mep="True" mode="spoken">
      <p sl="it">Signora Presidente, onorevoli colleghi, ringrazio anch'io l'onorevole Cancian per l'impegno profuso in questo difficile compromesso. Grazie a questo regolamento, anche i passeggeri degli autobus possono godere di diritti simili a quelli dei passeggeri di altri mezzi di trasporto, quali il treno o la nave.</p>
      <p sl="it">Il regolamento, applicabile a tutti i servizi nazionali o transfrontalieri qualora la distanza da percorrere sia uguale o superiore a 250 chilometri, tutela comunque anche i passeggeri che utilizzano servizi regolari su distanze più corte. Mi riferisco in particolare alle persone disabili o a mobilità ridotta, alle quali è stato garantito l'accesso non discriminatorio ai trasporti ed è stato previsto il diritto al risarcimento in caso di perdita o danno alle sedie a rotelle e la formazione del personale degli autobus relativamente alla disabilità.</p>
      <p sl="it">Mi compiaccio anche che sia stato trovato anche un accordo sul risarcimento in caso di decesso, compresa una somma ragionevole per le spese funerarie e le lesioni personali, la perdita o i danni al bagaglio dovuti a incidenti. Considero un fattore positivo anche il fatto che il passeggero possa scegliere fra il proseguimento del viaggio senza pagare ulteriori supplementi e il rimborso del prezzo del biglietto in caso di partenza annullata, ritardo superiore alle due ore o overbooking.</p>
      <p sl="it">Quanto all'informazione ai passeggeri, ritengo sarebbe stato utile fornire agli stessi informazioni sulle coincidenze con altri mezzi di trasporto, assicurando così anche un dialogo tra i servizi di trasporto passeggeri tramite autobus e quelli tramite ferrovia. Mi compiaccio infine per il fatto che per le persone disabili e a mobilità ridotta si sia comunque riusciti, in sede di negoziato, a ricercare e garantire la massima assistenza, dando all'interessato la possibilità di scegliere un accompagnatore senza sostenere costi aggiuntivi.</p>
    </intervention>
    <intervention id="2-070-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signora Presidente, desidero ringraziare l’onorevole Cancian, che non ha lesinato sforzi per raggiungere il presente accordo. Dopo complessi negoziati, è stato infine possibile trovare un accordo su questo documento.</p>
      <p sl="es">Vi sono stati notevoli progressi nei diritti dei passeggeri in materia di risarcimenti e assistenza in caso di incidente, annullamento o ritardo, nonché in termini di riconoscimento dei diritti fondamentali dei passeggeri, indipendentemente dalla distanza; inoltre, l’accordo include i diritti delle persone disabili e a mobilità ridotta.</p>
      <p sl="es">Eppure, l'ambito di applicazione indicato, ossia viaggi di distanza superiore a 250 km, comporta l’esclusione di tre Stati dalla normativa comunitaria. Pur riconoscendo i progressi ottenuti rispetto al testo iniziale, riteniamo che essi non siano sufficienti. Pertanto, il nostro gruppo si asterrà dalla votazione.</p>
    </intervention>
    <intervention id="2-071-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signora Presidente, oggi il Parlamento europeo trasmette un messaggio positivo ai passeggeri, ai contribuenti e agli elettori europei che utilizzano il trasporto su autobus e pullman, incluse le persone disabili. Le persone che ci votano e pagano il nostro stipendio richiedono decisioni concrete di questo tipo. Qui in Parlamento si è detto che questo non è il più importante nel quadro generale, e certamente è così. Ad ogni modo, ritengo si tratti di un importante passo avanti che renderà l’Europa e l’Unione più umane e più sensibili alle necessità non dei politici bensì dei consumatori, ossia di coloro che utilizzano le varie modalità di trasporto. Desidero ringraziare il mio vicino, l’onorevole Cancian, per l’ottimo lavoro svolto in qualità di relatore.</p>
    </intervention>
    <intervention id="2-072-000" speaker_id="96664" name="Anna Rosbach" is_mep="True" mode="spoken">
      <p sl="da">Signora Presidente, i passeggeri nel trasporto su autobus a lunga distanza hanno approssimativamente gli stessi diritti dei passeggeri nel trasporto aereo, ferroviario o in nave in caso di ritardi, annullamenti, smarrimento bagagli nonché sotto molti altri aspetti. In linea di principio, tutto ciò è positivo; tuttavia, nutro riserve su alcuni punti. Sono stati assegnati maggiori diritti alle persone a mobilità ridotta. Non tutti gli autobus, però, possono accettare contemporaneamente passeggeri disabili e passeggeri abili, né tutti gli autobus possono essere riconvertiti per consentire il trasporto di persone disabili. Pertanto, in questo settore vi sono ancora molti progressi da compiere per raggiungere il più alto livello possibile di uguaglianza. Il prezzo dei biglietti dei viaggi di lunga distanza spesso è il più basso possibile, in modo da risultare competitivo con il trasporto aereo. È quindi impossibile che piccole aziende di trasporto su autobus siano in grado di soddisfare le richieste di risarcimento e diritti invocate dal presente testo. La loro competitività subirà una drastica riduzione e sarà sempre più tangibile il rischio di fallimento. Tutto questo non può essere negli interessi dell’Unione, poiché essa sostiene le piccole e medie imprese.</p>
    </intervention>
    <intervention id="2-073-000" speaker_id="97293" name="Georges Bach" is_mep="True" mode="spoken">
      <p sl="de">Signora Presidente, desidero congratularmi con tutti i partecipanti ma in particolare con l’onorevole Cancian per gli sforzi che ha profuso nel corso del lungo e complicato processo di raggiungimento di un compromesso su un fascicolo così complesso.</p>
      <p sl="de">Alcuni dei successi ottenuti sono già stati menzionati, ma vi sono state anche delusioni, in particolare per quanto concerne l’ambito di applicazione e altri aspetti minori cui è stato fatto riferimento. Grazie al presente compromesso sul trasporto su autobus e pullman, abbiamo introdotto i diritti dei passeggeri in tutte le modalità di trasporto. Il passo successivo deve essere la creazione di un programma quadro comune, efficiente e coerente per i diritti di tutti i passeggeri.</p>
      <p sl="de">L’applicazione di diritti equi e definiti è particolarmente importante per la credibilità dell’Unione agli occhi dei cittadini. Affinché l’Unione sia credibile, dobbiamo garantire una coerenza dei diritti dei passeggeri fra tutti i vari mezzi di trasporto. I criteri che regolamentano i diritti dei passeggeri del trasporto aereo non devono essere sostanzialmente diversi da quelli destinati ai passeggeri del trasporto ferroviario, ad esempio.</p>
      <p sl="de">Pertanto, non dobbiamo fondare il programma quadro sugli standard più bassi e più deboli; al contrario, dobbiamo stabilire obiettivi ambiziosi a nome dei cittadini europei.</p>
    </intervention>
    <intervention id="2-074-000" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signora Presidente, desidero unirmi ai ringraziamenti al relatore per il suo impegno, ai relatori ombra, all’onorevole Simpson e a quanti hanno contribuito all’ottenimento di questo risultato; anche la Presidenza belga merita un ringraziamento.</p>
      <p sl="nl">Ciononostante, desidero iniziare il mio intervento con un’osservazione critica, rivolta, nella fattispecie, al Consiglio. Deploro che l’ambito di applicazione sia ristretto a viaggi di 250 km. Da un punto di vista europeo, sarebbe corretto che tutti i collegamenti transfrontalieri rientrassero nell’ambito di applicazione della presente direttiva. Persino quando è stata limitata ai viaggi di 250 km, la direttiva ha ricevuto un sostegno minimo da parte degli Stati membri, sufficiente soltanto per essere approvata.</p>
      <p sl="nl">Considerando l’esperienza del presente fascicolo e di molti altri, sembra stia diventando sempre più difficile convincere la maggioranza degli Stati membri a ragionare nell’interesse dei consumatori o in una prospettiva comunitaria, e questo è un aspetto che ritengo preoccupante.</p>
      <p sl="nl">Ciò detto, il presente regolamento completa la lista: ora vi sono norme che disciplinano i diritti dei passeggeri per ogni modalità di trasporto. Il passo successivo, come annunciato anche dal Commissario, sarà di fare tesoro dell’esperienza ottenuta nei vari settori e proporre un approccio maggiormente integrato ai diritti dei passeggeri, da attuare, in particolare, nella pratica.</p>
      <p sl="nl">Il presente regolamento costituisce un passo avanti soprattutto per le persone a mobilità ridotta, che si vedranno più negare l’accesso ai mezzi e potranno usufruire di assistenza, se necessaria. Questo è un aspetto molto importante. Analogamente agli altri mezzi di trasporto, sono previsti risarcimenti in determinati casi e la possibilità di far alloggiare in albergo i passeggeri bloccati da ritardi prolungati.</p>
      <p sl="nl">Per i motivi appena elencati, sosteniamo il presente compromesso. Non ne siamo particolarmente entusiasti perché il regolamento entrerà in vigore soltanto fra due anni. Ad ogni modo, rappresenta un passo nella giusta direzione e un compromesso tra la posizione estrema del Consiglio, da un lato, e i nostri obiettivi più ambiziosi, dall’altro.</p>
    </intervention>
    <intervention id="2-075-000" speaker_id="97308" name="Vilja Savisaar-Toomast" is_mep="True" mode="spoken">
      <p sl="et">Signora Presidente, in Estonia c’è un proverbio che dice: “La pratica porta alla perfezione”. Purtroppo, non vale per la direttiva in materia di diritti dei passeggeri nel trasporto su autobus e pullman, la quale, in seguito a una lunga procedura di conciliazione, si è allontanata dai principi invocati dal Parlamento europeo. Disporre di diritti minimi fondamentali è senz’altro positivo, ma è inaccettabile che l’accordo sulla distanza di 250 km neghi questi diritti in tre Stati. Inoltre, i diritti sono minimi in altri tre o quattro Stati, dove ci sono al massimo uno o due percorsi di questa lunghezza.</p>
      <p sl="et">Non possiamo accettare l’esclusione dei servizi di pullman transfrontalieri, indipendentemente dalla distanza, né possiamo sostenere l’inserimento di un periodo di otto anni in cui l’attuazione della direttiva non è obbligatoria per gli Stati membri. Il governo estone, invece, ha accettato queste condizioni e ha persino richiesto una distanza maggiore. Dovremmo chiederci se sosteniamo i diritti dei passeggeri o, piuttosto, i diritti delle aziende di trasporto e i loro profitti. Io appoggio i cittadini dell’Unione europea e non capisco perché parte dell’Europa sia esclusa da questa direttiva. Pertanto, non mi sento in grado di votare a favore della direttiva o della relazione.</p>
    </intervention>
    <intervention id="2-076-000" speaker_id="4540" name="Philip Bradbourn" is_mep="True" mode="spoken">
      <p sl="en">Signora Presidente, sostengo caldamente il principio dei diritti dei passeggeri, ed è più che giusto che i clienti si aspettino un alto livello di servizio.</p>
      <p sl="en">Dobbiamo, però, mantenere il senso di proporzionalità e valutare gli effetti di questo principio. Dobbiamo confrontare i benefici effettivi per gli utenti e il costo per le aziende del settore.</p>
      <p sl="en">Il Parlamento e la Commissione assumono spesso un approccio indifferenziato, ma dobbiamo ricordare che i diritti dei passeggeri sono diversi nelle varie modalità di trasporto. Il trasporto aereo è diverso dal trasporto su autobus. La differenza più importane è data dal numero di piccole e medie imprese che operano nel settore. Tutti i membri del Parlamento conoscono l’importanza per le nostre economie di servizi di trasporto su autobus e pullman affidabili e redditizi, ed è per questo motivo che appoggio pienamente la norma sui 250 km. Non sarebbe equo imporre tali oneri a piccole aziende locali che forniscono servizi locali o regionali.</p>
      <p sl="en">Dato l’inserimento di questa tutela e il valore del principio alla base della presente normativa, sostengo fermamente il compromesso.</p>
    </intervention>
    <intervention id="2-077-000" speaker_id="28117" name="Jim Higgins" is_mep="True" mode="spoken">
      <p sl="en">Signora Presidente, l’iniziativa di cui ci stiamo occupando ha avuto inizio quasi tre anni orsono e, per una volta, mi trovo d’accordo con il Consiglio e non con il Parlamento.</p>
      <p sl="en">Naturalmente, dobbiamo difendere i diritti dei passeggeri, in particolare dei passeggeri disabili, ma la proposta iniziale, come affermato dall’onorevole Bradbourn, se approvata, avrebbe gravi conseguenze sui vettori minori. Sicuramente molti fallirebbero. Per tale ragione, la procedura di conciliazione era necessaria e il compromesso raggiunto presenta un equo bilancio tra diritti dei passeggeri, da un lato, e diritti dei vettori, dall’altro. Concordo pienamente con l’onorevole Bradbourn: i diritti dei passeggeri di navi, aerei, treni e autobus non possono essere unificati in un unico pacchetto. Per tale motivo, un pacchetto consolidato non è fattibile né realizzabile.</p>
      <p sl="en">Mi congratulo con il presidente della commissione per i trasporti e il turismo, l’onorevole Simpson, per l’ottimo lavoro svolto, e con il relatore, l’onorevole Cancian, e il nostro coordinatore, l’onorevole Grosch. Ora disponiamo di un pacchetto imparziale ed equilibrato, a vantaggio di tutte le parti coinvolte.</p>
    </intervention>
    <intervention id="2-078-000" speaker_id="28323" name="Oldřich Vlasák" is_mep="True" mode="spoken">
      <p sl="cs">Signora Presidente, nel corso degli ultimi anni il Parlamento europeo e il Consiglio hanno approvato norme in materia di diritti dei passeggeri nel trasporto aereo e ferroviario. Pertanto, è logico ora approvare misure analoghe per il trasporto su autobus, sebbene i viaggiatori europei preferiscano il trasporto individuale e gli standard di autobus e pullman siano in rapido miglioramento.</p>
      <p sl="cs">Ciononostante, i nostri sforzi e il nostro entusiasmo per il regolamento dovrebbero avere dei limiti ben precisi. È normale stabilire norme fondamentali comuni per il trasporto transfrontaliero, a tutela dei gruppi vulnerabili di passeggeri e a garanzia dei loro diritti. Dall’altro lato, cercare di estendere i diritti al trasporto locale, di garantire il risarcimento massimo o di regolamentare ogni dettaglio costituiscono un’interferenza inopportuna nel mercato interno. È ovvio che gli obblighi superflui comporteranno maggiori costi per i vettori, il che alla fine si ripercuoterà sui prezzi dei biglietti.</p>
      <p sl="cs">In qualità di ex sindaco, ho seguito con preoccupazione la proposta di includere i trasporti urbani e suburbani nell’ambito di applicazione della direttiva. Sono lieto che sia prevalso il buon senso in questo caso e che i trasporti urbani e suburbani saranno al riparo da una regolamentazione eccessiva.</p>
    </intervention>
    <intervention id="2-079-000" speaker_id="28313" name="Ville Itälä" is_mep="True" mode="spoken">
      <p sl="fi">Signora Presidente, ringrazio quanti hanno contribuito al raggiungimento di questo compromesso, in particolare il relatore e l’onorevole Simpson, presidente della commissione. Sebbene si tratti di un compromesso, è un importante passo avanti per l’opinione pubblica. Per quanto concerne i ritardi e la perdita dei bagagli, ad esempio, è molto importante che l’opinione pubblica sia a conoscenza dell’introduzione di una normativa a tutela dei propri diritti.</p>
      <p sl="fi">La distanza limite di 250 km non è la migliore soluzione possibile, né ha il successo che molti le attribuiscono. Ritengo che questo sia il punto più debole della normativa, e sarà sicuramente riesaminato in futuro, ma costituisce certamente un notevole passo avanti nel miglioramento dei diritti delle persone disabili e a mobilità ridotta. Dal punto di vista dell’opinione pubblica, è esattamente il tipo di normativa che dobbiamo introdurre.</p>
    </intervention>
    <intervention id="2-080-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, questa normativa è positiva solo a tratti. Accolgo con soddisfazione i provvedimenti dedicati alle persone disabili o a mobilità ridotta, ma condivido le preoccupazioni espresse dai colleghi in merito al limite dei 250 km. Un approccio unico non è sufficiente. L’Unione europea è costituita da 27 paesi di grandezza diversa ed è dunque necessaria una certa flessibilità per includerli tutti nelle disposizioni.</p>
      <p sl="en">Io stesso abito a oltre 300 km di distanza dalla capitale e vi è un'ottima piccola impresa di trasporti su pullman che collega le zone rurali del mio collegio elettorale con Dublino. Questa impresa subirà ora un’enorme pressione a causa delle disposizioni della presente proposta, nonché un aumento dei costi di assicurazione, che potrebbe causarne il fallimento. In tal caso, perderemmo posti di lavoro e il servizio ai passeggeri. In futuro dovremo controllare attentamente questo aspetto.</p>
    </intervention>
    <intervention id="2-081-000" speaker_id="96829" name="Ádám Kósa" is_mep="True" mode="spoken">
      <p sl="hu">Signora Presidente, accolgo con favore la relazione sui diritti dei passeggeri nel trasporto su autobus e pullman. I cittadini europei, incluse le persone disabili, potranno utilizzare più facilmente questa modalità di trasporto. Il compromesso è stato preceduto da lunghe consultazioni nel corso delle quali il Parlamento europeo e l’onorevole Cancian hanno sempre rappresentato gli interessi delle persone disabili. Purtroppo, il Consiglio europeo ha dimostrato di essere miope e inflessibile su questo tema. Deploro che il Consiglio europeo non sia in grado di riconoscere che la nostra società sta invecchiando rapidamente. Presto, il numero di persone disabili aumenterà vertiginosamente. Questo problema finirà per riguardare tutti i cittadini europei e, prima o poi, tutti necessiteranno di assistenza. Infine, desidero ricordare che il nostro lavoro non è terminato. Dopo aver raggiunto un compromesso in merito a quattro modalità di trasporto, adesso dobbiamo creare una carta dei diritti dei passeggeri che possa semplificarne l’affermazione.</p>
    </intervention>
    <intervention id="2-082-000" speaker_id="96718" name="Olga Sehnalová" is_mep="True" mode="spoken">
      <p sl="cs">Signora Presidente, il Parlamento europeo si accinge a votare un compromesso molto importante che amplierà i diritti dei passeggeri nel trasporto su autobus e pullman. Oltre a risarcimenti ai passeggeri per perdita o danni ai bagagli, rimborsi in caso di ritardi e altre misure, va sottolineato il consolidamento dei diritti dei passeggeri disabili e a mobilità ridotta. Sono particolarmente soddisfatta che venga riconosciuto il diritto delle persone disabili a servizi di assistenza e informazione, secondo quanto stabilito dalla procedura di conciliazione. I trasporti pubblici sono una parte fondamentale della vita quotidiana delle persone a mobilità ridotta. Non è stato facile arrivare a questo compromesso e, pertanto, mi congratulo anch’io con il relatore e tutti i membri del gruppo negoziale per il lavoro svolto. L’approvazione del presente regolamento creerà un quadro comune di tutela per tutte le modalità di trasporto a livello europeo e, sebbene non rappresenti ancora una situazione ideale dal punto di vista dei diritti dei passeggeri, costituisce indubbiamente un notevole passo avanti.</p>
    </intervention>
    <intervention id="2-083-000" speaker_id="4253" name="Frédérique Ries" is_mep="True" mode="spoken">
      <p sl="fr">Signora Presidente, unitamente ai liberali mi asterrò dalla votazione odierna sul regolamento relativo ai diritti dei passeggeri nel trasporto su autobus e pullman. Questo è l’ultimo elemento del pacchetto relativo alla tutela dei viaggiatori, dopo che abbiamo regolamentato trasporto aereo, ferroviario e marittimo; purtroppo, però, come è già stato affermato, esso non è altrettanto ambizioso: si sono espressi esattamente in questi termini, tra gli altri, l’onorevole Simpson e l’onorevole El Khadraoui del gruppo socialista. Di conseguenza, le persone dovranno effettuare viaggi superiori ai 250 km per essere tutelate dal presente regolamento. Viaggiando da Bruxelles ad Amsterdam per via aerea si è tutelati, viaggiando in pullman non è così. Questa situazione è particolarmente ingiusta perché i principali utilizzatori di questo mezzo di trasporto sono spesso i meno abbienti.</p>
      <p sl="fr">Neppure l’entrata in vigore è sensata, poiché le numerose deroghe la potrebbero posticipare ben oltre il 2011. Saranno riconosciuti nuovi diritti, nonché risarcimenti in caso di incidenti, ritardi o annullamenti. L’assistenza è fondamentale per le persone disabili, ma in realtà non sarà introdotta immediatamente e, soprattutto, non tutti vi avranno diritto.</p>
    </intervention>
    <intervention id="2-084-000" speaker_id="28238" name="Michael Cramer" is_mep="True" mode="spoken">
      <p sl="de">Signora Presidente, ora i diritti dei passeggeri sono garantiti su tutti i mezzi di trasporto, ma non possiamo nascondere il fatto che il trasporto ferroviario, l’unico trasporto ecologico, ha nuovamente subito pesanti contraccolpi. Le aziende ferroviarie pagano quote di accesso ai binari per ogni chilometro percorso, ma questo sistema non è applicato al trasporto su autobus e pullman, a netto vantaggio delle aziende di questo settore. Il trasporto ferroviario è incluso nel sistema per lo scambio di quote di emissioni, a differenza del trasporto su autobus, il che, nuovamente, assegna un vantaggio al trasporto su autobus rispetto al trasporto ferroviario. In caso di ritardi dei treni, si ottiene un risarcimento pari al 25 per cento della tariffa dopo un’ora; nel caso del trasporto su autobus, il ritardo deve raggiungere le due ore.</p>
      <p sl="de">Tutti questi vantaggi non sono accettabili e quindi abbiamo bisogno di un approccio integrato. I diritti dei passeggeri devono essere garantiti in tutti i mezzi di trasporto, ma sono necessarie anche condizioni di base eque. Non è possibile che un passeggero riceva un risarcimento dopo tre o cinque ore di ritardo, mentre un altro passeggero dopo soltanto una. La strada da percorrere è ancora lunga e il presente compromesso non è sufficiente. Non comprendo perché una modalità di trasporto ecologica come il treno sia sempre svantaggiata rispetto alle altre.</p>
    </intervention>
    <intervention id="2-085-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, dopo negoziati complessi nell’ambito della procedura di conciliazione, è stato raggiunto un accordo complesso sulla definizione del regolamento relativo ai diritti dei passeggeri nel trasporto su autobus e pullman. Sebbene la proposta di regolamento si riferisca soltanto a servizi regolari su tratte superiori a 250 km, introduce nuove norme e una migliore tutela anche per i passeggeri del trasporto su autobus.</p>
      <p sl="sk">Il principale beneficio per i passeggeri sarà probabilmente la determinazione dei loro diritti in caso di ritardo o annullamento dei servizi perché ciò penalizza i vettori, i quali, in caso di carenze organizzative del trasporto, sono tenuti a rimborsare la tariffa intera, oltre a risarcire altre perdite fino al 50 per cento della tariffa. L'unico aspetto che, a mio avviso, si poteva gestire meglio è quello delle esenzioni sulla tabella di marcia, che consentono agli Stati membri di posticipare l’applicazione della direttiva di quattro anni, con la possibilità di un successivo rinvio di altri quattro. Un periodo complessivo di otto anni per l’applicazione della presente direttiva è eccessivamente lungo.</p>
    </intervention>
    <intervention id="2-086-000" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – Signora Presidente, ringrazio gli onorevoli deputati per i loro interventi principalmente positivi.</p>
      <p sl="en">Conosciamo la sfida rappresentata dall’applicazione della direttiva. È una sfida che dobbiamo affrontare con ogni normativa in materia di diritti dei passeggeri. Perfezionare la normativa richiederà molto tempo, ma sono convinto che il compromesso raggiunto sarà adottato in un documento futuro e rappresenti un’importante apertura. L’introduzione di determinati aspetti in un ambito vasto come quello dei diritti dei passeggeri nel trasporto su autobus e pullman è una questione di principio. Saranno necessari ancora compromessi minori e perfezionamenti, unitamente all’applicazione, ma questa normativa costituisce un’apertura molto importante e auspico un voto favorevole al regolamento in esame.</p>
    </intervention>
    <intervention id="2-087-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . – Signora Presidente, signor Commissario, onorevole Cancian, onorevoli deputati, desidero aggiungere due considerazioni e un commento sull’interessante discussione che ha avuto luogo. La discussione ha illustrato ottimamente le difficoltà che l’onorevole Cancian, il Consiglio, il Commissario e gli esperti hanno dovuto superare. Non ritengo che questa situazione sia la migliore possibile per i passeggeri nel trasporto su autobus e pullman, ma probabilmente la domanda che dobbiamo porci è se la situazione migliorerà con l'entrata in vigore della nuova normativa. La risposta a questa domanda è senz’altro positiva, i passeggeri del trasporto su autobus e pullman avranno certamente maggiori diritti in futuro, anche se il compromesso raggiunto non è perfetto.</p>
      <p sl="hu">Trovare un compromesso significa arrivare a un’intesa reciproca su questioni complesse. Questo aspetto era presente in quasi tutti gli interventi: qual è il confine fino al quale possiamo spingerci per garantire i diritti senza compromettere importanti soggetti economici e piccole e medie imprese, la cui situazione cerchiamo di seguire con attenzione? Nel contempo, il nostro obiettivo era di garantire ulteriori diritti ai passeggeri. Comprendo pienamente quanti osservano la questione dal punto di vista delle persone disabili e ritengo che anche sotto questo profilo siano stati compiuti notevoli passi avanti. Ritengo che tale aspetto della proposta sia particolarmente riuscito e che la normativa garantirà progressi soprattutto per questa categoria.</p>
      <p sl="hu">Desidero ricordare agli onorevoli deputati che la Presidenza ungherese agisce nell’ottica di un’Unione europea forte, un’Unione europea che assegna ulteriori diritti ai propri cittadini e li mantiene al centro delle proprie politiche. Inoltre, sono convinto che l’attuale discussione sulla proposta di normativa comporterà nuovi diritti per i cittadini comunitari. Ringrazio nuovamente tutti per il lavoro svolto e sono convinto che oggi la votazione si svolgerà senza alcun problema.</p>
    </intervention>
    <intervention id="2-088-000" speaker_id="96733" name="Antonio Cancian" is_mep="True" mode="spoken" role="relatore">
      <p sl="it">Signor Presidente, onorevoli colleghi, nel ringraziare tutti i colleghi che sono intervenuti, esprimo anch'io la convinzione che non sia il miglior regolamento possibile ma l'unico che si potesse ottenere vista la posizione del Consiglio.</p>
      <p sl="it">Si tratta di un tema veramente importante in quanto credo che sia per il settore dei trasporti che per quello del turismo – due materie di cui è competente la commissione TRAN – sia veramente strategico aver raggiunto un equilibrio anche per questa modalità di trasporto.</p>
      <p sl="it">Si tratta dell'equilibrio fra la necessità, da un lato, di salvaguardare le piccole e medie imprese occupate nel settore dei trasporti mediante autobus – in queste ore abbiamo discusso moltissimo della salvaguardia delle PMI in generale – e, dall'altro, di tutelare i diritti delle persone a mobilità ridotta, con disabilità, gli anziani o le persone a mobilità ridotta temporanea, in definitiva gli utenti più vulnerabili, cosicché si verifichino anche meno contenziosi. Questo è l'equilibrio che abbiamo ricercato e, con il contributo di tutti, speriamo di aver raggiunto.</p>
      <p sl="it">La revisione annunciata poi dal Commissario Kallas, credo, si ispiri alla creazione di un regolamento unico per tutti i modi di trasporto. Infatti, la creazione di un mercato unico dei trasporti non è stata finora accompagnata da idonei provvedimenti atti a tutelare i diritti dei passeggeri. Signor Commissario, il mio auspicio è che, oltre al regolamento unico, si giunga anche alla creazione dell'organismo unico di riferimento, alla biglietteria unica e al biglietto unico per le varie modalità di trasporto.</p>
      <p sl="it">Ringrazio nuovamente tutti i colleghi che sono intervenuti, quelli che hanno seguito il dossier soprattutto in veste di relatori ombra e quelli che hanno partecipato con entusiasmo al negoziato finale. Grazie alla commissione TRAN e allo staff del segretariato, al Consiglio, in particolare allo staff della Presidenza belga, e non ultimo il ministro Győri, qui presente.</p>
      <p sl="it">Mi sia infine consentito ringraziare la Commissione europea, il Commissario Kallas e i suoi collaboratori per il contributo costruttivo che non hanno fatto mai mancare, lo staff della segreteria del Comitato di conciliazione del Parlamento europeo, che ha mostrato grande competenza e professionalità, caratteristiche indispensabili quando si tratta di prendere decisioni importanti per i nostri cittadini.</p>
      <p sl="it">In definitiva, è stata una buona prova, che ha dato ottimi risultati per il Parlamento.</p>
    </intervention>
    <intervention id="2-089-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
    </intervention>
    <intervention id="2-091-000" speaker_id="96717" name="Robert Dušek" is_mep="True" mode="written">
      <p sl="cs">La relazione sui diritti dei passeggeri nel trasporto su autobus e pullman ha l’obiettivo di definire i diritti di tutela dei passeggeri, validi nell’intero territorio dell'Unione, per tutti i passeggeri delle distinte modalità di trasporto. Il Consiglio non condivideva gli emendamenti del Parlamento europeo, pertanto è stato necessario avviare la cosiddetta procedura di conciliazione. I principali punti dell’accordo raggiunto sono compatibili con le proposte iniziali del Parlamento. È particolarmente importante che il regolamento sarà applicato a tutti i viaggi nazionali e transfrontalieri e che gli Stati membri potranno applicare esenzioni per i servizi regolari e specifici per un periodo di tempo fino a otto anni. In caso di incidente, i passeggeri avranno diritto a un risarcimento fino a 220 000 euro a persona e 1 200 euro a bagaglio. I vettori dovranno inoltre garantire assistenza di base in caso di incidente (cibo, vestiti e assistenza medica) e un alloggio fino a due notti. In caso di ritardo superiore a 120 minuti o di annullamento di una connessione, i vettori devono offrire ai passeggeri la possibilità di continuare il viaggio, modificandolo senza spese aggiuntive per il passeggero o rimborsando il biglietto. Se ciò non fosse possibile, devono rimborsare il prezzo del biglietto maggiorato del 50 per cento. L’accordo tutela anche i diritti delle persone disabili e a mobilità ridotta. Per le succitate ragioni, sostengo pienamente l’adozione della relazione.</p>
    </intervention>
    <intervention id="2-092-000" speaker_id="2338" name="Ian Hudghton" is_mep="True" mode="written">
      <p sl="en">Sostengo il presente compromesso sui diritti dei passeggeri nel trasporto su autobus, che garantisce il diritto al trasporto, il diritto a informazioni accessibili sul viaggio, l’obbligo per i vettori di organizzare per i conducenti una formazione obbligatoria sulla disabilità, il diritto al risarcimento per il danneggiamento di sedie a rotelle, un meccanismo di gestione dei reclami per tutti i passeggeri in cui enti nazionali indipendenti applichino il regolamento e stabiliscano le sanzioni.</p>
      <p sl="en">Tutti i viaggi su autobus e pullman superiori a 250 km disporranno di un’assistenza specifica e gratuita per le persone con disabilità e a mobilità ridotta sia nelle stazioni sia a bordo e, quando necessario, il trasporto gratuito di accompagnatori.</p>
      <p sl="en">In particolare, le persone non vedenti e ipovedenti otterrebbero grandi benefici dalle disposizioni relative all’accessibilità delle informazioni sul viaggio e alla formazione dei conducenti sulla disabilità.</p>
      <p sl="en">La parità di accesso ai trasporti è fondamentale per l’indipendenza. Senza di essa, le persone disabili non possono andare al lavoro, a fare spese né partecipare ad attività culturali o ricreative.</p>
      <p sl="en">Sebbene il testo non affronti tutti gli argomenti che reputo necessari, esso rafforza i diritti di tutti i passeggeri disabili e rappresenta un passo importante verso la possibilità per tutte le persone che si spostano con un cane guida di viaggiare nell'Unione europea in condizioni paritarie con gli altri cittadini.</p>
    </intervention>
    <intervention id="2-093-000" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Appoggio la risoluzione legislativa sul testo comune approvato dal comitato di conciliazione per un regolamento del Parlamento europeo e del Consiglio relativo ai diritti dei passeggeri nel trasporto effettuato con autobus e che modifica il regolamento (CE) n. 2006/2004. Considerando la crescita stabile del settore dei trasporti, ritengo sia fondamentale stabilire diritti a tutela dei passeggeri, validi in tutta l’Unione europea, simili ai diritti di cui godono i passeggeri di altri mezzi di trasporto, nonché garantire parità di condizioni per i vettori, indipendentemente dallo Stato membro di appartenenza o dalla modalità di trasporto. Poiché questi diritti si incentrano principalmente sulle necessità delle persone disabili e a mobilità ridotta, la presente iniziativa merita il nostro sostegno. La risoluzione stabilisce il diritto al risarcimento per i passeggeri feriti in incidenti nel trasporto su pullman, il che è fondamentale. In base a queste disposizioni, i passeggeri avranno diritto a risarcimento in caso di decesso o lesioni e di perdita o danni ai bagagli a causa di un incidente.</p>
    </intervention>
    <intervention id="2-094-000" speaker_id="96778" name="Artur Zasada" is_mep="True" mode="written">
      <p sl="pl">Desidero congratularmi con l’onorevole Cancian per l’ottimo lavoro svolto. Sono lieto che sia stato possibile raggiungere un accordo in sede di comitato di conciliazione. Il principale traguardo raggiunto è dato indubbiamente dal riconoscimento del diritto dei passeggeri a ottenere risarcimenti e assistenza in caso di incidente, di garanzie in caso di annullamento o ritardi e di diritti per i passeggeri disabili e a mobilità ridotta. Sono particolarmente soddisfatto che questo testo riguardi anche i passeggeri a mobilità ridotta, ma nutro anche alcune giustificate riserve al riguardo: nel trasporto aereo, né le compagnie aeree né gli aeroporti sanno esattamente quali passeggeri siano da definire “a mobilità ridotta”. Per questo motivo, spesso vettori e aeroporti rifiutano un aiuto ai genitori che viaggiano da soli con bambini piccoli. Desidero pertanto lanciare un appello: il nostro lavoro non sarà finito una volta terminata la votazione sul documento in sessione plenaria, abbiamo anche il compito di controllare la corretta applicazione del regolamento.</p>
    </intervention>
    <intervention id="2-095-000" speaker_id="96792" name="Bogdan Kazimierz Marcinkiewicz" is_mep="True" mode="written">
      <p sl="pl">Desidero esprimere un sincero ringraziamento al relatore per l'ottimo lavoro svolto, che si è rivelato straordinariamente efficace. Finora, non era garantita una tutela adeguata dei passeggeri nel trasporto su autobus e pullman, poiché esso era l’unica modalità di trasporto non ancora regolamentata a livello comunitario sotto questo profilo. Una delle conseguenze dei cambiamenti apportati consiste nella possibilità, per i passeggeri, di chiedere un risarcimento in caso di incidente. Un aspetto molto importante è che l’assistenza alle persone disabili sarà garantita dai vettori e che un accompagnatore potrà viaggiare gratuitamente nel quadro di questa garanzia.</p>
      <p sl="pl">Non nascondo che per me è stata una grande sfida poter ricoprire un ruolo attivo all’interno della procedura di conciliazione per la prima volta dall’entrata in vigore del trattato di Lisbona. Nel corso dei negoziati, che si sono protratti fino a notte inoltrata, insieme con l’onorevole Cancian siamo riusciti a votare un compromesso che rendeva le disposizioni obbligatorie nei viaggi di oltre 250 km. Desidero sottolineare che il presente regolamento garantisce dodici diritti fondamentali, particolarmente rivolti alle persone disabili. Ora dovremmo impegnarci in una campagna informativa adeguata, per garantire che i cittadini dell’Unione europea siano consapevoli dei diritti che d’ora in poi spettano loro.</p>
    </intervention>
    <intervention id="2-095-500" speaker_id="28314" name="Anneli Jäätteenmäki" is_mep="True" mode="written">
      <p sl="fi">La normativa sui diritti dei passeggeri nel trasporto su autobus e pullman, che voteremo oggi, potrebbe essere considerata poco ambiziosa. Il compromesso raggiunto in seguito a lunghe discussioni è comunque un risultato positivo. Mi rammarico che la proposta di regolamento sia applicabile soltanto ai viaggi in autobus e pullman nazionali e transfrontalieri di una lunghezza minima di 250 km. In questo modo, Malta, Cipro e il Lussemburgo non saranno inclusi. Un altro aspetto negativo della normativa è che essa entrerà in vigore soltanto fra alcuni anni. Quattro anni, o perfino otto, sono un tempo di attesa piuttosto lungo da aspettare alle fermate dell’autobus per una nuova normativa.</p>
      <p sl="fi">Naturalmente, vi sono degli aspetti positivi nel compromesso raggiunto. La posizione iniziale del Consiglio prevedeva soltanto tre diritti fondamentali dei passeggeri, indipendentemente dalla distanza. Sono lieta che nel compromesso finale essi siano diventati dodici e che sia stata dedicata un’attenzione speciale alle necessità delle persone disabili e a mobilità ridotta. L’entrata in vigore del regolamento renderà più semplice il viaggio su autobus e pullman per i disabili. Nel contempo, li pone sullo stesso livello degli altri passeggeri.</p>
      <p sl="fi">Con l’entrata in vigore della nuova normativa, gli Stati membri devono garantire che i regolamenti siano attuati in modo efficace e adeguato, nell’interesse non soltanto delle persone disabili e a mobilità ridotta, bensì di tutti i cittadini che viaggiano su autobus o pullman.</p>
    </intervention>
    <intervention id="2-095-750" speaker_id="33982" name="Marian-Jean Marinescu" is_mep="True" mode="written">
      <p sl="ro">Il regolamento sottoposto a votazione oggi rappresenta il raggiungimento di un grande traguardo perché, per la prima volta, i diritti dei passeggeri nel trasporto su autobus e pullman saranno tutelati dalla legge. Dopo due anni di difficili negoziati, il Parlamento europeo e gli Stati membri hanno raggiunto un accordo sui punti fondamentali che consolideranno i diritti degli utenti di questi mezzi di trasporto. Questi diritti includono il risarcimento in caso di ritardi o annullamento del viaggio, risarcimento per la perdita o danni ai bagagli, nonché l’assunzione di responsabilità da parte delle imprese e la fornitura di assistenza in caso di incidenti. La non discriminazione e l’assistenza alle persone disabili e a mobilità ridotta, nonché il diritto dei passeggeri di essere informati prima e dopo il viaggio, sono stati integrati nel regolamento quali diritti fondamentali validi indipendentemente dalla lunghezza del viaggio. Il regolamento non impone nuovi requisiti tecnici, bensì impone ai vettori di assumersi la responsabilità dei propri passeggeri.</p>
      <p sl="ro">Abbiamo tenuto conto anche dell’attuale clima economico e del suo impatto sulle aziende interessate dal regolamento prevedendo un periodo di esenzione di quattro anni, che può essere rinnovato una volta.</p>
      <p sl="ro">Ritengo che, quando il regolamento entrerà in vigore nel 2013, consentirà di armonizzare e consolidare i diritti dei passeggeri a livello comunitario, indipendentemente dal mezzo di trasporto scelto.</p>
    </intervention>
  </section>
  <section id="creitem5" title="5. Stato di diritto in Russia (discussione)">
    <intervention id="2-097-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Vicepresidente della Commissione e Alto rappresentante dell’Unione europea per gli affari esteri e la politica di sicurezza sullo stato di diritto in Russia.</p>
      <p sl="unknown">Invito la Presidente Győri a prendere la parola a nome del Vicepresidente della Commissione e Alto rappresentante.</p>
    </intervention>
    <intervention id="2-098-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signor Presidente, su richiesta della baronessa Ashton, nel corso della presente discussione la Presidenza ungherese del Consiglio opera in rappresentanza dell’Alto rappresentante e Vicepresidente della Commissione. La baronessa Ashton, come forse saprà, questa settimana si trova in viaggio nel Nord Africa e nel Medio Oriente.</p>
      <p sl="en">Desidero ringraziarvi per avere sollevato la questione della situazione dei diritti umani e dello stato di diritto in Russia. Nonostante alcuni segnali molto positivi ricevuti dal Presidente Medvedev durante lo scorso anno, la situazione attuale dei diritti umani in Russia, e segnatamente nel Caucaso settentrionale, continua a destare profonda preoccupazione. La violenza, le vessazioni e le intimidazioni nei confronti di attivisti, avvocati e giornalisti indipendenti sono per noi motivo di grande apprensione.</p>
      <p sl="en">Il numero di casi a sostegno di tale asserzione ha raggiunto un livello inaccettabile. Le recenti aggressioni brutali ai danni dei giornalisti russi Oleg Kashin e Anatoly Adamchuk e dell’ambientalista Konstantin Fetisov evidenziano il clima di insicurezza e di intimidazione nel quale giornalisti, attivisti e difensori dei diritti umani in Russia si trovano a operare quotidianamente.</p>
      <p sl="en">Malgrado le promesse delle alte sfere, è raro che i colpevoli vengano assicurati alla giustizia e condannati. L’assunzione di responsabilità delle violenze e delle intimidazioni nei confronti dei difensori dei diritti umani – si vedano i casi di Natalia Estemirova, Anna Politkovskaya, Anastasia Barburova e Stanislav Markelov, oltre a molti altri – resta un banco di prova importante per l’indipendenza e l’efficienza della magistratura russa. Finché non si farà luce sui reati, continuerà a prevalere un clima di impunità.</p>
      <p sl="en">Si registrano tuttavia anche sviluppi positivi. Desidero accennare in questa sede alla decisione del Consiglio comunale di Mosca di autorizzare manifestazioni pacifiche a intervalli regolari, fino all’anno scorso proibite, come quelle a sostegno dell’articolo 31 o la giornata dedicata ai raduni della stampa. È una decisione che abbiamo accolto di buon grado. Nello stesso tempo continuano a pervenire relazioni in merito ad arresti arbitrari di manifestanti pacifici, ivi compresi i leader dell’opposizione, presenti a quelle stesse manifestazioni autorizzate, così come di altri in tutto il paese. Si tratta di una questione che genera profondi timori.</p>
      <p sl="en">La libertà di parola insieme a quella di riunione e di associazione costituiscono i presupposti per lo sviluppo delle società moderne. Si tratta di libertà sancite dalla Costituzione della Federazione russa, oltre a rientrare negli impegni sottoscritti dalla Russia in qualità di membro delle Nazioni Unite, dell’Organizzazione per la sicurezza e la cooperazione in Europa (OSCE) e del Consiglio d’Europa. L’Unione europea esorta la Russia ad adempiere le promesse e garantire tale diritto ai cittadini.</p>
      <p sl="en">Il Presidente Medvedev ha chiesto al Consiglio presidenziale dei diritti umani di esaminare i casi Khodorkovsky, Lebedev e Magnitsky e siamo lieti di questa decisione. L’Unione non ha taciuto i suoi seri dubbi sul trattamento riservato ai predetti casi.</p>
      <p sl="en">Il Presidente Medvedev si è spesso pronunciato apertamente contro quello che ha definito il “nichilismo giuridico” dilagante in Russia. L’Unione europea è pronta a sostenere gli sforzi della Russia per sconfiggere tale fenomeno, a cominciare dalla riforma del suo sistema giudiziario. Nella convinzione che una vera modernizzazione necessiti del rispetto consolidato dello stato di diritto e della sua applicazione equa e imparziale, abbiamo posto lo stato di diritto al centro del partenariato per la modernizzazione.</p>
      <p sl="en">In tal senso si sono già approntate attività concrete quali l’istituzione di un sistema di ricorso per le cause civili e penali in Russia, in stretta collaborazione con l’amministrazione presidenziale e il Consiglio d’Europa. Siamo pronti a cooperare con la Russia in questo e in altri progetti sulla corruzione e sulle convenzioni dell’Aia.</p>
      <p sl="en">La situazione nel Caucaso settentrionale è particolarmente preoccupante e richiede un intervento urgente. Accogliamo con compiacimento la nuova strategia per lo sviluppo economico e sociale unitamente agli sforzi del vice Primo ministro Khloponin, benché sia necessaria un’azione molto più incisiva al fine di garantire una risposta duratura ai barbari atti di terrorismo perpetrati ai danni dei civili. La persistente immunità e impunità delle forze di sicurezza operanti in Cecenia alimenta rancori e terrore nella regione e rappresenta per noi motivo di profonda inquietudine.</p>
      <p sl="en">Rendiamo omaggio a tutti coloro che hanno perso la vita e che sono rimasti vittime di un’aggressione a motivo della loro professione o dei loro principi, così come a quei valorosi che non si lasciano distogliere dal loro impegno civile in un simile clima di precarietà.</p>
      <p sl="en">Nel complesso la presente relazione non è stata molto confortante, nonostante i segnali positivi sul fronte dei diritti umani in Russia. Benché spesso questi ultimi vengano contrastati da talune regressioni e, in generale, si siano rivelati insufficienti a conseguire miglioramenti concreti, non bisogna scoraggiarsi.</p>
      <p sl="en">L’ampia giurisprudenza della Corte europea dei diritti dell’uomo offre un incentivo importante ai fini dello sviluppo della legislazione russa in materia di rispetto dei diritti umani. Siamo impegnati in un dialogo serio con la Russia su questo tema e la Russia lo accetta, utilizzando la questione anche per criticare quelle che considera imperfezioni in seno all’Unione europea. Continueremo il dialogo, non vi sono alternative.</p>
    </intervention>
    <intervention id="2-099-000" speaker_id="28135" name="György Schöpflin" is_mep="True" mode="spoken">
      <p sl="en">a nome del gruppo PPE. – Signor Presidente, chi conosce la Russia saprà che quello che viene fatto passare per un sistema legale non è conforme ai criteri abituali dello stato di diritto.</p>
      <p sl="en">Questa situazione inficia i rapporti della Russia con il resto del mondo, nonché con i suoi cittadini. Ne consegue che, quando l’Unione europea si confronta con questo paese, deve tenere conto di molteplici fattori non giuridici, segnatamente l’interferenza politica, la corruzione e talvolta la violenza.</p>
      <p sl="en">Il rapporto tra la Russia e l’Occidente è quindi assoggettato all’incertezza, oltre che alla totale assenza di trasparenza e di responsabilità. Per quanto concerne i cittadini russi, la loro è una vita condotta all’insegna di un’arbitrarietà e di una violenza inconciliabili con l’impegno dell’Unione europea in materia di diritti umani.</p>
      <p sl="en">I tentativi di trasformare la Russia sono falliti, pertanto all’Unione non resta che accettare l’imbarazzante interfaccia tra la sua legalità e la non legalità russa.</p>
    </intervention>
    <intervention id="2-100-000" speaker_id="33990" name="Adrian Severin" is_mep="True" mode="spoken">
      <p sl="en">a nome del gruppo S&amp;D. – Signor Presidente, il modello di condivisione del potere tra Stato e membri della società determina la natura delle decisioni politiche, mentre la prevedibilità del processo decisionale e la corretta applicazione delle decisioni sono garantite dall’onestà, dalla professionalità e dall’indipendenza della magistratura.</p>
      <p sl="en">L’Unione europea e la Russia possono stringere rapporti commerciali soltanto se esiste compatibilità fra i rispettivi modelli di condivisione del potere, i meccanismi decisionali e i sistemi giudiziari. Detta compatibilità si consegue attraverso il partenariato e la collaborazione, il consenso, la fiducia e lo sviluppo dell’interoperabilità, non attraverso la tutela, i sermoni e le accuse.</p>
      <p sl="en">La Russia è membro a pieno titolo del Consiglio d’Europa, nonché firmatario della Convenzione europea per i diritti umani, quindi spetta al Consiglio d’Europa verificare il funzionamento della democrazia e dello stato di diritto di questo paese. È dunque opportuno che l’Unione europea si affidi al Consiglio d’Europa onde trovare, insieme con la Russia, uno spazio comune di libertà, sicurezza democratica e giustizia.</p>
      <p sl="en">Dato il processo di adesione alla Convenzione europea per i diritti umani intrapreso dalla stessa Unione europea, essa dovrebbe avvalersi del suo futuro status di parte della suddetta convenzione al fine di accelerare la convergenza e l’interoperabilità con la Russia in materia di democrazia e stato di diritto.</p>
      <p sl="en">Anni fa, quando il potere del Parlamento europeo superava di poco quello di una ONG militante, la sua unica arma era la retorica del “nomina e svergogna”. Oggi, dopo Lisbona, siamo diventati un’istituzione politica potente e questo ci impone maggiore responsabilità, pragmatismo e autocontrollo. Non dobbiamo lasciarci guidare dalle emozioni né essere indifferenti ai nostri valori. Non ci è consentito il ruolo di accusa e giudice insieme. Non dobbiamo agire in base a mere supposizioni, voci o gruppi di interesse. La nostra credibilità, frutto di un approccio onesto e maturo, così come la nostra fermezza e apertura, sono le armi migliori di cui disponiamo nel nostro dialogo con la Russia in un momento in cui i nostri cittadini ci impongono di istituire un partenariato strategico con la Russia, non di innescare un’altra guerra fredda.</p>
    </intervention>
    <intervention id="2-101-000" speaker_id="97230" name="Kristiina Ojuland" is_mep="True" mode="spoken">
      <p sl="en">a nome del gruppo ALDE. – Signor Presidente, riteniamo la Russia un partner importante dell’Unione europea, pertanto ci aspettiamo che ottemperi agli obblighi internazionali e dia attuazione ai diritti costituzionali dei propri cittadini.</p>
      <p sl="en">È un dato di fatto che le violazioni dei diritti umani, delle libertà civili e dello stato di diritto siano diventate una realtà diffusa in Russia. Soltanto l’anno scorso l’illegalità e la corruzione dilagante hanno portato all’emigrazione di 300 000 cittadini dal paese. In questo clima non è facile immaginare investimenti commerciali nazionali ed esteri.</p>
      <p sl="en">Risulta evidente che le autorità russe applicano la legge e le norme di ordine pubblico in modo incostituzionale. La situazione nel Caucaso settentrionale ne rappresenta uno degli esempi più vili. La costituzione russa offre il fondamento per un sistema multipartitico, che però de facto è diventato un sistema monopartitico con un parlamento emarginato.</p>
      <p sl="en">Desidero chiedere al rappresentante del Consiglio quali misure punitive e sanzioni verranno applicate nei confronti dei funzionari russi direttamente responsabili del mancato rispetto dei diritti umani e della violazione dello stato di diritto.</p>
      <p sl="en">L’Unione europea deve essere coerente con la politica adottata nei confronti di paesi terzi onde evitare di screditarsi nel caso in cui chiudesse un occhio davanti a reati gravi in taluni paesi, imponendo a un tempo sanzioni ad altri paesi per reati analoghi. Non è possibile portare avanti rapporti normali a meno che in Russia non si compiano progressi concreti. Dobbiamo affrontare la verità.</p>
    </intervention>
    <intervention id="2-102-000" speaker_id="96731" name="Werner Schulz" is_mep="True" mode="spoken">
      <p sl="de">a nome del gruppo Verts/ALE . – Signor Presidente, onorevoli colleghi, malgrado la sua validissima costituzione, la Federazione russa non è ancora un paese governato dallo stato di diritto, visto l’enorme divario tra la legge costituzionale e la realtà costituzionale. Purtroppo mancano i requisiti fondamentali di un paese funzionante grazie a uno stato di diritto, ovvero una magistratura indipendente e una stampa libera. Come ha dichiarato un commentatore sarcastico: “Il migliore tribunale russo è a Strasburgo”. Il fatto è che circa un terzo dei casi portati davanti alla Corte europea dei diritti dell’uomo riguarda la Russia. I cittadini russi non hanno alcuna fiducia nei loro tribunali, che soltanto raramente dispensano giustizia, come dimostrato dal calo dei ricorsi.</p>
      <p sl="de">Il paese è guidato da due avvocati, il Presidente Medvedev e il Primo ministro Putin, che più volte hanno espresso la loro intenzione di contrastare il nichilismo giuridico. È tuttavia comprovato che le loro parole, cui sovente fanno seguito azioni del tutto contrarie, consistono in un mero cinismo giuridico. Nessun tribunale russo osa emettere una sentenza senza consultare le autorità superiori. Questo sistema di “giustizia telefonica” ha prodotto giudici non più indipendenti e maggiormente interessati alla propria incolumità e alla propria carriera piuttosto che alla giustizia. Il caso Khodorkovsky ne è la dimostrazione inequivocabile. Di recente un funzionario del sistema giudiziario ha dichiarato che la sentenza emessa dal giudice Danilkin era stata imposta dall’alto. La duplice sentenza di condanna di Khodorkovsky e Lebedev è segno che lo stato di diritto in Russia resta quello dell’epoca dei gulag. Proprio come ai tempi dell’Unione sovietica, la sentenza è stata anticipata dalla leadership politica.</p>
      <p sl="de">La democrazia controllata si accompagna alla giustizia controllata. Benché incarni lo stato punitivo, il sistema giudiziario russo si rivela del tutto inadeguato quando si tratta di risolvere, perseguire e giudicare reati di matrice politica. Le aggressioni e gli omicidi ai danni dei giornalisti hanno creato un clima di paura e di oppressione.</p>
      <p sl="de">Le condizioni in cui versano le carceri russe sono altrettanto spaventose. Ne è un esempio il caso di Sergei Magnitsky, un avvocato che dopo la scoperta di un caso di corruzione è stato arrestato in modo arbitrario e senza alcuna accusa, subendo una morte orribile in carcere per mancanza di cure mediche.</p>
      <p sl="de">Un accordo per la modernizzazione tra l’Unione europea e la Russia avrà esito positivo soltanto se basato su un accordo per la modernizzazione tra la leadership russa e il suo popolo. A tal fine è necessario garantire una volta per tutte il rispetto dei diritti dei cittadini, sanciti dalla costituzione, e l’ottemperanza degli obblighi assunti nei confronti dell’OSCE e del Consiglio d’Europa.</p>
      <p sl="de">In Russia serve la transizione da una democrazia controllata a una democrazia di sviluppo. Tra le condizioni indispensabili per il raggiungimento di questo obiettivo vi sono le elezioni libere e imparziali alla Duma e alla Presidenza, un più agevole processo di registrazione dei partiti politici, nel rispetto delle norme europee, e una campagna elettorale regolare in grado di offrire a tutti i candidati le stesse opportunità e lo stesso accesso ai media pubblici.</p>
    </intervention>
    <intervention id="2-103-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, la Russia è un partner importante per l’Unione europea su molti fronti, ma non possiamo fingere che sia una vera democrazia con uno stato di diritto. A mio avviso, gli omicidi irrisolti di giornalisti e difensori dei diritti umani, così come i processi farsa a sfondo politico con giudici condiscendenti, parlano da soli. Allora perché si tollera che la Russia resti un membro del Consiglio d’Europa? È una bella domanda.</p>
      <p sl="en">Senza dubbio il Cremlino apprezza molto la legittimazione internazionale di un governo descritto nei cablogrammi diplomatici statunitensi di recente trapelati da WikiLeaks quale vero e proprio stato mafioso.</p>
      <p sl="en">Per converso, il Consiglio d’Europa è screditato dalla sua continua condiscendenza nei confronti del governo autoritario russo. La Corte europea dei diritti dell’uomo ha un arretrato di 27 000 casi soltanto dalla Russia, eppure un giudice russo in carica può ordinare al governo britannico di concedere ai detenuti britannici il diritto di voto. Questa situazione non rivela soltanto l’assurdità dell’adesione della Russia al Consiglio d’Europa, ma racchiude altresì il motivo per il quale il Consiglio d’Europa, a mio avviso, è sempre più negletto sul piano internazionale. La triste conseguenza è che adesso molti cittadini britannici, compresi i politici, ritengono sia giunto il momento che il Regno Unito riveda la sua adesione a questa organizzazione e alla sua corte alquanto invadente.</p>
    </intervention>
    <intervention id="2-104-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Signor Presidente, questa Assemblea ritiene di poter tenere un sermone alla Russia in materia di diritti umani quando farebbe meglio a mettere ordine a casa propria, ovvero nell’Unione europea. L’onorevole Tannock, ad esempio, accennava a Julian Assange, il dissidente pubblicista e fondatore del sito WikiLeaks il cui operato, nonostante tutto, disapprovo. È rimasto in carcere per settimane nel Regno Unito a motivo di una richiesta di estradizione della Svezia a dir poco scandalosa e ridicola ed è evidente che questa mossa potrebbe rappresentare il prossimo passo per una sua consegna agli Stati Uniti.</p>
      <p sl="fr">In effetti Assange è stato accusato di violenza sessuale da due giovani donne, una delle quali lo ha formalmente denunciato adducendo la rottura del preservativo durante un rapporto consensuale. L’altra donna gli addebita di averla sorpresa nel sonno dopo un rapporto consensuale. Chi vogliono prendere in giro? È ovvio che se queste due donne non volevano essere “violentate” dal signor Assange, non dovevano infilarsi nel suo letto nude. Non sono state offese, bensì onorate. Questo esempio illustra il livello al quale la libertà estrema …</p>
      <a text="(Il Presidente interrompe l’oratore, ma lui continua a microfono spento)"/>
    </intervention>
    <intervention id="2-105-000" speaker_id="28269" is_mep="True" mode="spoken" role="Presidente">
      <p sl="unknown">Onorevole collega, questa discussione verte sulla Russia e l’ordine del giorno reca la situazione in Russia. Sono desolato, ma non è possibile cambiare argomento nel bel mezzo della discussione.</p>
    </intervention>
    <intervention id="2-106-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, la discussione odierna scaturisce dall’accento sovente posto dagli stessi leader russi, e segnatamente dal Presidente Medvedev, sulla rilevanza dello stato di diritto ai fini della modernizzazione della Russia.</p>
      <p sl="nl">Nel contempo si rilevano però molti esempi concreti di elementi ostativi alla predetta modernizzazione: la corruzione, ad esempio, che sarebbe in continuo aumento nonostante l’esistenza di una nuova e valida legge in materia; il caso Yukos o i reiterati arresti di membri dell’opposizione e di attivisti dei diritti umani insigniti del Premio Sacharov.</p>
      <p sl="nl">La modernizzazione proclamata in Russia non si è ancora concretizzata. Visto che dovremmo collaborare con la Russia al partenariato per la modernizzazione e negoziare un accordo UE-Russia, ritengo assurdo che vi siano soltanto cinque frasi nella relazione sullo stato di avanzamento del suddetto partenariato riservate alla modernizzazione dello stato di diritto. Sono altresì dell’avviso che serva acquisire maggiori competenze a livello nazionale.</p>
      <p sl="nl">Quello che intendo fare, e che faremo anche di concerto nella relazione che il Parlamento appronterà sulla Russia, è lanciare un appello per la promozione dello stato di diritto.</p>
    </intervention>
    <intervention id="2-107-000" speaker_id="96840" name="Knut Fleckenstein" is_mep="True" mode="spoken">
      <p sl="de">Signor Presidente, onorevoli colleghi, esprimo il mio rammarico per il breve preavviso con il quale l’attuale discussione è stata iscritta all’ordine del giorno, impedendo così all’Alto rappresentante per gli affari esteri e la politica di sicurezza di essere presente. Negli ultimi mesi la baronessa Ashton ha collaborato con il Consiglio al potenziamento del coordinamento interno dell’Unione in materia di cooperazione con i nostri partner strategici, compresa la Russia. Quanto agli sforzi esplicati ai fini del conseguimento di una posizione coordinata, ritengo che sarebbe stato assennato coinvolgerla nella discussione.</p>
      <p sl="de">La vicinanza della Russia, sia dal punto di vista geografico che delle nostre vicende storiche, non ha eguali in nessuno degli altri partner strategici dell’Unione, di qui il nostro grande interesse nei confronti degli sviluppi politici interni di quel paese. A questo punto desidero fare specifico riferimento al programma di lavoro elaborato congiuntamente dai coordinatori del partenariato per la modernizzazione, sia in Russia che nell’Unione europea. Nel suddetto programma di lavoro sono previsti interventi importanti che sosterranno attivamente lo sviluppo dello stato di diritto in Russia. Questa è la soluzione adeguata affinché il nostro partenariato garantisca vantaggi concreti, in particolare ai cittadini. L’iniziativa per la modernizzazione lanciata dal Presidente russo offre ai partner internazionali di quel paese l’opportunità di avviare una cooperazione fruttuosa con la Russia e dobbiamo cogliere questa occasione.</p>
      <p sl="de">Come già esposto dai miei colleghi, il processo di modernizzazione sostenibile non si costruisce unicamente sugli sviluppi tecnologici. Un’economia russa moderna deve fondarsi sui principi credibili dello stato di diritto. Soltanto quando i cittadini e gli imprenditori potranno contare su uno stato di diritto avranno il coraggio di introdurre innovazioni e operare investimenti. Prendiamo la mano che ci ha teso la Russia e aiutiamo il paese a modernizzarsi.</p>
    </intervention>
    <intervention id="2-108-000" speaker_id="23782" name="Jacek Protasiewicz" is_mep="True" mode="spoken">
      <p sl="pl">Signor Presidente, alla stessa stregua di molti dei colleghi già intervenuti, anche io concordo con la dichiarazione alquanto ovvia che la Russia rappresenta un partner strategico per l’Unione europea sotto il profilo geopolitico, economico e della sicurezza internazionale. Il particolare interesse per la situazione in cui versa quello che è il nostro paese vicino più importante non sorprende, ma al momento stanno emergendo alcune dinamiche molto allarmanti nel paese. Desidero citare una ricerca sociale svolta di recente secondo la quale soltanto il 3 per cento dei russi crede di esercitare una qualche influenza sulla vita politica del proprio paese, il 61 per cento crede di non essere in grado di tutelare adeguatamente i propri diritti e l’82 per cento crede che i rappresentanti dello Stato non rispettino le leggi emanate e vigenti in Russia. Si tratta di una situazione deplorevole in un paese il cui sviluppo riveste per noi tanta importanza, benché i rapporti tra l’Europa e la Russia non debbano, per alcun motivo, limitarsi allo sviluppo in senso strettamente economico e alla modernizzazione economica. I diritti umani e lo stato di diritto sono aspetti altrettanto rilevanti sui quali dobbiamo concentrarci, anche in altri paesi a noi vicini, tra cui la Bielorussia, ad esempio.</p>
    </intervention>
    <intervention id="2-109-000" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, onorevoli colleghi, come già dichiarato, ritengo importante, accanto alla nostra cooperazione di ampio respiro in ambito commerciale e alla luce delle sfide globali, mantenere iscritta all’ordine del giorno la questione dello stato di diritto in tutte le nostre discussioni con la Russia.</p>
      <p sl="de">Nelle ultime settimane abbiamo ripetutamente discusso la stabilità del Mediterraneo, definendo quello che il concetto di stabilità non contempla, ovvero le strutture autoritarie. Questo significa che per la Russia la stabilità non può basarsi sull’influenza politica esercitata nei palazzi di giustizia o sulla persecuzione dei giornalisti e di chi prende posizione a sostegno dei diritti umani. Dal mio punto di vista, quindi, è sempre il momento giusto per trattare la questione.</p>
      <p sl="de">Nel corso delle relazioni effettive che instaureremo nel prossimo futuro auspico sia possibile spiegare chiaramente alla Russia che se non instaura lo stato di diritto, metterà a repentaglio il proprio futuro.</p>
    </intervention>
    <intervention id="2-111-000" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, decine e decine di giornalisti indipendenti e di attivisti civili sono stati assassinati in Russia (Anna Politkovskaya, Natalia Estemirova e Sergei Magnitsky, ad esempio), ma non si è fatta luce su un solo reato e nessun assassino è stato assicurato alla giustizia. Il regime del Cremlino, con la sua riluttanza a creare condizioni di giustizia e trasparenza, può considerarsi complice di questi delitti.</p>
      <p sl="en">Ieri la giovane assistente giudiziaria, Natalya Vasilyeva, ha smagliato la rete di falsità costruita intorno al processo Khodorkovsky, dichiarando che la sentenza non è stata emessa dai giudici, bensì imposta dall’alto.</p>
      <p sl="en">Il divieto di rilascio del visto per i funzionari responsabili del caso Magnitsky e di altri è un provvedimento concreto che dimostra il serio impegno dell’Unione europea ai fini del miglioramento dello stato di diritto e della trasparenza in Russia. Il fatto che le autorità russe si siano innervosite soltanto all’idea di un divieto di rilascio del visto dà prova delle enormi capacità dell’Unione di apportare cambiamenti alla situazione.</p>
    </intervention>
    <intervention id="2-112-000" speaker_id="2155" name="Graham Watson" is_mep="True" mode="spoken">
      <p sl="en">Signora Presidente, molti di noi in questa Assemblea considerano la Russia un membro della grande famiglia delle nazioni europee e speravano che, dopo la caduta del muro di Berlino, si sarebbe avvicinata all’Unione europea. Purtroppo non è accaduto. L’attuale leadership ha scelto una strada che affligge profondamente quanti di noi auspicano la libertà, la democrazia e lo stato di diritto per il popolo russo.</p>
      <p sl="en">Il Commissario presente oggi ha più esperienza di molti di noi nei rapporti con la Russia e senza dubbio la metterà a frutto, tuttavia mi auguro che la Commissione eserciterà pressioni sull’Alto rappresentante affinché adotti una nuova politica nei confronti di qualsiasi paese i cui leader mostrano continuo spregio dei valori a noi cari. Dialoghiamo e intratteniamo rapporti commerciali con loro, come bisogna che sia. Sforziamoci di discutere assieme a loro di diritti umani, come è nostro dovere, ma non consentiamo ai loro leader di riciclare il denaro attraverso i sistemi bancari europei, di formare i figli nelle nostre scuole o nelle nostre università né di trascorrere le vacanze nei nostri luoghi di villeggiatura. Se applicassimo questa regola in ugual misura a tutti i leader autoritari del mondo, inizieremmo a muoverci verso quella che si potrebbe definire una “politica estera etica”.</p>
    </intervention>
    <intervention id="2-113-000" speaker_id="2054" name="Heidi Hautala" is_mep="True" mode="spoken">
      <p sl="en">Signora Presidente, concordo con i colleghi che invocano la necessità di interventi intelligenti al fine di interagire con i regimi autoritari che violano i diritti umani.</p>
      <p sl="en">Desidero chiedere al Consiglio e ai rappresentanti della Commissione qui presenti se siano pronti ad adottare misure nei confronti di chi ha violato i diritti umani, come indicato nella risoluzione del Parlamento del 16 dicembre 2010, che impone il congelamento dei beni e il divieto di rilascio dei visti a quei 60 funzionari implicati nel caso Magnitsky, sciaguratamente deceduto in un carcere russo.</p>
      <p sl="en">Ci sarebbero uno o due ministri degli esteri coraggiosi, o gli stessi rappresentanti della signora Ashton, disposti ad accogliere questa iniziativa? E se è vero che il giudice Viktor Danilkin ha stilato la sentenza Khodorkovsky e Lebedev prendendo ordini direttamente dal Tribunale di Mosca, detto giudice figurerebbe nella loro lista?</p>
    </intervention>
    <intervention id="2-114-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, la Russia è uno dei partner più importanti e stabili dell’Unione. Si tratta di un paese che non ha una lunga tradizione di democrazia e che in un certo qual senso si sta ancora acclimatando al governo democratico. Non bisogna altresì dimenticare che la Russia sta ancora combattendo l’implacabile terrorismo islamico e lo status sociale dei servizi di sicurezza è quindi più elevato che da noi. Da questo punto di vista è opportuno giudicare in modo assennato e secondo principio le ripetute deviazioni dai nostri consueti standard in materia di funzionamento democratico di uno Stato. È giusto intraprendere un dialogo con gli amici russi su tutte le questioni che ci turbano in merito al governo del paese da parte delle autorità russe. Tale dialogo deve tuttavia svolgersi all’insegna della serietà e dello spirito di partenariato ed essere motivato dallo sforzo di migliorare il funzionamento del sistema democratico in Russia anziché dalle prediche di un sedicente custode della democrazia globale. Negoziamo con la Russia come con un amico, in modo corretto, aperto e onesto. Dopotutto ci unisce l’interesse per la pace, l’armonia e la prosperità dell’Europa.</p>
    </intervention>
    <intervention id="2-115-000" speaker_id="97136" name="Indrek Tarand" is_mep="True" mode="spoken">
      <p sl="en">Signora Presidente, a mio avviso l’onorevole Schulz ha elaborato una risoluzione con ottime argomentazioni di base e giuste conclusioni, tuttavia non sono certo di aver compreso la posizione dell’onorevole Fleckenstein. Se il regolamento interno non mi consente di porre un’altra domanda, desidererei comunque un chiarimento. Intendeva forse suggerire che dovremmo astenerci dall’appoggiare questa risoluzione o esprimeva parere contrario, ovvero il sostegno socialista incondizionato per la sua immediata adozione?</p>
    </intervention>
    <intervention id="2-116-000" speaker_id="96840" name="Knut Fleckenstein" is_mep="True" mode="spoken">
      <p sl="en">Signora Presidente, mi rincresce, non stavo ascoltando.</p>
      <a text="(L’oratore acconsente a rispondere a una domanda presentata con la procedura del cartellino blu ai sensi dell’articolo 149, paragrafo 8.)"/>
    </intervention>
    <intervention id="2-117-000" speaker_id="97136" name="Indrek Tarand" is_mep="True" mode="spoken">
      <p sl="en">Signora Presidente, non ho capito se la proposta dell’onorevole Fleckenstein era che appoggiassimo la risoluzione presentata da Werner Schulz e da altri deputati oppure se ci stesse invitando ad astenerci dalla sua adozione in questa tornata.</p>
    </intervention>
    <intervention id="2-118-000" speaker_id="96840" name="Knut Fleckenstein" is_mep="True" mode="spoken">
      <p sl="en">Signora Presidente, io voterò a favore della risoluzione.</p>
    </intervention>
    <intervention id="2-119-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio . – Signora Presidente, in primo luogo desidero ringraziare tutti i deputati per le domande pertinenti sollevate nel corso della discussione.</p>
      <p sl="en">Condivido pienamente i timori espressi in questa sede da molti di voi e ritengo che l’Unione europea nel suo complesso debba continuare a sollevarne a tutti i livelli con i nostri interlocutori russi. Conviene dialogare in modo diretto e senza esitazioni in presenza di questioni reali e concrete. Se dobbiamo operare in qualità di partner strategici, e a mio avviso noi siamo partner strategici della Russia, bisogna anche essere pronti ad affrontare temi spinosi.</p>
      <p sl="en">Due sono gli aspetti che mi hanno particolarmente rallegrato nel corso della discussione. Il primo è che nessuno ha contestato l’importanza della Russia quale partner strategico per l’Unione europea; il secondo è il consenso generale espresso in questa Aula in merito all’incompiutezza della modernizzazione e dell’instaurazione di una democrazia matura e dello stato di diritto in Russia, oltre ai numerosi problemi relativi al funzionamento stesso della democrazia in quel paese.</p>
      <p sl="en">Non mancherò di portare tutti i punti sollevati all’attenzione dell’Alto rappresentante affinché possiamo mettere in opera i diversi mezzi di cui disponiamo. Sono certa che l’imminente visita del governo russo a Bruxelles il 24 febbraio rappresenterà una valida occasione per ribadire le nostre preoccupazioni.</p>
      <p sl="en">La questione inerente alla Russia permane iscritta all’ordine del giorno del Consiglio Affari esteri. Forse sarete al corrente che dallo scorso anno il Consiglio europeo dedica una riunione periodica alla discussione di varie questioni con i nostri partner strategici. Il primo e più recente incontro si è tenuto nel settembre 2010 e ritengo che il Presidente Van Rompuy nel corso dell’anno procederà nello stesso modo.</p>
      <p sl="en">Adesso passerò a rispondere ad alcune domande puntuali rivoltemi dai deputati. In primo luogo, relativamente alla questione sui diritti umani sollevata dall’onorevole Hautala, desidero sottolineare che l’Alto rappresentante prende in seria considerazione la risoluzione del Parlamento del dicembre 2010. Occorre indagare nel modo dovuto sulle circostanze del decesso di Sergei Magnitsky e di Vera Trifonova, sopraggiunto durante la custodia cautelare, e senza dubbio il Consiglio Affari esteri vi dedicherà particolare attenzione. Continuiamo a sollevare questi e altri timori a tutti i livelli, non soltanto nel corso delle due consultazioni annuali relative ai diritti umani, ma anche a livello di vertice, insistendo sul rispetto degli impegni internazionali assunti dalla Russia. Spetta al Consiglio qualsiasi decisione in merito a provvedimenti restrittivi e tali strumenti vanno adoperati con prudenza sulla base di prove certe. Innanzi tutto invitiamo incessantemente la Russia a garantire indagini adeguate.</p>
      <p sl="en">Sappia l’onorevole Oomen-Ruijten che i diritti umani rappresentano il nucleo centrale dei negoziati sul nuovo accordo e saranno trattati su diversi fronti. Possiamo assicurarvi che gli impegni assunti dall’Unione europea e dalla Russia in materia di rispetto dei diritti umani, ivi compresi quelli delle persone appartenenti alle minoranze, acquisiranno notevole rilievo nel presente accordo e saranno senza dubbio determinanti ai fini del futuro accordo.</p>
      <p sl="en">Concludo sintetizzando alcuni dei punti precedentemente illustrati. Lo stato di diritto e l’indipendenza della magistratura devono rimanere parte integrante dello sforzo di modernizzazione in atto nella Federazione russa. L’Unione europea deve essere pronta ad appoggiare la Russia in questo sforzo. La libertà di parola, di riunione e di associazione costituisce l’elemento fondante di tutte le democrazie occidentali. La Russia deve ottemperare agli impegni giuridici assunti in qualità di membro del Consiglio d’Europa, delle Nazioni Unite e dell’OSCE.</p>
      <p sl="en">Il Caucaso settentrionale resta per noi motivo di grave preoccupazione e dobbiamo incoraggiare la Russia affinché trovi una soluzione sostenibile a questo problema endemico presente nella regione. È comunque importante ricordare, malgrado i nostri numerosi timori e le molteplici sfide attualmente affrontate dalla Russia, i tanti risultati positivi conseguiti. Bisogna prendere in parola il Presidente Medvedev e continuare ad avviare un dialogo serio con la Russia sul tema dei diritti umani. Qualora si verificassero episodi in tal senso, dobbiamo esserne informati e seguire molto da vicino gli sviluppi in Russia.</p>
      <p sl="en">Vi ringrazio per i preziosi interventi. L’Alto rappresentante verrà debitamente informato in merito ai vostri pareri.</p>
    </intervention>
    <intervention id="2-120-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 17 febbraio 2011, alle 12:00.</p>
      <a text="(La seduta, sospesa alle 11.45, riprende alle 12.00)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-121-000" speaker_id="96838" name="Cristian Dan Preda" is_mep="True" mode="written">
      <p sl="ro">La stampa internazionale ha profusamente discusso il caso Mikhail Khodorkovsky e tutto sembra indicare un suo sfruttamento a fini politici. Le recenti dichiarazioni rese dall’addetto stampa del giudice Danilkin evidenziano la mancanza di indipendenza del sistema giudiziario russo. D’altra parte è importante rimarcare che non si tratta di un caso isolato, dato che le ONG operanti in Russia danno regolarmente conto dell’inosservanza delle norme ai fini di processi imparziali. Nel settembre 2010 l’Assemblea parlamentare del Consiglio d’Europa ha inoltre richiesto alle autorità muscovite l’adozione di riforme onde garantire l’indipendenza del sistema giudiziario e porre fine alle vessazioni nei confronti degli avvocati. Da ultimo è importante evidenziare la situazione critica del Caucaso settentrionale, regione in cui regna un clima di impunità e dove, fatto ancora più grave, le vittime hanno paura di difendersi per non incorrere in ulteriori pericoli. Se le autorità russe intendono dimostrare la loro credibilità dichiarando l’intenzione di rispettare lo stato di diritto, è evidente che servono sforzi maggiori di quelli finora compiuti.</p>
    </intervention>
    <intervention id="2-122-000" speaker_id="96835" name="Traian Ungureanu" is_mep="True" mode="written">
      <p sl="en">Il governo del Presidente Medvedev e del Primo ministro Putin è incompatibile con lo stato di diritto. Per più di dieci anni Putin e Medvedev hanno tollerato, e forse protetto, una raccapricciante sequela di abusi e reati, ivi compresi i processi inscenati, il controllo della stampa e l’omicidio di matrice politica.</p>
      <p sl="en">L’orribile primato dell’illegalità che vanta la Russia non riguarda la delinquenza privata. Il vero problema è l’illegalità propugnata dallo Stato. Il sistema giudiziario russo, e indubbiamente lo Stato russo, non si è mai occupato dei reati ai danni dei giornalisti, degli attivisti dei diritti umani e degli informatori in seno all’esercito o alla magistratura. L’illegalità in Russia è stata per troppo tempo considerata un incidente o un problema che esula dal controllo statale.</p>
      <p sl="en">È opportuno che la politica dell’Unione attribuisca alle autorità russe la responsabilità della loro collusione con elementi criminali. I recenti sviluppi sembrano indicare che il secondo processo Khodorkovsky sia stato condotto a istanza di autorevoli figure politiche. I precedenti extragiudiziali dello Stato russo sono ormai diventati una tradizione e la politica dell’Unione deve prendere atto di questa deplorevole prassi.</p>
      <p sl="en">La consueta retorica indulgente dell’Unione europea è inadeguata e dovrebbe lasciare il posto a una politica risoluta che preveda anche ammonimenti credibili sulla necessità di un potenziamento immediato dell’applicazione della legge russa ai fini di una futura cooperazione con questo paese.</p>
    </intervention>
    <intervention id="2-122-002" speaker_id="96788" name="Krzysztof Lisek" is_mep="True" mode="written">
      <p sl="pl">All’inizio del suo mandato Medvedev ha promesso ai russi una “dittatura di legge” e una piena democrazia. Ritengo che il Presidente russo sia consapevole degli sforzi del paese volti a instaurare una democrazia nel rispetto dello stato di diritto e a creare una economia moderna in grado di rispondere alle sfide globali. I recenti episodi avvenuti in Russia, segnatamente le numerose aggressioni ai danni di giornalisti e rappresentanti di organizzazioni non governative indipendenti e la sentenza emessa nel caso Khodorkovsky, offrono leciti motivi per domandarsi se dietro alle richieste apparentemente nobili esista una comprensione reale dei diritti umani e delle libertà fondamentali. Anche il rispetto da parte della Russia dei suoi obblighi internazionali può considerarsi controverso sotto diversi aspetti. È opportuno porre fine in tempi brevi ai conflitti irrisolti in regioni quali il Nagorno-Karabakh, la Transnistria, l’Abkhazia e l’Ossezia meridionale, in conformità con il diritto internazionale e gli obblighi assunti dalla Russia. Bisogna che questo paese ottemperi senza riserve a tutte le disposizioni dell’accordo del 2008 tra la Russia, l’Unione europea e la Georgia. In particolare, ai rappresentanti della missione di vigilanza dell’Unione europea in Georgia (EUMM Georgia) deve essere garantito l’accesso illimitato all’Abkhazia e all’Ossezia meridionale al fine di ripristinare la pace e la stabilità in quelle regioni georgiane.</p>
    </intervention>
    <intervention id="2-122-003" speaker_id="97136" name="Indrek Tarand" is_mep="True" mode="written">
      <p sl="en">iSembra che l’indipendenza della magistratura e la mimesi della democrazia, della libertà di parola e dello stato di diritto siano problemi ampiamente compresi e l’Unione europea dovrebbe saperli riconoscere. Eppure è strano come nel contempo sia desiderio di alcuni Stati membri ignorare i comuni intendimenti e finanche gli accordi, quale la posizione comune 2008/944/PESC dell’Unione europea. Ceterum censeo : la Francia ha deciso di vendere alla Russia una nave da guerra classe Mistral. Siamo convinti che si pentirà sinceramente del suo gesto.</p>
    </intervention>
  </section>
  <section id="creitem6" title="6. Rettifica a un testo approvato: vedasi processo verbale">
    <intervention id="2-126-000" speaker_id="4540" name="Philip Bradbourn" is_mep="True" mode="spoken">
      <p sl="en">Signora Presidente, spero che riesca a sentirmi nonostante il chiasso. Mi chiedevo se potesse dirmi quando verranno presi provvedimenti in Aula per evitare che gli eurodeputati siano costretti a sottostare al disagio di dover fare la spola tra gli ascensori dei loro uffici e l’Aula ed essere costantemente avvicinati da persone – lobbisti, assistenti o quant’altro – che cercano di infilare loro in mano centinaia di documenti mentre si recano in Aula per la votazione. Questo posto comincia ad assomigliare sempre più a un’unione studentesca universitaria che non a un Parlamento, signora Presidente, e spero che lei prenda provvedimenti in tal senso.</p>
    </intervention>
    <intervention id="2-127-000" speaker_id="1941" is_mep="True" mode="spoken" role="Presidente">
      <p sl="unknown">Grazie onorevole Bradbourn del suggerimento. Trasmetteremo le sue osservazioni ai Questori affinché prendano gli eventuali provvedimenti.</p>
    </intervention>
  </section>
  <section id="creitem7" title="7. Interpretazione del regolamento: vedasi processo verbale"/>
  <section id="creitem8" title="8. Turno di votazioni">
    <intervention id="2-130-000" speaker_id="1941" is_mep="True" mode="spoken" role="Presidente">
      <p sl="unknown">L'ordine del giorno reca il turno di votazioni.</p>
      <p sl="unknown">(Per i risultati della votazione: vedasi processo verbale) .</p>
    </intervention>
  </section>
  <section id="creitem9" title="8.1. Modifica dell’accordo CE-Sud Africa sugli scambi, lo sviluppo e la cooperazione (A7-0018/2011, Eva Joly) (votazione)"/>
  <section id="creitem10" title="8.2. Accordi tra l’Unione europea, l'Islanda, il Liechtenstein e la Norvegia (meccanismi finanziari per il 2009-2014 e importazioni nell'Unione europea di taluni pesci e prodotti della pesca per il 2009-2014) (A7-0372/2010, Maria Eleni Koppa) (votazione)"/>
  <section id="creitem11" title="8.3. Accordo fra l'Unione europea e la Repubblica federale del Brasile su taluni aspetti dei servizi aerei (A7-0004/2011, Silvia-Adriana Ţicău) (votazione)"/>
  <section id="creitem12" title="8.4. Accordo fra la Comunità europea e la Repubblica d'Islanda, il Regno di Norvegia, la Confederazione svizzera e il Principato del Liechtenstein su disposizioni complementari in relazione al Fondo per le frontiere esterne per il periodo 2007-2013 (A7-0007/2011, Wim van de Camp) (votazione)"/>
  <section id="creitem13" title="8.5. Adesione del Principato del Liechtenstein all'accordo UE/CE/Svizzera sull'associazione della Svizzera all’attuazione, all’applicazione e allo sviluppo dell’acquis di Schengen (A7-0008/2011, Carlos Coelho) (votazione)"/>
  <section id="creitem14" title="8.6. Adesione del Principato del Liechtenstein all'accordo CE/Svizzera sulla determinazione dello Stato competente per l’esame di una domanda di asilo introdotta in uno degli Stati membri o in Svizzera (A7-0013/2011, Monika Hohlmeier) (votazione)"/>
  <section id="creitem15" title="8.7. Accordo UE-Brasile in materia di esenzione dal visto per soggiorni di breve durata per i titolari di passaporti ordinari (A7-0011/2011, Monica Luisa Macovei) (votazione)"/>
  <section id="creitem16" title="8.8. Accordo UE-Brasile in materia di esenzione dal visto per soggiorni di breve durata per i titolari di passaporti diplomatici o di servizio/ufficiali (A7-0010/2011, Ioan Enciu) (votazione)"/>
  <section id="creitem17" title="8.9. Attuazione della direttiva sui servizi (A7-0012/2011, Evelyne Gebhardt) (votazione)"/>
  <section id="creitem18" title="8.10. Diritti dei passeggeri nel trasporto in autobus e pullman (A7-0020/2011, Antonio Cancian) (votazione)"/>
  <section id="creitem19" title="8.11. Livelli di prestazione in materia di emissioni dei veicoli commerciali leggeri nuovi (A7-0287/2010, Martin Callanan) (votazione)"/>
  <section id="creitem20" title="8.12. Cooperazione rafforzata nell'ambito della creazione di una protezione unitaria del brevetto (A7-0021/2011, Klaus-Heiner Lehne) (votazione)"/>
  <section id="creitem21" title="8.13. Radioattività per i prodotti alimentari (A7-0001/2011, Ivo Belet) (votazione)">
    <intervention id="2-145-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Signora Presidente, vorrei precisare che la votazione si è svolta immediatamente dopo la precedente, e ci tengo pertanto a ribadire che il mio voto è contrario. Anche se non ho avuto la possibilità di votare, sono sfavorevole.</p>
      <p sl="es">Vorrei inoltre richiamare l’attenzione del Parlamento sul fatto che questa proposta di decisione sul brevetto europeo è in attesa di decisione da parte della Corte di giustizia, prevista per l’8 marzo. Intendevo pertanto proporre al Parlamento di rinviare la votazione sul brevetto europeo a quanto la Corte di giustizia si sarà espressa sulla questione della giurisdizione in termini di regime linguistico.</p>
      <p sl="es">Vorrei che quanto suddetto venisse messo a verbale.</p>
    </intervention>
    <intervention id="2-147-000" speaker_id="28257" name="Ivo Belet" is_mep="True" mode="spoken">
      <p sl="en">Signora Presidente, si tratta di un emendamento orale sull’indennizzo degli agricoltori, e vorrei ringraziare l’onorevole Rivasi per l’iniziativa. Ecco quello che dice: “Entro marzo 2012 la Commissione presenta al Parlamento europeo e al Consiglio una relazione sull’adeguatezza di un meccanismo per indennizzare gli agricoltori i cui prodotti alimentari siano stati contaminati oltre i livelli massimi ammissibili stabiliti e non possano quindi essere immessi sul mercato. Tale meccanismo dovrebbe essere basato sul principio “chi inquina paga”. La relazione è corredata, se del caso, di una proposta legislativa che istituisca detto meccanismo”. Si tratta di una proposta congiunta di cinque gruppi politici.</p>
    </intervention>
    <intervention id="2-149-000" speaker_id="1941" is_mep="True" mode="spoken" role="Presidente">
      <p sl="unknown">Con ciò si conclude il turno di votazioni.</p>
    </intervention>
  </section>
  <section id="creitem22" title="9. Dichiarazioni di voto">
    <intervention id="2-153-000" speaker_id="4462" name="Clemente Mastella" is_mep="True" mode="spoken">
      <p sl="it">Signora Presidente, l'obiettivo della direttiva sui servizi, entrata in vigore nel dicembre 2006, è quello di aprire il mercato ai prestatori di servizi nell'Unione europea, eliminando tutte le barriere protezionistiche, gli ostacoli arbitrari e le eventuali norme discriminatorie.</p>
      <p sl="it">Il Parlamento europeo ha tuttavia sempre insistito sul fatto che tale direttiva non deve costituire un pretesto per una pericolosa deregolamentazione e liberalizzazione del settore, pregiudicando in tal modo i diritti dei lavoratori. Il principio del paese d'origine, criticato come precursore del dumping sociale, è stato soppresso e sostituito dal principio del paese di destinazione.</p>
      <p sl="it">Ho votato a favore di questa relazione perché, a proposito del recepimento della direttiva in oggetto da parte degli Stati membri, ha il merito di sottolineare ingiustificati ritardi e carenze, nonché alcune controversie relative alla sua interpretazione e applicazione. Termino qui, signora Presidente, perché parlare in queste condizioni è cosa piuttosto complicata.</p>
    </intervention>
    <intervention id="2-154-000" speaker_id="23788" name="Adam Bielan" is_mep="True" mode="spoken">
      <p sl="pl">Signora Presidente, lo sviluppo del mercato europeo dei servizi svolge un ruolo assolutamente essenziale per stimolare la crescita economica nell’Unione europea. Pertanto, va accolto con molto favore il fatto che il Parlamento europeo stia vigilando con attenzione sul recepimento della direttiva sui servizi. Altrettanto essenziali sono ulteriori misure a sostegno dello sviluppo adeguato del mercato europeo dei servizi. Il nostro scopo primario era facilitare l’erogazione dei servizi in tutta Europa. Osserviamo pertanto con preoccupazione la tendenza mostrata da alcuni Stati membri a promulgare e applicare leggi che non sono in alcun modo giustificate dalle disposizioni della direttiva. Vengono pertanto erette barriere artificiali che ostacolano le attività dei fornitori di servizi.</p>
      <p sl="pl">Attualmente, il 90 per cento dei nuovi posti di lavoro provengono dal settore terziario. Reputo quindi che una direttiva perfettamente funzionante rappresenti una prerogativa essenziale per lo sviluppo del mercato unico, nonché un progetto chiave per l’economia europea. Mi rallegra pertanto constatare come alcuni esempi della direttiva stiano conseguendo risultati tangibili, quali le numerosissime notifiche di emendamenti alla legislazione che stiamo ricevendo dagli Stati membri.</p>
    </intervention>
    <intervention id="2-155-000" speaker_id="97280" name="Claudio Morganti" is_mep="True" mode="spoken">
      <p sl="it">Signora Presidente, ho espresso convintissimo voto negativo sull'adozione e l'applicazione della direttiva Servizi, la cosiddetta direttiva Bolkenstein. Scopo della direttiva doveva essere quello di produrre una maggiore concorrenza in Europa, fornendo un aiuto allo sviluppo delle piccole e medie imprese.</p>
      <p sl="it">Purtroppo, però, il vero obiettivo è risultato essere la conquista e l'assalto delle nostre aziende, che sono piccole e medie imprese. In Italia abbiamo settori che rappresentano un'eccellenza, come nel caso degli stabilimenti balneari, dove i titolari hanno investito tutti i loro averi e per i quali hanno fatto enormi sacrifici. Ora, grazie questa direttiva, hanno perso tutto.</p>
      <p sl="it">Non è questo il sistema da attuare, con un'Europa burocrate e dei grandi gruppi industriali, delle multinazionali che vogliono penetrare nel territorio italiano a sopraffare le nostre aziende. Non lo possiamo permettere e io sarò accanto a queste piccole e medie imprese e le difenderò, giacché noi teniamo alle nostre tradizioni e all'eccellenza italiana.</p>
    </intervention>
    <intervention id="2-156-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signora Presidente, la direttiva sui servizi attualmente in vigore impone a tutti i paesi membri dell’UE di eliminare gli ostacoli burocratici e semplificare la vita degli imprenditori. Tuttavia, l’attuazione della direttiva è giunta a un punto morto. Le aree problematiche principali sono la mancata conformità al campo di applicazione della direttiva, i ritardi nella creazione degli sportelli unici, le carenze in termini di cooperazione amministrativa e le discrepanze nella valutazione reciproca. La relazione a cui ho dato il mio appoggio considera essenziale istituire rapidamente gli sportelli unici, che gestiranno tutte le formalità necessarie alla fornitura dei servizi transfrontalieri, comprese informazioni di semplice comprensione sugli iter e le procedure amministrative in vigore paese per paese. I servizi rappresentano il 40 per cento del prodotto interno lordo dell’Unione. La rimozione degli ostacoli e dei ritardi non necessari potrebbe offrire un contributo ingente a migliorare la competitività e a creare occupazione.</p>
    </intervention>
    <intervention id="2-157-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signora Presidente, ritengo che la valutazione della direttiva sui servizi ci abbia offerto un’ottima occasione per verificare se tale direttiva faciliti effettivamente un migliore sviluppo del mercato dei servizi e se gli Stati membri stiano attuando correttamente le disposizioni in essa contenute. In tutte le fasi di applicazione della direttiva, è essenziale che viga consenso sul fatto che i servizi pubblici non devono essere contemplati dalla direttiva stessa, ma che vanno garantiti i servizi sociali e rispettati i requisiti del diritto del lavoro.</p>
      <p sl="lt">è evidente che la Commissione e gli Stati membri devono intensificare gli sforzi per istituire sportelli unici di alta qualità negli Stati membri. A tale scopo vanno stanziate risorse adeguate, per garantire che tali sportelli forniscano informazioni di alta qualità e accessibili.</p>
    </intervention>
    <intervention id="2-158-000" speaker_id="4555" name="Daniel Hannan" is_mep="True" mode="spoken">
      <p sl="en">Signora Presidente, fin dagli albori dell’Unione europea c’è stata poca chiarezza sulla definizione di libero mercato dei beni e dei servizi.</p>
      <p sl="en">Quando i miei elettori hanno votato a favore dell’adesione alla CEE nel 1975, ritenevano che mercato comune significasse riconoscimento reciproco dei prodotti. Se si può vendere una bottiglia di acqua minerale nel Regno Unito, si dovrebbe essere autorizzati a fare lo stesso anche in Francia, Germania o Italia e viceversa. Quello che hanno constatato nella prassi è che significa invece standardizzazione – che “l’acqua minerale deve contenere i seguenti minerali ma nessuno di questi altri”, che “il volume non deve essere maggiore di x né minore di y” e così via. Si può inoltre scoprire che un prodotto mai concepito per l’esportazione può essere incriminato nel proprio paese d’origine.</p>
      <p sl="en">Ecco la situazione a cui abbiamo dovuto assistere ripetutamente, sia con i beni sia con i servizi. Invece di avere una maggiore scelta per i consumatori, tale scelta viene drasticamente ridotta, spesso a causa di un produttore specifico dell’Unione europea che guarda caso è comunque conforme a tutta una serie di specifiche e che considera la legislazione comunitaria un modo per scaricare i propri costi sui concorrenti. Per questo la nostra quota di PIL continua a diminuire, per questo il mio paese si è arenato in un blocco regionale ristretto e soffocante.</p>
    </intervention>
    <intervention id="2-159-000" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, mi ricordo quando la direttiva sui servizi è apparsa per la prima volta in questo Parlamento nell’ultima legislatura, rammento quanto fossero controversi molti dei suoi elementi. Inoltre, essendo stato relatore della relazione sul commercio e i servizi, ricordo personalmente la controversia da me suscitata quando ho espresso la necessità di liberalizzare molti servizi – servizi finanziari, servizi sanitari, servizi per l’istruzione, servizi idrici – per dare ai nostri consumatori più scelta e servizi migliori invece che fare affidamento su monopoli statali vecchi e disastrati, spesso sottofinanziati dai contribuenti.</p>
      <p sl="en">Abbiamo davanti agli occhi questa definizione di servizi di interesse economico generale, come se le norme che ci consentono di poter disporre di un’ampia scelta nel campo dei supermercati e di altri servizi non si applicassero all’acqua, all’istruzione e alla salute. è giunto il momento di abbandonare la politica di 30 anni fa, quando determinati beni e servizi potevano essere erogati solamente dallo Stato. La conseguenza è stata un loro sottofinanziamento e un’erogazione inadeguata. Promuoviamo una maggiore liberalizzazione dei servizi in tutta l’UE e in tutto il mondo.</p>
    </intervention>
    <intervention id="2-161-000" speaker_id="96870" name="Gesine Meissner" is_mep="True" mode="spoken">
      <p sl="de">Signora Presidente, vorrei spiegare la ragione per cui la maggioranza del gruppo dell’Alleanza dei Liberali e dei Democratici per l’Europa si è astenuta dal voto su questa direttiva. è positivo che si sia presa una decisione e che vengano ora rispettati i diritti dei disabili. Tuttavia, ciò vale soltanto per le lunghe distanze. Molti degli altri punti non sono degni di una direttiva europea. Ad esempio, poiché la direttiva riguarda solamente i viaggi superiori ai 250 chilometri, in molti paesi non si applica. Cipro, Malta e Lussemburgo non hanno alcun diritto, così come alcuni altri Stati membri che non hanno tragitti di autobus superiori ai 250 chilometri. La libera circolazione delle persone, dei beni e dei servizi è uno dei principi fondanti dell’Europa. Adesso sono i passeggeri più poveri a non essere tutelati, in quanto alcuni Stati membri non dispongono di alcun sistema di diritti dei passeggeri. Per questo ci siamo astenuti. Vi sono alcuni aspetti positivi, ma anche molti aspetti negativi, ed è questo il motivo della nostra astensione.</p>
    </intervention>
    <intervention id="2-162-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, la proposta di regolamento della Commissione presentata nel 2008 si prefiggeva di instaurare su scala europea nuovi diritti a tutela dei passeggeri di autobus paragonabili a quelli applicati in altri modi di trasporto, assicurando così condizioni di concorrenza paritarie tra i vettori e tra le diverse modalità di trasporto nei vari Stati membri. È stato necessario un lungo e difficile negoziato con il Consiglio – compreso il ricorso alla procedura di conciliazione – per poter giungere al testo oggi votato.</p>
      <p sl="it">Il testo finale può essere considerato un compromesso molto soddisfacente e ben equilibrato, dal momento che riesce a garantire i diritti ai passeggeri, senza al contempo imporre un pesante onere a carico dei vettori che – non possiamo dimenticarlo – sono per la maggior parte piccole e medie imprese.</p>
      <p sl="it">L'esito della procedura di conciliazione può essere, a buona ragione, considerato un successo per il Parlamento europeo nella misura in cui sono state accolte alcune delle nostre principali richieste, e cioè l'ambito di applicazione, i diritti fondamentali dei passeggeri a prescindere dalla distanza, le deroghe e, infine, i casi di incidenti, le cancellazioni e i ritardi attraverso la previsione di adeguate forme di rimborso, di assistenza e di risarcimento per i passeggeri.</p>
    </intervention>
    <intervention id="2-163-000" speaker_id="97020" name="Guido Milana" is_mep="True" mode="spoken">
      <p sl="it">Signor Presidente, si avvia una nuova stagione di diritti, diritti che avrebbero potuto essere più diffusi. Dobbiamo essere consapevoli che, al di sotto dei 250 chilometri, i diritti dei più deboli, dei disabili, degli anziani e dei soggetti a di mobilità ridotta non trovano alcuna risposta in questo provvedimento.</p>
      <p sl="it">Se è vero che si stabiliscono standard di qualità omogenei, è altrettanto vero che l'esclusione del trasporto locale limita molto la quantità di viaggiatori coinvolti. L'applicazione nei prossimi quattro anni consentirà al settore di prepararsi al meglio, ma occorrerà vigilare per la costituzione degli organismi di applicazione.</p>
      <p sl="it">L'esito di questo lavoro rappresenta un successo per il Parlamento ed è un segnale positivo di attenzione ai bisogni dei cittadini. Ma il compromesso è sempre una mediazione – in questo caso al ribasso – rispetto alla volontà di quest'Aula. In fondo, noi abbiamo dimostrato di essere buoni interpreti di bisogni, al contrario del Consiglio che si è rivelato portatore esclusivo di interessi.</p>
    </intervention>
    <intervention id="2-164-000" speaker_id="97131" name="Giommaria Uggias" is_mep="True" mode="spoken">
      <p sl="it">Signor Presidente, vorrei complimentarmi con l'onorevole Cancian per l'eccellente lavoro svolto portando a termine questo provvedimento.</p>
      <p sl="it">L'onorevole Mastella mi consentirà di non concordare con lui nel ritenere che questo provvedimento rappresenti una grande conquista per i nostri cittadini. Non si può non rilevare che i cittadini sono tutelati solo nel momento in cui attraversano una tratta superiore a 250 chilometri mediante tram o autobus. Dov'è la tutela dei diritti dei cittadini dell'Europa che – come già ribadito dalla collega Gesine Meissner – conta interi Stati quali Cipro, Lussemburgo e Malta che vengono esclusi da questa tutela?</p>
      <p sl="it">Queste sono le ragioni per le quali il nostro gruppo ha votato in termini di astensione. Non abbiamo votato contro perché alcuni diritti positivi vengono tutelati, come quelli dei portatori di handicap e delle persone a mobilità ridotta. Per questa ragione noi ci siamo astenuti. Ma per il resto, chiediamo che sulla materia si torni al più presto per tutelare i diritti dei cittadini in maniera reale.</p>
    </intervention>
    <intervention id="2-165-000" speaker_id="28316" name="Hannu Takkula" is_mep="True" mode="spoken">
      <p sl="fi">Signora Presidente, vorrei esordire dichiarando che è eccellente ed importante occuparsi dei diritti dei nostri cittadini. Ogni volta che si parla di diritti, occorre ricordare che sono sempre corredati da doveri, pertanto non esistono diritti senza doveri.</p>
      <p sl="fi">La relazione sui diritti dei passeggeri nel trasporto in autobus e pullman contiene molti aspetti positivi e condivisibili. Va inoltre ricordato che le aziende che effettuano servizi paneuropei in autobus e pullman sono molto diverse tra loro. Ad esempio, in Finlandia esistono molte imprese familiari su piccola scala, e mi chiedo pertanto se non sia il caso di continuare a oberare queste piccole aziende con nuovi costi e obblighi, visto che faticano a mantenersi redditizie.</p>
      <p sl="fi">Possiamo dire di aver dato prova di flessibilità sulla questione in svariati modi, e che sono stati presi in considerazione i diritti dei diversi passeggeri. Il riconoscimento dei diritti dei disabili si traduce sempre in valore aggiunto innegabile. In generale, è molto importante garantire che i disabili e le persone a mobilità ridotta possano viaggiare e spostarsi con maggiore facilità e che si tenga maggiormente conto delle loro esigenze. è uno sviluppo auspicabile, ma come dicevo poc’anzi, la questione risulta leggermente incoerente, in quanto quando si parla di diritti e doveri, è anche importante accertarsi che i costi non lievitino eccessivamente per le piccole imprese operanti nel settore dei trasporti in autobus e pullman.</p>
    </intervention>
    <intervention id="2-166-000" speaker_id="28116" name="Marian Harkin" is_mep="True" mode="spoken">
      <p sl="en">Signora Presidente, ho votato a favore del regolamento, anche se reputo che non sia sufficientemente ambizioso. è comunque un inizio, e a volte in questo Parlamento e nell’UE ci limitiamo a fare passi in avanti ridotti. è quello che abbiamo fatto oggi.</p>
      <p sl="en">Deploro che alcuni Stati membri siano esclusi dalla norma e che di fatto la stessa si applichi solamente a viaggi che coprono una distanza superiore ai 250 chilometri. Avrei certamente preferito che passasse la posizione del gruppo ALDE, in cui i diritti dei passeggeri sarebbero stati applicabili a tragitti di durata molto inferiore. Mi fa comunque piacere constatare che alcuni dei diritti di base contemplati dal regolamento si applichino a passeggeri che viaggiano su distanze più ridotte. Tali diritti si applicano in particolare ai disabili o a persone a mobilità ridotta. Tra questi figurano l’accesso non discriminato ai trasporti e una formazione sulle disabilità rivolta al personale di autobus e pullman.</p>
      <p sl="en">Purtroppo, i paesi membri godono di un periodo di deroga fino a dieci anni e, mentre le aziende più piccole hanno effettivamente bisogno di tempi adeguati per conformarsi, inviterei e incoraggerei gli Stati membri a cercare di uniformarsi il prima possibile a questa norma.</p>
    </intervention>
    <intervention id="2-167-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signora Presidente, sono fortemente favorevole ai diritti dei passeggeri e, in particolare, a maggiori diritti per i disabili.</p>
      <p sl="en">Non sono particolarmente soddisfatto del compromesso raggiunto. A differenza del mio collega, avrei preferito una soglia di 200 chilometri, in quanto ciò avrebbe consentito alle aree rurali della mia circoscrizione elettorale in Irlanda di essere esenti. Mi riferisco ad alcune zone del Donegal settentrionale e occidentale, alla contea di Mayo e di fatto anche di Galway. La maggior parte delle zone rurali non rientra nel limite dei 250 chilometri. Il livello di diritti a cui si mira in termini di indennizzo non è in linea con la tipologia di servizio erogata nelle aree rurali.</p>
      <p sl="en">Vorrei fare inoltre riferimento ai costi, principalmente di natura assicurativa, che potrebbero costringere alcuni operatori ad abbandonare il mercato. In molti casi, il servizio pubblico dei trasporti è l’unica alternativa disponibile.</p>
      <p sl="en">Dobbiamo naturalmente accettare la decisione che è stata presa oggi e cui auguriamo che il periodo di deroga permetta a coloro che non rientrano nel limite dei 250 chilometri di adeguarsi.</p>
      <p sl="en">Pertanto, anche se in linea di principio sono d’accordo, mi sono dovuto astenere per le suddette ragioni.</p>
    </intervention>
    <intervention id="2-168-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signora Presidente, ogni anno 70 milioni di passeggeri in Europa viaggiano a bordo di autobus o pullman. Era tempo che entrasse in vigore una legge in grado di tutelare i diritti dei passeggeri così come accade per il trasporto aereo, via mare o ferroviario. I passeggeri godranno di 12 diritti fondamentali che si applicheranno a tragitti di qualsiasi lunghezza. Inoltre, nel caso di viaggi superiori ai 250 chilometri, avranno diritto a un indennizzo in caso di ritardi, ad assistenza in caso di incidente o di decesso, a un rimborso per i bagagli smarriti o danneggiati, e a informazioni migliori. Tuttavia, soprattutto per i paesi più piccoli, il minimo di 250 km è una soglia piuttosto estrema. Plaudo al fatto che i passeggeri a mobilità ridotta abbiano diritto a un’assistenza speciale, come già accade per il trasporto aereo. In futuro appoggerò sicuramente l’introduzione di una norma comune che unifichi le legislazioni già esistenti in materia di diritti dei passeggeri nei diversi sistemi di trasporto, al fine di fare chiarezza sull’intero sistema dei diritti dei passeggeri.</p>
    </intervention>
    <intervention id="2-169-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, i diritti dei passeggeri nel trasporto in autobus e pullman, di utilizzo frequente nell’Unione europea, richiedono un assetto giuridico chiaro, come accade già per il trasporto aereo, ferroviario e per mare. Ritengo che la versione finale del regolamento che è stato presentato rappresenti un compromesso soddisfacente. Mi rallegra soprattutto l’adozione dei 12 diritti di base dei passeggeri, che si applicano a tutti i passeggeri che scelgono questa modalità di trasporto, indipendentemente dalla lunghezza del tragitto. accolgo con particolare favore il riconoscimento e l’attenzione rivolta alle esigenze specifiche dei disabili e delle persone a mobilità ridotta. La garanzia del diritto a un indennizzo per lo smarrimento o il danneggiamento di una sedia a rotelle o di altri dispositivi di mobilità, e la formazione al personale che opera su autobus e pullman nell’area dei trasporti dei disabili stanno diventando strumenti importanti nella lotta contro la discriminazione e l’esclusione sociale di queste persone.</p>
    </intervention>
    <intervention id="2-170-000" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, ho votato a favore della relazione in quanto rappresenta un progresso significativo della situazione attuale. Siamo riusciti a individuare una soluzione equilibrata che tutela i diritti dei passeggeri degli autobus e garantisce la sopravvivenza degli operatori piccoli e medi. Il regolamento si applica a tragitti superiori ai 250 chilometri e conferisce ai passeggeri di autobus e pullman il diritto di fare domanda di indennizzo in caso di annullamento delle corse, di vendita di più biglietti rispetto ai posti disponibili o di ritardo superiore alle 2 ore. Gli operatori di tali servizi sono spesso piccole o medie imprese che si troverebbero sull’orlo del collasso se costrette a dover fronteggiare domande eccessive di risarcimento danni. Questo aspetto del regolamento è particolarmente gradito, in quanto assicurerà che i risarcimenti non possano sfuggire al controllo. Per quanto riguarda la distanza dei 250 chilometri, non c’è motivo di non far entrare in vigore la nuova legislazione e di verificare in un secondo momento come migliorarla.</p>
    </intervention>
    <intervention id="2-171-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signora Presidente, vorrei innanzi tutto congratularmi col relatore, onorevole Cancian, in quanto il documento che abbiamo adottato oggi rappresenta un compromesso veramente molto soddisfacente e ben equilibrato. Tutela i diritti dei passeggeri e, al contempo, evita di imporre oneri gravosi sugli operatori, gran parte dei quali sono rappresentanti da aziende medio-piccole. I cittadini dell’Unione europea si sentiranno maggiormente tutelati. L’accordo migliora inoltre le condizioni di viaggio dei disabili e delle persone a mobilità ridotta. Inoltre, introduce norme chiare in materia di risarcimento danni e di migliore accesso all’assistenza.</p>
      <p sl="lt">Ritengo che offrirà un contributo ingente al miglioramento delle condizioni di viaggio dei nostri cittadini e darà loro una maggiore certezza del diritto in caso di incidente o di altri eventi imprevisti.</p>
    </intervention>
    <intervention id="2-172-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, mi congratulo con il collega Cancian per l'ottimo lavoro svolto e in particolare per il buon risultato raggiunto nella procedura di conciliazione con il Consiglio. Il compromesso ottenuto, sia dal punto di vista dell'ambito di applicazione della direttiva che sull'inserimento nella proposta di ben dodici diritti fondamentali, rappresenta un passo importante nella tutela dei diritti del passeggero.</p>
      <p sl="it">I diritti e le necessità delle persone disabili e di quelle a mobilità ridotta sono stati tenuti in debito conto dalla proposta, in particolare per quanto riguarda l'accesso non discriminatorio ai trasporti, il diritto al risarcimento in caso di perdita o di danni alle attrezzature di mobilità, la presentazione e il trattamento di reclami, la formazione del personale degli autobus relativamente alla disabilità, le informazioni da fornire durante il viaggio.</p>
      <p sl="it">Il testo finale è riuscito inoltre a garantire i diritti dei passeggeri senza gravare al contempo sui vettori del settore i quali, essendo in gran parte piccole e medie imprese, non avrebbero potuto sostenere pesanti oneri a proprio carico.</p>
    </intervention>
    <intervention id="2-173-000" speaker_id="96951" name="Diane Dodds" is_mep="True" mode="spoken">
      <p sl="en">Signora Presidente, pur riconoscendo i molti aspetti positivi della relazione – e appoggio con convinzione il diritto dei disabili di avere accesso ai trasporti e agli indennizzi – ritengo che questo tipo di programmi dovrebbero essere attuati dai governi nazionali.</p>
      <p sl="en">Reputo inoltre che l’onere finanziario associato a tale proposta sia proibitivo per molti operatori del settore. Questo Parlamento non deve dimenticare che molte aziende che offrono servizi di pullman sono di proprietà privata, sono relativamente piccole e soggette a una pressione finanziaria crescente, a causa dell’aumento ingente dei prezzi dei carburanti verificatosi negli ultimi 12-18 mesi. Per molte imprese private, e anche per gli operatori pubblici dei trasporti, i costi aggiuntivi si tradurrebbero essenzialmente in due conseguenze: aumento del prezzo dei biglietti per gli utenti e taglio delle corse. Di fatto, molti volontari – che gestiscono una buona parte delle iniziative per i disabili – finirebbero immancabilmente in bancarotta.</p>
    </intervention>
    <intervention id="2-174-000" speaker_id="96810" name="Carlo Fidanza" is_mep="True" mode="spoken">
      <p sl="it">Signora Presidente, il percorso che ha condotto oggi alla votazione di questa relazione è stato un lungo e per questo mi unisco ai complimenti rivolti dai colleghi all'onorevole Cancian, che ha svolto questo percorso in maniera davvero caparbia. Tutti i modi di trasporto hanno ora finalmente un proprio regolamento relativamente ai diritti dei passeggeri. Ritengo che il prossimo passo sia quello dell'elaborazione di un vero e proprio testo unico, che raggruppi tutte queste diverse regolamentazioni.</p>
      <p sl="it">Il campo di applicazione è ragionevole benché lo avessimo trattato su altre basi, ma l'essere riusciti a includere quasi tutti i paesi europei, tranne due, è sicuramente positivo, così come lo è il fatto che molti articoli sono stati resi obbligatori anche al di sotto i 250 chilometri, e ciò rinunciando ad alcune altre compensazioni.</p>
      <p sl="it">Nel dibattito di stamani alcuni colleghi hanno fatto affermazioni fortunatamente smentite dagli attuali interventi, cioè che non fosse prevista un'adeguata tutela per i passeggeri a mobilità ridotta. Invece, un grande passo avanti in termini di civiltà di questo compromesso è proprio costituito da questa tutela, che vogliamo rivendicare con orgoglio.</p>
    </intervention>
    <intervention id="2-175-000" speaker_id="26829" name="Siiri Oviir" is_mep="True" mode="spoken">
      <p sl="et">Signora Presidente, voto contro il documento in oggetto, in quanto la norma corrente non garantisce la parità di trattamento dei passeggeri. Non è raffrontabile ad altre modalità di trasporto, né tiene conto dei passeggeri di Stati diversi. Di conseguenza, svariati paesi membri dell’Unione europea di piccole dimensioni non sono contemplati dal regolamento, che si applica solo parzialmente in diversi altri Stati membri.</p>
      <p sl="et">Rimane inoltre irrisolto il problema relativo al trasporto transfrontaliero su pullman. I pullman vengono solitamente utilizzati da persone a basso reddito, dai giovani, compresi studenti e bambini. Non è pertanto accettabile rimandarne a un secondo momento l’attuazione.</p>
    </intervention>
    <intervention id="2-177-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, è stato raggiunto un compromesso tra la Commissione e le commissioni parlamentari per l’industria, la ricerca e l’energia e per l’ambiente, la salute pubblica e la sicurezza alimentare. Tale compromesso riguarda i veicoli commerciali e i livelli di prestazione in materia di emissioni, secondo cui queste ultime verranno ridotte, nel caso di tali veicoli, da 203 g a 147 g per chilometro in un periodo di 10 anni. I nuovi livelli di prestazione sulle emissioni che sono stati introdotti sono accettabili per costruttori e utenti e sono importanti in termini di costi sostenuti dagli utenti in seguito all’aumento dei prezzi di tali veicoli. Tale gruppo di utenti è costituito principalmente da piccole e medie imprese, da agenti commerciali e imprese familiari, e in questa tornata abbiamo appena discusso gli strumenti comunitari tesi a fornire sostegno finanziario alle piccole e medie imprese. Uno degli obiettivi del settore consiste nel ridurre le barriere che si frappongono alla crescita delle piccole e medie imprese. Auspichiamo che il rincaro dei costi delle flotte di veicoli commerciali leggeri derivanti dai limiti sulle emissioni e dall’incremento dei costi di produzione non si traducano in un ostacolo insormontabile. Nel 2014 avremo la possibilità di verificare se i principi che sottendono al regolamento sono stati adeguatamente attuati.</p>
    </intervention>
    <intervention id="2-178-000" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, il Parlamento europeo è riuscito a conseguire un obiettivo ambizioso e di ampio respiro nonostante l’opposizione di Consiglio e Commissione; tale obiettivo comporterà la riduzione delle emissioni di CO2 dei veicoli commerciali più piccoli a un massimo di 147 grammi a chilometro entro il 2020. Tale limite ambizioso e al contempo realistico può essere conseguito mediante una tecnologia ambientale innovativa. I veicoli saranno molto più puliti, ma continueranno a essere accessibili per le piccole e medie imprese. Tale aspetto ci stava particolarmente a cuore, in quanto non faremmo alcun progresso nel campo del cambiamento climatico se il prezzo dei nuovi veicoli fosse così proibitivo da mantenere in circolazione i vecchi furgoni, che continuerebbero a pesare sull’ambiente. Sono lieto che oggi abbiamo votato su questa risoluzione, che è stata adottata con una maggioranza schiacciante.</p>
    </intervention>
    <intervention id="2-179-000" speaker_id="96949" name="Vicky Ford" is_mep="True" mode="spoken">
      <p sl="en">Signora Presidente, ci siamo appena espressi su una relazione intitolata “Livelli di prestazione in materia di emissioni dei veicoli commerciali leggeri nuovi”. Come molta della nostra legislazione comunitaria, porta un titolo convoluto che riguarda un problema reale. Ve lo traduco: i veicoli commerciali leggeri sono naturalmente i furgoni, e i livelli di prestazione in materia di emissioni corrispondono alle emissioni dei carburanti, che dipendono dal combustibile bruciato.</p>
      <p sl="en">Ora, abbiamo constatato tutti l’aumento dei prezzi del carburante ai distributori, ma per imprese gestite da un unico titolare – muratori, idraulici e falegnami – l’utilizzo del furgone rappresenta un costo cruciale per le loro attività. Tali professionisti necessitano di veicoli efficienti, e l’efficienza dei combustibili è sempre stata parte integrante delle loro decisioni in merito agli acquisti.</p>
      <p sl="en">Sul fronte della produzione, ho inoltre constatato che nello stabilimento della General Motors di Luton, nella mia circoscrizione elettorale, l’innovazione necessaria per le migliorie dei veicoli nasce spesso nelle officine stesse.</p>
      <p sl="en">Alcuni pensano inoltre che il semplice fatto che gli obiettivi vengano prefissati in quest’Aula in Europa significa che verranno anche raggiunti. Ma la verità è che conseguire tali obiettivi è necessaria l’innovazione, che si tratti di furgoni o di altri beni, e tale innovazione è destinata a scaturire dalle esigenze dei consumatori e dalle migliorie dei costruttori, e non soltanto dalla legislazione europea.</p>
    </intervention>
    <intervention id="2-180-000" speaker_id="96668" name="Seán Kelly" is_mep="True" mode="spoken">
      <p sl="ga">Signora Presidente, mi rammarico di non aver partecipato alla discussione, ma dovevo presenziare ad altre riunioni. La ringrazio pertanto di avermi concesso la possibilità di intervenire adesso.</p>
      <p sl="en">Nella strategia 2020, abbiamo posto l’accento soprattutto sulle energie rinnovabili, e a ragione. Tuttavia, altrettanto importante per il conseguimento dei nostri obiettivi sarà l’efficienza energetica, in particolare relativamente ai veicoli a motore – privati e commerciali.</p>
      <p sl="en">I veicoli commerciali circolano ogni giorno sulle nostre strade e coprono grandi distanze. Con una direttiva come questa, possiamo contribuire al rispetto della strategia 2020 in relazione all’efficienza dei combustibili, in quanto tale legislazione obbligherà i progettisti a studiare motori più efficienti dal punto di vista dei combustibili, e anche se il costo potrebbe essere ingente nel breve termine, i risparmi in termini di miglia per gallone, e anche in termini di ambiente, saranno ragguardevoli.</p>
    </intervention>
    <intervention id="2-183-000" speaker_id="4462" name="Clemente Mastella" is_mep="True" mode="spoken">
      <p sl="it">Signora Presidente, il Consiglio ha trasmesso una proposta di decisione che autorizza una procedura di cooperazione rafforzata nel settore dell'istituzione della tutela brevettuale unitaria e questo perché alcuni Stati membri – tra cui Italia e Spagna – si sono più volte espressi contro l'adozione del sistema di traduzione previsto, cioè un sistema trilinguistico, che finirebbe per diventare realmente discriminatorio, in quanto viola palesemente il principio della parità linguistica di tutte le lingue ufficiali dell'Unione.</p>
      <p sl="it">Nonostante i numerosi negoziati svolti sinora e la votazione di stamani, appare impossibile l'adozione del regolamento all'unanimità. Tuttavia, ragioni di opportunità giuridico-istituzionale suggerirebbero, o avrebbero suggerito, di attendere il parere della Corte di giustizia, previsto per i prossimi giorni, che potrebbe non solo chiarire numerosi aspetti tecnici relativi al sistema brevettuale unificato, ma sottolineare tutte le conseguenze giurisdizionali da esso derivanti. Non si è scelta questa strada e da qui le ragioni del mio voto contrario.</p>
    </intervention>
    <intervention id="2-184-000" speaker_id="96710" name="Jens Rohde" is_mep="True" mode="spoken">
      <p sl="da">Signora Presidente, mentre ascolto la discussione in quest’Aula sulla cooperazione rafforzata nell’ambito della creazione di una protezione unitaria del brevetto, mi risulta difficile trattenere un sorriso – un sorriso indulgente. I politici di determinati paesi, la cui lingua è, a loro modo di vedere, la più importante del mondo, hanno sostenuto che determineremo la fine del mercato interno in questo settore se opteremo per la cooperazione rafforzata. Si tratta naturalmente di un’affermazione assurda, tanto più che non disponiamo di un mercato interno per il brevetto unitario. Ottenere un brevetto nell’UE ha un costo di dieci volte superiore rispetto agli Stati Uniti, il che si traduce in un fatturato annuale di 250 milioni di euro per le nostre imprese. Accolgo pertanto con favore la nostra votazione odierna a favore della cooperazione rafforzata, e così certi paesi non potranno più fare ostruzionismo. Quanto è troppo è troppo! Non abbiamo ancora raggiunto il traguardo, ma abbiamo realizzato più progressi oggi di quanto non abbiamo fatto negli ultimi dieci anni.</p>
    </intervention>
    <intervention id="2-185-000" speaker_id="23788" name="Adam Bielan" is_mep="True" mode="spoken">
      <p sl="pl">Signora Presidente, è da oltre 20 anni che organizziamo discussioni a livello europeo sulla creazione di un sistema di protezione unitaria del brevetto. Il sistema particolarmente complesso attualmente in vigore per la registrazione dei brevetti, costoso in termini di tempo e di risorse rispetto al sistema americano, non è assolutamente d’aiuto agli imprenditori europei. I brevetti svolgono un ruolo essenziale nello sviluppo e nella crescita di un’economia moderna e nel sostegno della ricerca scientifica. Poiché i mercati globali stanno diventando sempre più competitivi, non possiamo più permetterci di rinviare le decisioni in materia. Dobbiamo intensificare gli sforzi per la creazione di un mercato unitario dei brevetti. Pur appoggiando questo concetto, non dobbiamo comunque ignorare la natura controversa di molte questioni, ad esempio quella linguistica. Il nostro obiettivo dovrebbe pertanto essere la lotta alle discriminazioni ai danni degli Stati membri più piccoli, meno popolati e spesso più poveri.</p>
    </intervention>
    <intervention id="2-186-000" speaker_id="97197" name="Alfredo Pallone" is_mep="True" mode="spoken">
      <p sl="it">Signor Presidente, viviamo in un mercato in cui le nostre imprese operano in regime di competizione globale. Lo spirito della riforma del regime linguistico dei brevetti, come annunciato dalla Commissione, è quello di ridurre i costi legati alle traduzioni per essere competitivi sui mercati, specialmente il mercato asiatico, dove siamo in competizione con gli Stati Uniti.</p>
      <p sl="it">Mi chiedo dunque se non sarebbe stato più efficiente realizzare il brevetto di una sola lingua? Ciò aiuterebbe davvero le nostre imprese a confrontarsi con il mercato globale. Com'è ben noto, inoltre, allo stato attuale in Europa vigono due regimi giuridici, con caratteristiche e regole diverse. Credo sarebbe stato più opportuno procedere a una loro armonizzazione.</p>
      <p sl="it">Infine, stabilire una cooperazione rafforzata non è solo contrario allo spirito dell'Unione europea, ma arreca pregiudizio al mercato interno, che diviene oggetto di segmentazione geografica e di distorsione della concorrenza fra gli Stati membri, vale a dire che taluni Stati si troveranno sicuramente in situazioni meno favorevoli di altri.</p>
    </intervention>
    <intervention id="2-187-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, se da un verso plaudo all'obiettivo raggiunto dall'Europa di dotarsi, dopo anni, di uno strumento importante come il brevetto, che consentirà finalmente all'Unione europea di competere ad armi pari con altre realtà territoriali, dall'altro, esprimo tutto il mio rammarico nel dover constatare che questo risultato sia stato raggiunto a scapito di altre realtà, come quella italiana, fautrici da sempre del rafforzamento del ruolo dell'Unione.</p>
      <p sl="it">L'aver adottato la decisione di rilasciare il brevetto in una sola delle tre lingue di lavoro dell'Ufficio brevetti creerà infatti una diseguaglianza fra imprese italiane e quelle dei paesi che fanno parte del regime linguistico proposto. Rammento di aver presentato alcuni mesi fa un'interrogazione alla Commissione per difendere l'uso della lingua italiana. Nel frattempo 25 paesi su 27 si sono adeguati, motivo questo che mi ha indotto all'astensione.</p>
    </intervention>
    <intervention id="2-188-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, nessuno è soddisfatto della risposta attuale al problema della protezione del brevetto nell’UE e negli Stati membri. L’introduzione di un sistema di protezione unitaria del brevetto è pertanto essenziale, sia per le economie dei nostri Stati membri, sia per l’economia comunitaria nel suo complesso. In particolare, il nuovo sistema dovrebbe contribuire a stimolare la ricerca scientifica e l’innovazione. L’introduzione di un sistema relativamente semplice basato su un modulo standardizzato – benché ciò sia oggetto di controversia – redatto in tre lingue rappresenta una misura importante, anche se si è parlato di utilizzare una lingua o più lingue con la traduzione nella lingua madre di chi presenta la domanda.</p>
      <p sl="pl">Si tratta di un aspetto particolarmente importante per le piccole e medie imprese, molte delle quali non dispongono di risorse finanziarie sufficienti per fare domanda di brevetto. Auspico che tale iniziativa si dimostri utile per spronare il gruppo di piccole e medie imprese che spesso definiamo “innovatori dormienti”. Ci chiediamo spesso come incoraggiare questo stesso gruppo di imprese a introdurre innovazioni e a brevettare le loro invenzioni, soprattutto in sede di commissione per l’industria, la ricerca e l’energia. Auspichiamo che questa nuova legislazione mobiliti le suddette piccole e medie imprese e garantisca inoltre una maggiore tutela alle invenzioni brevettate dell’Unione europea.</p>
    </intervention>
    <intervention id="2-189-000" speaker_id="101580" name="Constance Le Grip" is_mep="True" mode="spoken">
      <p sl="fr">Signora Presidente, ho votato a favore della relazione Lehne, con cui il Parlamento europeo autorizza la cooperazione rafforzata per la creazione di un brevetto unitario in seno all’Unione europea. Era ora! Vent’anni di tentativi per conseguire un risultato, per arrivare a un punto in cui si cominciano a prendere provvedimenti concreti per le imprese europee, sia le nostre PMI sia le grandi aziende, che attendono da tempo uno strumento così importante per la loro competitività e crescita.</p>
      <p sl="fr">Autorizzando la cooperazione rafforzata, il Parlamento europeo dà prova del suo interesse per questa procedura specifica – e ci tengo a precisare che è la seconda volta che viene applicata – ma trasmette anche un segnale molto positivo e specifico per promuovere l’innovazione e la competitività delle nostre imprese. Come è già stato ricordato, 25 dei 27 paesi membri hanno scelto di dare il via libera alla procedura di cooperazione rafforzata per creare un brevetto comunitario unitario. Non voglio sottovalutare le difficoltà in cui si dibattono ancora alcuni dei nostri Stati membri, ma andiamo avanti e diamo l’esempio. Ecco cosa si aspettano da noi le aziende.</p>
    </intervention>
    <intervention id="2-190-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signora Presidente, mi sono astenuto in quanto ritengo che la decisione di creare un brevetto unitario mediante la cooperazione rafforzata rappresenti un altro fallimento del Consiglio. L’accordo riguarda solamente nove Stati membri e il documento stesso riconosce che gli obiettivi non si possono conseguire in tempi ragionevoli. Competitività? Efficienza?</p>
      <p sl="es">Inoltre, manca ancora la sentenza della Corte di giustizia in merito alla giurisdizione per il regime linguistico. Il Consiglio avrebbe dovuto tentare di raggiungere una posizione comune, e forse si sarebbe dovuto adoperare di più sul fronte dell’impiego di un’unica lingua basandosi sul numero delle registrazioni e della lingua prevalentemente utilizzata nelle stesse, per renderci più competitivi nel nostro contesto globale.</p>
      <p sl="es">Ancora una volta, il punto di vista nazionale degli Stati membri ha dato luogo a una decisione frammentaria senza alcun criterio chiaro sull’utilizzo delle tre lingue. Se applicheremo misure come queste, non progrediremo mai nel consolidamento del progetto europeo.</p>
    </intervention>
    <intervention id="2-191-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, se l’Unione europea vuole dare slancio alla competitività e diventare leader mondiale nell’innovazione, deve tutelare a dovere il proprio potenziale creativo.</p>
      <p sl="sk">Tuttavia, il sistema comunitario dei brevetti presenta molte lacune che impediscono la creazione di una protezione unitaria del brevetto, ma anche lo sviluppo del mercato interno, compromettendo pertanto la certezza del diritto per gli inventori e le aziende innovative. La garanzia di una protezione unitaria delle invenzioni in tutti gli Stati membri mediante l’istituzione di un unico processo europeo per la concessione dei brevetti sulla base di un regime unitario di diritto in materia di brevetti renderebbe molto più chiaro un sistema complicato e, al contempo, ridurrebbe i costi, soprattutto per le piccole e medie imprese, che sono costrette a sostenere costi tre volte superiori a quelli degli USA, ad esempio. Poiché i tentativi di creare una protezione unitaria del brevetto a livello di UE non sono stati all’altezza delle aspettative, e poiché sono state soddisfatte tutte le precondizioni giuridiche stipulate per la cooperazione rafforzata nell’area della creazione di una protezione unitaria del brevetto, sono d’accordo con l’autorizzazione concessa dal Parlamento europeo.</p>
    </intervention>
    <intervention id="2-192-000" speaker_id="97131" name="Giommaria Uggias" is_mep="True" mode="spoken">
      <p sl="it">Signor Presidente, quando un secolo fa il brevetto di Meucci non venne riconosciuto dall'industria della telefonia americana, non fu per la mancanza dell'inglese o per l'uso dell'italiano, bensì per la mancanza di un requisito: non aveva i soldi per registrare per un'altra annualità il suo brevetto.</p>
      <p sl="it">In questo senso, oggi ci troviamo a vivere una situazione paradossale e, al di là del voto, credo che il fatto che venga adottato un brevetto con il trilinguismo, che esclude la lingua italiana, sia sostanzialmente il segno della debolezza del nostro governo, della sua incapacità di incidere all'interno della politica europea e della debolezza della nostra politica, che si riflette soprattutto sulla ricerca e sull'innovazione.</p>
      <p sl="it">A questo proposito, basti ricordare lo studio sulla competitività pubblicato lo scorso dicembre, il quale rivela come l'Italia, negli ultimi anni, abbia gentilmente regalato 4 miliardi di euro ad altri paesi che hanno accolto i nostri ricercatori. A quei ricercatori la lingua italiana sicuramente non serve più, perché hanno imparato inglese, francese e tedesco e posseggono tutti gli strumenti atti a presentare quegli stessi brevetti, in barba alle produzioni italiane.</p>
    </intervention>
    <intervention id="2-193-000" speaker_id="97193" name="Antonello Antinoro" is_mep="True" mode="spoken">
      <p sl="it">Signor Presidente, intervengo per spiegare le ragioni del mio odierno voto contrario. La creazione del brevetto comporterà sicuramente dei vantaggi per il sistema dei brevetti in Europa ma il risultato sarebbe stato enormemente superiore se avessimo condotto una procedura diversa. Sulla linea della cooperazione rafforzata, secondo me, non si va da nessuna parte.</p>
      <p sl="it">La procedura attuale, infatti, è soltanto una nuova tappa nella lunga storia per l'adozione del brevetto nell'Unione europea, che risale al lontano 1990, ed è stata richiesta soltanto da 12 Stati membri.</p>
      <p sl="it">Ho votato contro questa risoluzione perché c'è incompatibilità con il requisito di ultima istanza previsto all'articolo 20, punto 2, del Trattato. La proposta della Commissione non crea un titolo uniforme sull'intero territorio dell'Unione, come richiesto all'articolo 118, e la cooperazione rafforzata incide negativamente sullo stabilimento delle imprese e sulla libera circolazione dei capitali.</p>
      <p sl="it">Inoltre, sarebbe stato politicamente molto più elegante e quanto meno opportuno attendere le decisioni della Corte di giustizia previste per l'8 marzo prossimo. Probabilmente a seguito di questa sentenza saremmo costretti a rivedere la nostra posizione.</p>
    </intervention>
    <intervention id="2-194-000" speaker_id="96864" name="David-Maria Sassoli" is_mep="True" mode="spoken">
      <p sl="it">Signor Presidente, ancora una volta abbiamo assistito all'incapacità del governo italiano di tutelare il profilo europeista dell'Italia, l'interesse delle imprese su un punto qualificante come l'adozione del brevetto europeo. 25 paesi su 27 e la stragrande maggioranza del Parlamento condividono una proposta che disciplina la materia dei brevetti e che tocca da vicino le imprese più innovative e più orientate ai mercati internazionali.</p>
      <p sl="it">L'autoesclusione italiana da questa decisione esporrà le nostre imprese al rischio di non essere adeguatamente protette in Europa e nel mondo. Stupisce che un governo che nulla fa per diffondere la cultura italiana nel mondo, tagliando i fondi agli istituti di cultura e non valorizzando la lingua del paese che detiene il più grande patrimonio culturale dell'umanità, cavalchi su questo punto in modo sciovinista la questione della lingua, quando le nostre imprese hanno addirittura sempre chiesto che i brevetti fossero redatti solo in inglese, che ormai è la lingua d'uso nell'economia globale. Un risultato comunque è stato raggiunto consentendo a chi presenta i brevetti di farlo nella propria lingua.</p>
      <p sl="it">Signor Presidente, nulla obbligava tuttavia il Commissario Barnier a una forzatura chiedendo un voto così frettoloso prima del parere della Corte di giustizia, che verrà espresso – come sappiamo – nella prima settimana di marzo e che verterà principalmente su due punti qualificanti, come l'uso della lingua nazionale, per difendersi davanti al tribunale dei brevetti dell'Unione europea, e sulla legittimità stessa dell'istituzione del tribunale dei brevetti – questioni essenziali queste, come ben sappiamo, da risolvere prima di assumere ogni decisione. Da qui la decisione della delegazione italiana del partito democratico di astenersi.</p>
    </intervention>
    <intervention id="2-195-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, questa proposta è lungi dall’essere perfetta e potrebbe di fatto dover essere rivista tra qualche settimana alla luce della sentenza della Corte di giustizia. Rappresenta tuttavia un passo nella giusta direzione, secondo me, e per questo l’ho appoggiata.</p>
      <p sl="en">Ho partecipato a numerosi seminari sull’innovazione qui al Parlamento europeo. La General Electric ha condotto degli studi proprio in seno all’Unione europea, da cui è emerso che la maggior parte delle persone sono convinte che si possa uscire dalla recessione solamente attraverso l’innovazione. Innovazione significa ricerca, sviluppo e nuovi prodotti. I nuovi prodotti devono essere brevettati, e quanto è più facile registrarli, meglio è. Dobbiamo cercare di introdurre nell’Unione europea un regime che sia semplice ed economico come quello statunitense.</p>
      <p sl="en">Siamo ancora lontani da tale obiettivo ma, al contempo, stiamo per lo meno tentando di imboccare la strada giusta. Ho quindi appoggiato le proposte odierne.</p>
    </intervention>
    <intervention id="2-196-000" speaker_id="24030" name="Philip Claeys" is_mep="True" mode="spoken">
      <p sl="nl">Signora Presidente, mi sono astenuto dal votare per la relazione Lehne non perché abbia delle obiezioni in merito alla creazione di un regime di protezione unitaria dei brevetti. Al contrario. Le aziende fiamminghe richiedono da tempo a gran voce un regime del genere. L’idea di per sé non può che suscitare il nostro favore, soprattutto se si considera quanto è costosa e onerosa la procedura corrente, che impone la richiesta di un brevetto separato per ogni paese membro.</p>
      <p sl="nl">Mi sono astenuto perché i regimi linguistici non sono ancora del tutto chiari. Rimane ancora da vedere in che misura il progetto di regolamento della Commissione consentirà l’utilizzo di lingue diverse dall’inglese, dal francese e dal tedesco. In ogni caso, sono e continuo a essere dell’idea che dovrebbe essere possibile presentare la domanda anche in neerlandese.</p>
    </intervention>
    <intervention id="2-198-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, la codifica delle suddette disposizioni dei testi applicabili, oltre alle succitate modifiche, costituirà un indubbio chiarimento della legislazione in materia di radioattività per i prodotti alimentari.</p>
      <p sl="sk">Ma a mio parere, nel quadro dell’adozione del trattato di Lisbona, sarebbe auspicabile riesaminare la base giuridica della legislazione proposta, che deve anche tener conto dei nuovi poteri acquisiti dal Parlamento europeo nel settore della tutela della salute pubblica. In tal caso, convengo con il parere secondo cui l’articolo 168, paragrafo 4b, del trattato sul funzionamento dell’Unione europea fornisce la base giuridica per la proposta, in quanto l’obiettivo diretto della misura approvata su questa base è la tutela della salute pubblica, la stessa finalità perseguita al momento di (e cito) “fissare i livelli massimi ammissibili di radioattività per i prodotti alimentari e per gli alimenti per animali”.</p>
    </intervention>
    <intervention id="2-199-000" speaker_id="97131" name="Giommaria Uggias" is_mep="True" mode="spoken">
      <p sl="it">Signor Presidente, condivido buona parte delle proposte di modifica avanzate attraverso questo testo, il quale tuttavia sostanzialmente non fa altro che codificare quanto già legiferato in precedenza in materia di limiti massimi ammissibili per la radioattività dei prodotti alimentari e dei mangimi per animali.</p>
      <p sl="it">Stiamo dimenticando e facendo passare un po' sotto silenzio che si tratta di scorie relative a incidenti nucleari. Questo ci deve far mantenere l'attenzione sempre alta relativamente ai rischi delle centrali nucleari e al fatto che queste sono le conseguenze di quei frutti malati e velenosi di ciò che, in certi Stati, ci si ostina a voler portare avanti. Si tratta quindi di un provvedimento che deve richiamare tutti noi alla massima attenzione.</p>
      <p sl="it">Nel merito penso però che si possa fare di più fino a stabilire l'obbligo della comunicazione immediata, che permetterebbe di raccogliere tutti gli elementi di rischio. Non dovrebbe inoltre esservi alcuna deroga a questo obbligo di comunicazione alle autorità governative in caso di incidente.</p>
    </intervention>
    <intervention id="2-200-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, le norme che garantiscono che i prodotti alimentari non siano contaminati da sostanze radioattive sono state concepite dopo l’incidente alla centrale nucleare di Chernobyl. Si tratta di una questione molto importante, soprattutto dal punto di vista della salute pubblica, ma al contempo è una problematica complessa. Attuare il trattato di Lisbona significa aggiornare determinate norme, tra cui queste, benché sussista una controversia tra le proposte della Commissione europea e del Parlamento in merito alla base giuridica. Il Parlamento cita l’articolo 168, paragrafo 4, del trattato di Lisbona, mentre la Commissione si rifà all’articolo 31 del trattato Euratom. è importante ribadire la necessità di tutelare i consumatori, ma anche l’esigenza di proteggere gli agricoltori, che dovrebbero ricevere un indennizzo per le perdite da essi subite in seguito all’incidente. La discussione ha inoltre messo in luce le grandi divergenze d’opinione in merito alla valutazione delle possibili minacce, tra cui i livelli di radioattività causati dagli incidenti o quelli provenienti da fonti naturali. Andrebbe comunque sottolineato il fatto che una quota crescente del mercato comunitario è rappresentata da prodotti agricoli e alimentari importati da varie parti del mondo, in quanto occorre conformarsi agli standard in materia di salute pubblica, compresi quelli che assicurano che i prodotti alimentari non siano contaminati da sostanze radioattive.</p>
    </intervention>
    <intervention id="2-201-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, nella proposta di codificazione dei tre regolamenti adottati tra il 1987 e il 1990, che fissano i livelli di contaminazione radioattiva in caso d'emergenza, l'inserimento del nuovo considerando permette di motivare ex post un articolo esistente e giustificare il diritto del Consiglio a esercitare direttamente la competenza e adottare un regolamento per confermare tempestivamente le misure di emergenza proposte dalla Commissione.</p>
      <p sl="it">Concordo con il relatore Belet sul fatto che esso non può essere dissociato dall'articolo cui si riferisce. Bisogna chiarire tuttavia, alla luce delle nuove norme introdotte dal Trattato di Lisbona, se tale giustificazione fornisca una motivazione adeguata per la riserva di esercizio delle competenze di esecuzione prevista a favore del Consiglio e se queste competenze di esecuzione delegate al Consiglio siano correttamente definite e limitate.</p>
      <p sl="it">L'interesse dei cittadini a una gestione efficace delle situazioni post incidente dev'essere garantito. Lo snellimento della procedura in caso di emergenza nucleare e una chiara attribuzione alla Commissione di un ruolo di supervisione, chiarendo al contempo il regime dei suoi atti, costituiscono i provvedimenti adeguati a tal fine.</p>
    </intervention>
    <intervention id="2-203-500" speaker_id="96976" name="Luís Paulo Alves" is_mep="True" mode="written">
      <p sl="pt">Convengo con la posizione del relatore per quanto riguarda il consenso necessario per la conclusione dell’accordo, che adesso comprende nuove disposizioni in linea con gli obiettivi comunitari di cooperazione per lo sviluppo, come sancito nell’articolo 208 del trattato sul funzionamento dell’Unione europea. Ritengo d’altro canto che questo approccio si concentrasse eccessivamente sulle questioni commerciali ed economiche e sul libero scambio, a discapito di un’impostazione più solida allo sviluppo, e accolgo con favore le nuove disposizioni che dovrebbero essere inserite nell’accordo rivisto, soprattutto per quel che concerne la lotta contro la povertà, l’efficacia degli aiuti, gli obiettivi di sviluppo del millennio e il legame tra migrazioni e sviluppo. Voto comunque a favore della proposta perché reputo che i rapporti e gli scambi col Sudafrica siano essenziali per entrambe le parti coinvolte.</p>
    </intervention>
    <intervention id="2-204-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Mi sono espressa a favore di questo documento in quanto contiene emendamenti importanti. Particolarmente positivo è il fatto che il disarmo diventi parte integrante dell’accordo, alla pari – per la precisione – dei principi democratici, dei diritti umani e dello stato di diritto. Si tratta di disposizioni molto importanti, che contribuiscono al mantenimento della pace e della sicurezza nella regione, nonché al rispetto dei diritti umani e allo sviluppo della democrazia. Sono stati inseriti nell’accordo il principio dell’efficacia degli aiuti (quale obiettivo di cooperazione per lo sviluppo) e la priorità attribuita alle operazioni mirate soprattutto alla lotta contro la povertà e al conseguimento degli obiettivi di sviluppo del millennio.</p>
      <p sl="lt">Va rilevato che, da una prospettiva di sviluppo del Sudafrica, l’aver esteso la cooperazione a molte aree nuove rappresenta naturalmente un punto a favore del documento rivisto; inoltre, tale ampliamento della cooperazione, previsto come semplice possibilità nell’accordo originario del 1999, soddisfa la volontà di entrambe le parti. Altrettanto importante è concentrare l’attenzione sulle questioni commerciali, economiche e del libero mercato, che dovrebbero contribuire allo sviluppo economico della regione.</p>
    </intervention>
    <intervention id="2-205-000" speaker_id="96702" name="Elena Oana Antonescu" is_mep="True" mode="written">
      <p sl="ro">La versione rivista dell’accordo introduce numerosi emendamenti, che riguardano soprattutto lo sviluppo dei principi democratici e la cooperazione su aspetti relativi al disarmo e alla non proliferazione delle armi di distruzione di massa. Accolgo con favore l’iniziativa di attribuire la priorità alle operazioni che contribuiscono al conseguimento degli obiettivi di sviluppo del millennio, segnatamente: le strategie tese a ridurre la povertà, a migliorare le condizioni di vita e di lavoro e a creare occupazione. Credo che vada avviato un dialogo politico approfondito sulla lotta al terrorismo e al riciclaggio di denaro, sui finanziamenti al terrorismo e alla criminalità organizzata, e sulla lotta alla fabbricazione, contrabbando e accumulo di armi. Ribadisco inoltre la necessità di dedicarci inoltre allo sviluppo della cooperazione allo scopo di migliorare i settori dell’istruzione e dell’assistenza sanitaria. Per i suddetti motivi ho votato a favore della relazione.</p>
    </intervention>
    <intervention id="2-205-250" speaker_id="96862" name="Sophie Auconie" is_mep="True" mode="written">
      <p sl="fr">Il Sudafrica è un paese interessato da uno sviluppo rapido in tutti i settori e con cui l’Unione europea desidera promuovere un rapporto speciale. In seguito alla raccomandazione positiva della commissione per lo sviluppo e all’approvazione della commissione per il commercio internazionale, ho appoggiato la sottoscrizione dell’accordo, che rafforzerà la nostra cooperazione con tale paese.</p>
    </intervention>
    <intervention id="2-205-500" speaker_id="96849" name="Alain Cadec" is_mep="True" mode="written">
      <p sl="fr">Ho votato a favore del rinnovo dell’accordo di cooperazione UE-Sudafrica come modificato nel 2009, in quanto introduce una nuova dimensione alla cooperazione tra Unione europea e Sudafrica. L’accordo iniziale del 1999 prevedeva la cooperazione in campo commerciale, il sostegno al Sudafrica nel corso del processo di transizione economica e sociale, l’integrazione economica del paese nell’Africa meridionale e la cooperazione per lo sviluppo. L’accordo odierno è stato ampliato alle seguenti aree: la lotta contro la povertà, l’efficacia degli aiuti allo sviluppo, l’attuazione degli obiettivi di sviluppo del millennio, la lotta per la sicurezza, la lotta contro le armi di distruzione di massa e contro il terrorismo. Si tratta di aree di cooperazione strategica che a mio avviso sono importanti, considerando la cooperazione attiva dell’Unione europea con il Sudafrica e la sua influenza sulla regione africana meridionale.</p>
    </intervention>
    <intervention id="2-205-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">Accolgo con favore questo nuovo accordo volto a intensificare la cooperazione bilaterale in numerose aree. Mi preme sottolineare l’importanza dei diritti dell’infanzia, della parità dei sessi, della lotta alla violenza contro le donne, della cooperazione ambientale, in particolare sul cambiamento climatico, della cooperazione culturale, della cooperazione nella lotta contro gli stupefacenti e il riciclaggio di denaro, della cooperazione per la salute e, in particolare, per la lotta contro l’AIDS. Il legame tra cooperazione e sviluppo dovrebbe riguardare strategie volte a ridurre la povertà, a migliorare le condizioni di vita e di lavoro e a creare occupazione, la partecipazione degli emigrati allo sviluppo dei loro paesi d’origine, e la cooperazione per rafforzare le capacità, segnatamente nei settori sanitario e dell’istruzione, per compensare l’impatto avverso della “fuga di cervelli” sullo sviluppo sostenibile del Sudafrica. Accolgo con favore la nostra maggiore cooperazione in tutte queste aree nuove e mi rallegro delle nuove disposizioni sullo sviluppo che sono state inserite nell’accordo rivisto, in particolare quelle concernenti la lotta contro la povertà, l’efficacia degli obiettivi di sviluppo del millennio e il legame che sussiste tra migrazioni e sviluppo.</p>
    </intervention>
    <intervention id="2-206-000" speaker_id="28310" name="Edite Estrela" is_mep="True" mode="written">
      <p sl="pt">Mi sono espressa a favore di questa raccomandazione in quanto appoggio l’attuazione delle nuove disposizioni sullo sviluppo presenti nell’accordo. è importante garantire una supervisione efficace da parte delle autorità comunitarie, come contemplato dal trattato di Lisbona, per poter conseguire le finalità di riduzione ed eliminazione della povertà in Sudafrica.</p>
    </intervention>
    <intervention id="2-207-000" speaker_id="96977" name="Diogo Feio" is_mep="True" mode="written">
      <p sl="pt">Il Sudafrica è un paese che, dalla fine dell’apartheid, ha continuato a ispirare interesse, aiuti e stima a livello internazionale grazie al modo in cui questo paese, malgrado le difficoltà e le battute d’arresto, è riuscito a compiere una transizione relativamente pacifica da un regime supremazista a una democrazia in cui prevale il suffragio universale. Non si può ricordare tale transizione senza evocare la figura ispiratrice di Nelson Mandela e la sua testimonianza di dignità, gentilezza e riconciliazione, che esercita ancora un effetto positivo sul paese.</p>
      <p sl="pt">Oggi possiamo dire che il Sudafrica è un protagonista geopolitico e geostrategico chiave nel continente africano, nonché un esempio per gli altri paesi che non sono ancora riusciti a scrollarsi di dosso le dittature che li opprimono e che ostacolano il loro sviluppo. L’UE ha tutto l’interesse a rafforzare i rapporti che la legano al Sudafrica e a stabilire partenariati reciprocamente vantaggiosi. Appoggio pertanto l’emendamento all’accordo sugli scambi, lo sviluppo e la cooperazione tra UE e Sudafrica.</p>
    </intervention>
    <intervention id="2-208-000" speaker_id="96899" name="José Manuel Fernandes" is_mep="True" mode="written">
      <p sl="pt">L’accordo sugli scambi, lo sviluppo e la cooperazione tra la Comunità europea e i suoi Stati membri, da una parte, e la Repubblica del Sudafrica, dall’altra è entrato in vigore il 1° maggio 2004. Benché tale accordo, siglato a Pretoria l’11 ottobre 1999, fosse stato stipulato a tempo indeterminato, prevedeva comunque una revisione a cinque anni dalla sua entrata in vigore.</p>
      <p sl="pt">Accolgo pertanto con favore tale raccomandazione che segnerà la fine di lunghi negoziati, in quanto l’accordo rivisto venne concluso a Kleinmond l’11 settembre 2009. In virtù di tale accordo, entrerà in vigore una norma che introdurrà emendamenti significativi all’accordo originario, in particolare a livello di disarmo e di non proliferazione di armi di distruzione di massa, nonché a livello di lotta alla povertà mediante l’adesione agli obiettivi di sviluppo del millennio, oltre a molti altri emendamenti importanti.</p>
      <p sl="pt">Pur convenendo con il relatore sulla precedenza accordata alle questioni commerciali a discapito di un approccio improntato allo sviluppo, voto a favore della raccomandazione perché rappresenta un altro passo avanti compiuto dall’UE in termini di cooperazione per lo sviluppo, che contribuirà a conseguire l’obiettivo della sconfitta definitiva della povertà.</p>
    </intervention>
    <intervention id="2-209-000" speaker_id="96706" name="João Ferreira" is_mep="True" mode="written">
      <p sl="pt">Questa proposta di emendamento dell’accordo sugli scambi, lo sviluppo e la cooperazione (TDCA), volta a integrare “un pacchetto globale di aiuti allo sviluppo”, andrebbe esaminata alla luce degli sforzi compiuti dall’UE affinché il Sudafrica concluda un accordo di partenariato economico (APE) per superare le critiche e la resistenza legittima opposta sia al TDCA attuale sia al modo in cui l’UE intende trasformare gli APE. Il TDCA ha acuito gli squilibri economici tra le due parti a vantaggio dell’UE, in quanto ha incrementato le sue esportazioni al Sudafrica. Le politiche comunitarie per la “liberalizzazione degli scambi bilaterali di beni, servizi e capitali” sono evidentemente fallite.</p>
      <p sl="pt">L’aggravarsi della crisi economica e finanziaria del capitalismo lo conferma. Al posto della mutua assistenza e della reciprocità, è stata promossa la competitività ed è stata imposta una divisione del lavoro che si è tradotta nell’esportazione dei prodotti agricoli dal Sudafrica e nell’esportazione dei prodotti industriali dall’UE. Se ne sono avvantaggiati i soliti soggetti, vale a dire le principali potenze dell’UE e i loro gruppi di interesse economico. Le conseguenze sono sotto gli occhi di tutti, non solo per i paesi in via di sviluppo, ma anche per i paesi dell’UE quali il Portogallo: indebolimento dei settori produttivi, aumento della dipendenza esterna, disoccupazione, povertà, eccetera.</p>
    </intervention>
    <intervention id="2-209-125" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo documento in quanto l’accordo rivisto introduce numerose modifiche interessanti all’accordo originario, in particolare le seguenti– per quanto riguarda lo sviluppo: più precisamente, il disarmo è alla base dell’accordo, come lo sono i principi democratici, i diritti umani e lo stato di diritto; sono stati aggiunti il principio dell’efficacia degli aiuti (come obiettivo della cooperazione allo sviluppo), e la priorità alle operazioni che contribuiscono a conseguire, in particolare nella lotta contro la povertà, gli obiettivi di sviluppo del millennio (OSM). Convengo con l’obiettivo di rafforzare il sostegno al Tribunale penale internazionale e al suo operato, volto a porre fine all’impunità e ad applicare la giustizia internazionale; anche la cooperazione in materia di migrazione diventerà l’oggetto di un dialogo politico approfondito, così come, in questo contesto, il nesso tra cooperazione e sviluppo, che comprende, a titolo esemplificativo ma non esaustivo, quanto segue: le strategie per la riduzione della povertà, il miglioramento delle condizioni di vita e di lavoro nonché la creazione di posti di lavoro; la partecipazione degli emigrati allo sviluppo del proprio paese d’origine; la cooperazione tesa a rafforzare le capacità, in particolar modo nei settori della salute e dell’istruzione, per compensare gli effetti negativi della fuga di cervelli sudafricani sullo sviluppo sostenibile del paese; l’elaborazione e l’applicazione di strumenti legali , rapidi ed economici per trasferire al paese il denaro inviato dagli emigranti. Gli aspetti più importanti sono i seguenti: mantenimento della pace e della sicurezza nella regione, nonché rispetto per i diritti umani e sviluppo della democrazia.</p>
    </intervention>
    <intervention id="2-209-250" speaker_id="96882" name="Elisabeth Köstinger" is_mep="True" mode="written">
      <p sl="de">Appoggio la stipulazione dell’accordo tra UE e Sudafrica per ampliare la cooperazione bilaterale. Oltre a consolidare lo stato di diritto, verranno adottate misure importanti per combattere il terrorismo e i finanziamenti al terrorismo e per impedire l’impiego di armi di distruzione di massa. Il sostegno massiccio del Parlamento europeo all’accordo determinerà il miglioramento delle condizioni di lavoro e del sistema sanitario, nonché la riduzione della povertà in Sudafrica.</p>
    </intervention>
    <intervention id="2-209-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, l'Accordo di libero scambio tra CE e Repubblica del Sudafrica, siglato a Pretoria nell'ottobre del 1999, è entrato in vigore nel 2004 con la clausola di revisione entro i successivi 5 anni dalla data d'inizio di validità dello stesso. Oggi, a sette anni dalla ratifica dell'Accordo, il Parlamento europeo è riuscito a potere esprimere il proprio parere sul negoziato guidato dalla Commissione, sulla base delle direttive del Consiglio. Il testo che è stato posto al nostro vaglio, e per il quale ho deciso di votare a favore, concerne soprattutto lo sviluppo del Sudafrica. Scopo fondamentale è l'impegno delle due parti dell'accordo a lottare affinché si riesca definitivamente a debellare il problema della povertà, contribuendo seriamente al raggiungimento degli obiettivi di sviluppo del millennio. Ciò, però, potrà realizzarsi solamente se il Sudafrica, dal canto suo, riuscirà ad attivarsi concretamente, prevedendo una seria politica di disarmo, considerata la vera base su cui fondare il progetto di sviluppo di tale Paese.</p>
    </intervention>
    <intervention id="2-210-000" speaker_id="1403" name="David Martin" is_mep="True" mode="written">
      <p sl="en">Accolgo con favore questo accordo tra UE e Sudafrica che comprende nuove disposizioni sullo sviluppo, in particolare per quanto riguarda la lotta alla povertà, l’efficacia degli aiuti e gli OSM. Il Sudafrica è un partner importante per i rapporti sia commerciali sia di sviluppo.</p>
    </intervention>
    <intervention id="2-211-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">L’accordo in oggetto si situa in un contesto specifico che il relatore sembra ignorare. La Commissione europea sta esercitando una pressione senza precedenti sui paesi dell’Africa meridionale, specialmente sul Sudafrica, al fine di concludere accordi di partenariato economico nefasti. Il riferimento ai negoziati sull’APE e alla sospensione di tutti i negoziati commerciali a favore del medesimo sono la dimostrazione evidente di tale ricatto. Voto contro la relazione che avalla, invece di denunciarlo, il progetto di accordo della Commissione Barroso.</p>
    </intervention>
    <intervention id="2-211-500" speaker_id="96978" name="Nuno Melo" is_mep="True" mode="written">
      <p sl="pt">L’accordo iniziale sugli scambi, lo sviluppo e la cooperazione tra la Comunità europea e i suoi Stati membri, da un lato, e la Repubblica sudafricana, dall’altro, venne stipulato a Pretoria l’11 ottobre 1999 ed entrò in vigore il 1° maggio 2004 per un periodo di tempo indeterminato. Tale accordo contempla una clausola di revisione a cinque anni dall’entrata in vigore. L’entrata in vigore del trattato di Lisbona ha inoltre richiesto l’adozione di un nuovo accordo, per consentire all’UE di esercitare tutti i diritti e ottemperare a tutti i doveri precedentemente spettanti alla Comunità europea.</p>
      <p sl="pt">L’accordo rivisto firmato a Kleinmond nel 2009 introduceva un certo numero di modifiche importanti all’accordo iniziale, in particolare i seguenti emendamenti nell’area dello sviluppo: disarmo, principi democratici, diritti umani e stato di diritto, cooperazione sulle questioni del disarmo e non proliferazione di armi di distruzione di massa.</p>
      <p sl="pt">Per questo ho espresso voto favorevole.</p>
    </intervention>
    <intervention id="2-211-750" speaker_id="96999" name="Alexander Mirsky" is_mep="True" mode="written">
      <p sl="en">Mi sono astenuto dal votare sulla questione in esame in quanto: (1) la Repubblica sudafricana possiede ingenti risorse naturali ed è sufficientemente in grado di risolvere autonomamente i propri problemi; (2) il livello di corruzione in Sudafrica è così elevato che l’economia sommersa rappresenta più del 60 per cento del mercato; (3) vi sono paesi che non sono in grado di risolvere da soli i propri problemi e sono molto più bisognosi del sostegno finanziario dell’UE, in quanto la loro situazione è più disperata; (4) l’UE può aiutare la Repubblica sudafricana offrendo servizi di consulenza.</p>
    </intervention>
    <intervention id="2-211-875" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore del testo proposto dalla collega Joly sull'accordo tra Unione europea e Repubblica sudafricana perché alla luce del nuovo assetto internazionale, delineatosi negli ultimi anni, c'è bisogno di una revisione degli accordi sul commercio, sullo sviluppo e sulla cooperazione con il Sud Africa. Sul lato degli scambi economici gli accordi portano benefici per le industrie di entrambe le parti, per esempio per l'Italia il Sud Africa è un importante partner commerciale (sia per i progetti di cofinanziamento sia per gli scambi). Altro obiettivo della revisione degli accordi é quello di coordinarsi per la lotta al terrorismo vista anche l'entrata in vigore della Corte Penale Internazionale e per aprire un dialogo sulla base di valori e interessi comuni su temi come migrazione, energia, spazio, trasporti e sicurezza.</p>
    </intervention>
    <intervention id="2-211-937" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della conclusione dell’accordo tra l’Unione europea e i suoi Stati membri, da un lato, e la Repubblica sudafricana, dall’altro, che modifica l’accordo sugli scambi, lo sviluppo e la cooperazione (TDCA). Dall’entrata in vigore del TDCA, gli scambi di beni comunitari con il Sudafrica sono aumentati in maniera costante. L’UE è il partner commerciale principale del Sudafrica; nel 2009, l’UE era la destinazione di circa il 34 per cento delle esportazioni sudafricane complessive e l’origine di circa il 35 per cento delle importazioni complessive in Sudafrica. La bilancia tra importazioni ed esportazioni è chiara, ma la mia unica perplessità riguarda i metodi produttivi sudafricani per i prodotti esportati all’UE: dovrebbero essere conformi ai medesimi standard imposti ai produttori europei dello stesso settore. Tali indicatori suggeriscono che i risultati del primo accordo concluso nel 1999 sono già visibili. Analogamente al relatore, vorrei che venissero rispettavi gli obiettivi di cooperazione allo sviluppo dell’UE, il più importante dei quali consiste nella riduzione e, in ultima analisi, nella sconfitta della povertà.</p>
    </intervention>
    <intervention id="2-211-968" speaker_id="96903" name="Paulo Rangel" is_mep="True" mode="written">
      <p sl="pt">Ho votato a favore di questa raccomandazione sulla revisione dell’accordo sugli scambi, lo sviluppo e la cooperazione tra la Comunità europea e i suoi Stati membri e il Sudafrica. Rispetto all’accordo originario, siglato a Pretoria l’11 ottobre 1999, questo accordo rivisto, sottoscritto a Kleinmond l’11 settembre 2009, era teso ad approfondire il dialogo politico tra le parti in aree importanti, quali la lotta contro le armi di distruzione di massa e il terrorismo, nonché il rafforzamento della cooperazione allo sviluppo, con particolare enfasi sulle operazioni che contribuiscono alla lotta contro la povertà, nel contesto del conseguimento degli obiettivi di sviluppo del millennio. Ritengo pertanto che gli emendamenti introdotti debbano essere accolti con favore.</p>
    </intervention>
    <intervention id="2-212-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il Parlamento autorizza la conclusione dell’accordo e chiede che le nuove disposizioni correlate allo sviluppo contenute nell’accordo e i nuovi progetti di cooperazione da esso previsti siano applicati in ogni loro parte e chiede altresì che, dopo l’attuazione dell’accordo, lo stesso sia soggetto a una supervisione attenta alla luce dell’articolo 208 del trattato sul funzionamento dell’Unione europea, vale a dire in linea con gli obiettivi di cooperazione allo sviluppo dell’Unione, dei quali la stessa deve tener conto in tutte le politiche da essa attuate che possano riguardare i paesi in via di sviluppo; l’obiettivo primario consiste nel combattere la povertà e, nel lungo periodo, nell’eliminarla.</p>
    </intervention>
    <intervention id="2-213-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa raccomandazione perché condivido in pieno il suo contenuto, soprattutto per quanto riguarda la volontà di rafforzare la cooperazione bilaterale fra Unione europea e la Repubblica Sudafricana. Per quanto si tratti più che altro di un accordo a carattere economico-commerciale, il testo modificato sostiene il processo di transizione economica e sociale della Repubblica Sudafricana, promuovendo la cooperazione regionale e rilanciando l'integrazione economica del Paese nell'economia mondiale.</p>
      <p sl="it">Anche alla luce dei miei incarichi istituzionali, ritengo prioritario rafforzare il dialogo politico con questo paese, soprattutto per quanto riguarda tematiche di interesse specifiche per i paesi ACP. In particolare, condivido la scelta di destinare gran parte dei 980 milioni di euro messi a disposizione dall'UE per il periodo 2007-2013 alla creazione di nuovi posti di lavoro, finanziando inoltre la costruzione in Sudafrica delle infrastrutture necessarie alla fornitura di servizi di base per quanto riguarda sanità e sicurezza. Perseguire questi obiettivi attraverso un forte coinvolgimento della società civile significa percorrere con determinazione la strada per il conseguimento degli Obiettivi di sviluppo del Millennio, ponendo lo sradicamento della fame e di qualsiasi forma di povertà al di sopra di qualunque altro fine.</p>
    </intervention>
    <intervention id="2-213-500" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore di questo accordo, in quanto è destinato a migliorare i rapporti commerciali e di sviluppo tra Europa e Sudafrica, cruciali per la regione sudafricana e anche per noi.</p>
    </intervention>
    <intervention id="2-214-000" speaker_id="96974" name="Nuno Teixeira" is_mep="True" mode="written">
      <p sl="pt">Il 1999 ha segnato la conclusione del primo accordo sugli scambi, lo sviluppo e la cooperazione tra la Comunità europea e i suoi Stati membri e la Repubblica sudafricana, entrato in vigore il 1° maggio 2004. Tale accordo iniziale aveva un carattere economico molto marcato, in quanto si basava sulla liberalizzazione degli scambi e lasciava ben poco spazio alla cooperazione allo sviluppo. La revisione di questo accordo, prevista nel medesimo, è stata effettuata nel 2009, e ha introdotto modifiche importanti in termini di politica per lo sviluppo, in particolare la cooperazione su questioni associate al disarmo e alla non proliferazione di armi di distruzione di massa, l’inclusione del principio dello stato di diritto e dei diritti umani, del principio dell’efficacia degli aiuti, specialmente per le questioni concernenti la lotta alla povertà, e del conseguimento degli obiettivi di sviluppo del millennio.</p>
      <p sl="pt">Sono state aggiunte nuove aree per rafforzare la cooperazione: la lotta contro il terrorismo e la criminalità organizzata; la prevenzione delle attività mercenarie, la lotta contro la lotta alla produzione, al commercio e all’accumulazione delle armi leggere e di piccolo calibro, e la cooperazione in materia di migrazione. Accolgo con favore l’adozione di questo accordo con un partner strategico dell’UE e l’istituzionalizzazione di soggetti non statali quali partner della cooperazione, che vengono così resi ammissibili all’aiuto finanziario.</p>
    </intervention>
    <intervention id="2-215-000" speaker_id="97016" name="Angelika Werthmann" is_mep="True" mode="written">
      <p sl="de">Ho dato il mio appoggio alla raccomandazione del Parlamento europeo per la modifica delle disposizioni dell’accordo sugli scambi, lo sviluppo e la cooperazione nel campo dei diritti, delle libertà e della sicurezza. Ritengo sia essenziale introdurre nella cooperazione allo sviluppo un approccio basato sui risultati se vogliamo progredire nel nostro conseguimento degli obiettivi di sviluppo del millennio. La finalità principale della creazione di occupazione coglie nel segno il problema centrale dello sviluppo economico del Sudafrica. è da anni che viene auspicata la formulazione di un concetto per l’istituzione di piccole e medie imprese nel paese. L’UE, il partner commerciale più importante del Sudafrica, può fornire assistenza preziosa nel processo di trasformazione economica e sociale.</p>
    </intervention>
    <intervention id="2-216-000" speaker_id="41007" name="Iva Zanicchi" is_mep="True" mode="written">
      <p sl="it">Onorevoli colleghi, ho espresso voto favorevole al testo della collega on. Joly relativo alla revisione dell'accordo tra l'Unione europea e la Repubblica Sudafricana che era in vigore dal 2004.</p>
      <p sl="it">Obiettivo di tale revisione è quello, infatti, di configurare nuove possibilità di liberalizzazione del commercio in settori specifici e, al tempo stesso, di allineare l'accordo al mutato contesto internazionale: a mio avviso è fondamentale sottolineare come tale revisione getti le basi per il miglioramento e l'approfondimento del dialogo UE-Sudafrica su tematiche importanti quali la migrazione, lo sfruttamento delle fonti energetiche e la sicurezza.</p>
    </intervention>
    <intervention id="2-218-500" speaker_id="96976" name="Luís Paulo Alves" is_mep="True" mode="written">
      <p sl="pt">Poiché i quattro accordi inseriti nella proposta della Commissione offrono la possibilità di rafforzare il contributo dell’Associazione europea di libero scambio/Spazio economico europeo (SEE) alla riduzione delle disparità economiche e sociali in seno al SEE, mi sono espresso a favore.</p>
      <p sl="pt">Vale la pena porre l’accento sull’accordo tra UE, Islanda, Liechtenstein e Norvegia e sull’accordo tra UE e Norvegia, due meccanismi finanziari per il 2009-2014 che prevedono un pacchetto complessivo di 1,8 miliardi di euro, che rappresentano un incremento del 31 per cento del meccanismo finanziario del SEE e del 22 per cento del meccanismo finanziario norvegese rispetto al periodo precedente. Tali risorse sono a disposizione dell’Islanda, dei 12 Stati membri di più recente adesione, del Portogallo, della Spagna e della Grecia, al fine di rilanciare alcune delle economie europee più indebolite dalla crisi.</p>
    </intervention>
    <intervention id="2-218-000" speaker_id="96951" name="Diane Dodds" is_mep="True" mode="written">
      <p sl="en">Mi sono espressa a sfavore della relazione, in quanto dubito che sia opportuno fare concessioni all’Islanda in merito all’importazione di prodotti della pesca nell’Unione europea quando questo paese continua a mantenere il proprio approccio alla gestione dello sgombro, destinato a esercitare un impatto negativo sui pescatori pelagici dell’UE. Stipulato nel 1994, tale accordo autorizza Islanda, Liechtenstein e Norvegia a partecipare al mercato unico comunitario senza essere propriamente membri dell’Unione europea. In cambio, sono obbligati ad adottare tutta la legislazione comunitaria in materia di mercato unico, ad eccezione delle norme relative all’agricoltura e alla pesca. L’Islanda può pertanto esportare prodotti della pesca nell’UE senza dover pagare alcun dazio.</p>
      <p sl="en">Il fatto che l’Islanda, dopo aver palesemente ignorato la gestione internazionale delle riserve di sgombro e aver dichiarato nel 2010 una cattura di 100 000 tonnellate, abbia la libertà di esportare nell’UE la sua intera cattura di sgombro, è un boccone difficile da digerire. Anche se le concessioni in materia di pesca accordate all’Islanda magari non sono cambiate nel nuovo accordo, il comportamento di questo paese nei confronti della gestione della pesca è sicuramente mutato e, alla luce di ciò, dubito che sia opportuno ratificare tale accordo.</p>
    </intervention>
    <intervention id="2-219-000" speaker_id="96977" name="Diogo Feio" is_mep="True" mode="written">
      <p sl="pt">L’obiettivo di questa risoluzione consiste nell’appoggiare quattro accordi tra l’Unione europea e l’Islanda, il Liechtenstein e la Norvegia, accordi tesi a fissare i contributi di questi paesi alla riduzione delle disparità economiche e sociali in seno allo Spazio economico europeo e a rafforzarli alla luce del periodo precedente. Tale proposta rafforza il contributo dei paesi in questione e non modifica sostanzialmente le concessioni nel campo della pesca. A tale proposito, il periodo dal 2009 al 2014 rappresenta essenzialmente un rinnovo dell’accordo già in vigore per il periodo precedente, dal 2004 al 2009. La votazione unanime espressa dalla commissione per il commercio internazionale e dalla commissione per la pesca è indicativa della natura non controversa della questione.</p>
    </intervention>
    <intervention id="2-221-000" speaker_id="96899" name="José Manuel Fernandes" is_mep="True" mode="written">
      <p sl="pt">La Commissione ha presentato al Parlamento una proposta di quattro accordi. Due di questi, concernenti i meccanismi finanziari per il periodo 2009-2014, prevedono un pacchetto globale di 1,8 miliardi di euro. Si riferiscono a un accordo tra UE, Islanda, Liechtenstein e Norvegia che rappresenta un aumento del 31 per cento del meccanismo finanziario dello Spazio economico europeo (SEE), e un altro si riferisce a un accordo tra UE e Norvegia che rappresenta un incremento del 22 per cento del meccanismo finanziario norvegese. Gli altri due accordi riguardano concessioni in materia di prodotti della pesca a favore di Islanda e Norvegia tra il 2009 e il 2014, e ne prevedono il rinnovo.</p>
      <p sl="pt">Le stesse concessioni si applicano anche all’Islanda. Nel caso della Norvegia è previsto un lieve incremento, pertanto ci sarà una disposizione per il rinnovo dell’accordo di transito scaduto il 30 aprile 2009.</p>
      <p sl="pt">Voto a favore della proposta, in quanto i fondi SEE verranno messi a disposizione dei 12 Stati membri di più recente adesione, oltre che del Portogallo, della Grecia e della Spagna, e tra le aree a cui sono destinate tali risorse figurano l’ambiente, in particolare il cambiamento climatico e le energie rinnovabili, la società civile e la tutela del patrimonio culturale.</p>
    </intervention>
    <intervention id="2-221-500" speaker_id="96706" name="João Ferreira" is_mep="True" mode="written">
      <p sl="pt">La conclusione dell’accordo adottato oggi in questa sede segue l’accordo sullo Spazio economico europeo (SEE) in vigore dal 1994, che riguarda i paesi del SEE/Associazione europea di libero scambio. In quella data, i paesi in questione avevano accettato di offrire contributi quinquennali per ridurre le disparità economiche e sociali in seno al SEE; siamo ovviamente favorevoli a tale intenzione. I finanziamenti per questo quinquennio (2009-2014) sono più che raddoppiati rispetto alle risorse disponibili per il periodo precedente.</p>
      <p sl="pt">Tali risorse SEE verranno messe a disposizione dei 12 Stati membri di più recente adesione, oltre che della Grecia, del Portogallo e della Spagna, e potranno essere utilizzate in tutta una serie di aree importanti, tra cui la protezione ambientale, lo sviluppo umano e sociale e la tutela del patrimonio culturale. Alla luce degli allargamenti dell’Unione europea e dell’acuirsi della situazione sociale ed economica di molti di questi paesi, come ad esempio il Portogallo, riteniamo sia essenziale aumentare tali risorse.</p>
    </intervention>
    <intervention id="2-220-000" speaker_id="2125" name="Pat the Cope Gallagher" is_mep="True" mode="written">
      <p sl="ga">In veste di presidente della delegazione del Parlamento europeo per i rapporti con Svizzera, Islanda e Norvegia nonché della commissione parlamentare congiunta dello Spazio economico europeo, accolgo con favore la relazione. Sono stato io a redigere il parere sulla relazione a nome della commissione per la pesca.</p>
    </intervention>
    <intervention id="2-222-000" speaker_id="2338" name="Ian Hudghton" is_mep="True" mode="written">
      <p sl="en">Mi sono espresso a favore della relazione Koppa sul meccanismo finanziario relativo alla pesca. Ciò non significa tuttavia che le questioni UE-SEE in materia di pesca siano tutte risolte. Il rifiuto dell’Islanda di pervenire ad un accordo con UE e Norvegia in relazione allo sgombro è altamente deplorevole e esorto fermamente tutte le parti a tornare al tavolo dei negoziati.</p>
    </intervention>
    <intervention id="2-222-250" speaker_id="96693" name="Juozas Imbrasas" is_mep="True" mode="written">
      <p sl="lt">Appoggio questo documento, in quanto dall’entrata in vigore dell’accordo sullo Spazio economico europeo (SEE) nel 1994, gli Stati SEE EFTA (Islanda, Liechtenstein e Norvegia) hanno contribuito ad alleviare le disparità economiche e sociali in seno al SEE. L’ultimo quinquennio di contributi finanziari è scaduto nel 2009 (1,467 miliardi di euro). La proposta attuale della Commissione comprende quattro accordi. Tali accordi prevedono un pacchetto di 1,8 miliardi di euro, che comprende un incremento del 31 per cento del meccanismo finanziario del SEE e un aumento del 22 per cento del meccanismo finanziario norvegese rispetto al periodo 2004-2009. Tale esito rispecchia le direttive negoziali convenute dal Consiglio, che chiedeva un “incremento sostanzioso” delle risorse. Le risorse SEE verranno messe a disposizione dei 12 Stati membri di più recente adesione, oltre che della Grecia, del Portogallo e della Spagna. Tra i settori prioritari si annoverano l’ambiente, il cambiamento climatico e le energie rinnovabili, la società civile, lo sviluppo umano e sociale e la tutela del patrimonio culturale. I fondi stanziati per la Norvegia verranno messi a disposizione dei 12 Stati membri di più recente adesione. Tra i settori prioritari figurano la cattura e lo stoccaggio del carbonio, l’innovazione nell’industria verde, ricerca e borse di studio, sviluppo umano e sociale, giustizia e affari interni, promozione del lavoro dignitoso e dialogo tripartito. Due protocolli relativi ad alcune concessioni in materia di pesca per Islanda e Norvegia per il periodo 2009-2014 prevedono il rinnovo dei precedenti protocolli per il periodo 2004-2009 con concessioni invariate all’Islanda e un incremento relativamente modesto delle concessioni alla Norvegia, in base alle quali la Norvegia rinnoverà l’intesa sul transito del pesce.</p>
    </intervention>
    <intervention id="2-222-500" speaker_id="96882" name="Elisabeth Köstinger" is_mep="True" mode="written">
      <p sl="de">Appoggio l’accordo tra Unione europea, Islanda, Liechtenstein e Norvegia per quanto riguarda il proseguimento del meccanismo finanziario dello Spazio economico europeo (SEE), in quanto dovremmo adoperarci tutti per ridurre le disparità sociali ed economiche in seno al SEE. Il pacchetto globale di 1,8 miliardi di euro rappresenta un incremento del 31 per cento o del 22 per cento rispetto all’ultimo quinquennio. Il rinnovo dei protocolli sulle concessioni in materia di pesca e accesso al mercato sono aspetti importanti e durevoli nel campo dell’acquacoltura.</p>
    </intervention>
    <intervention id="2-222-750" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, oggi il Parlamento ha votato a favore dell'accordo proposto dalla Commissione ed inerente, da un lato, ai meccanismi finanziari per il periodo 2009-2014, tra l'Unione europea e l'Islanda, il Principato del Liechtenstein e la Norvegia, dall'altro un accordo tra Unione europea e Norvegia. Gli accordi prevedono un aumento del meccanismo finanziario SEE sotto il profilo della protezione ambientale, del cambiamento climatico ed energie rinnovabili, della società civile, dello sviluppo umanitario e sociale nonché della tutela del patrimonio culturale. In concreto si prevede un pacchetto complessivo di 1,8 miliardi di euro. Gli ultimi 12 Stati divenuti membri dell'Unione, con l'aggiunta di Spagna, Grecia e Portogallo, sono i soggetti che potranno avvantaggiarsi di tali fondi. Ho pertanto votato a favore poiché ritengo la cooperazione economica una risorsa su cui fare affidamento e perché non dobbiamo mai dimenticare che il benessere di uno Stato membro europeo contribuisce a migliorare l'economia di tutta l'Europa e, con essa, la qualità della vita dei suoi 500 milioni di cittadini.</p>
    </intervention>
    <intervention id="2-223-000" speaker_id="1403" name="David Martin" is_mep="True" mode="written">
      <p sl="en">Ho votato a favore di questa proposta che ci dà l’opportunità di rafforzare il contributo degli Stati SEE ed EFTA per la riduzione delle disparità economiche e sociali nello Spazio economico europeo. Nel frattempo, le concessioni in materia di pesca per l’Islanda rimangono invariate e quelle per la Norvegia subiscono un modesto incremento.</p>
    </intervention>
    <intervention id="2-223-500" speaker_id="96978" name="Nuno Melo" is_mep="True" mode="written">
      <p sl="pt">Tali accordi prevedono un pacchetto globale di 1,8 miliardi di euro, che comprendono un incremento del 31 per cento del meccanismo finanziario dello Spazio economico europeo (SEE) e un aumento del 22 per cento del meccanismo finanziario norvegese. Vale la pena rilevare che i fondi SEE dovrebbero essere utilizzati per finanziare prioritariamente la tutela dell’ambiente, il cambiamento climatico e le energie rinnovabili, la società civile, lo sviluppo umano e sociale, e la tutela del patrimonio culturale. Le risorse finanziarie della Norvegia verranno fatte confluire su settori prioritari, tra cui figurano la cattura e lo stoccaggio di carbonio, l’innovazione nell’industria verde, ricerca e borse di studio, sviluppo umano e sociale, giustizia e affari interni, promozione del lavoro dignitoso e dialogo tripartito.</p>
      <p sl="pt">I due protocolli relativi ad alcune concessioni in materia di pesca per Islanda e Norvegia per il periodo 2009-2014 prevedono il rinnovo dei precedenti protocolli per il periodo 2004-2009 con concessioni invariate all’Islanda e un incremento relativamente modesto delle concessioni alla Norvegia, in base alle quali la Norvegia rinnoverà l’intesa sul transito del pesce.</p>
    </intervention>
    <intervention id="2-223-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione dà il via libera al rinnovo degli accordi relativi allo Spazio economico europeo (SEE). Dall’entrata in vigore dell’accordo SEE nel 1994, gli Stati SEE/Associazione europea di libero scambio – attualmente Islanda, Liechtenstein e Norvegia – hanno contribuito a ridurre le disparità economiche e sociali in seno al SEE. Tali contributi sono sempre stati convenuti per un periodo di cinque anni, e adesso l’obiettivo è rinnovare gli accordi per il periodo 2009-2014. Parallelamente a tali negoziati, ma indipendentemente dagli stessi, sono state inoltre avviate trattative sulla base dei due protocolli bilaterali sulla pesca con Islanda e Norvegia, conclusi il 18 dicembre 2009. Per quanto riguarda l’esito dei suddetti negoziati, è opportuno segnalare in particolare l’incremento sostanzioso del meccanismo finanziario, anche se la posizione dell’Islanda è rimasta invariata a causa della grave crisi che sta attraversando. Per quanto riguarda gli accordi concernenti alcune concessioni in materia di pesca per Islanda e Norvegia per il periodo 2009-2014, condivido il parere favorevole della commissione per la pesca, che mette in rilievo l’incremento modesto delle concessioni alla Norvegia, in base alle quali la Norvegia rinnoverà l’intesa sul transito del pesce, scaduta il 30 aprile 2009. Per tali motivi mi sono espressa a favore della relazione.</p>
    </intervention>
    <intervention id="2-223-875" speaker_id="96903" name="Paulo Rangel" is_mep="True" mode="written">
      <p sl="pt">Dall’entrata in vigore dell’accordo SEE nel 1994, gli Stati SEE/Associazione europea di libero scambio – attualmente Islanda, Liechtenstein e Norvegia – hanno contribuito a ridurre le disparità economiche e sociali in seno al SEE. Tali contributi sono sempre stati convenuti per periodi di cinque anni, e adesso sono in discussione gli accordi raggiunti sui meccanismi finanziari per il periodo 2009-2014, oltre al rinnovo dei due protocolli bilaterali sulle concessioni in materia di pesca con Islanda e Norvegia. Rispetto al periodo precedente, tali protocolli non hanno subito modifiche significative, in quanto le concessioni all’Islanda sono rimaste invariate e quelle alla Norvegia hanno subito un incremento modesto. Gli accordi sui meccanismi finanziari si sono tradotti in un aumento significativo del contributo dei paesi SEE/EFTA per il periodo 2004-2009, e prevedono un pacchetto globale di 1,8 miliardi di euro che verrà messo a disposizione dei 12 Stati membri di più recente adesione nonché di Grecia, Portogallo e Spagna, al fine di finanziare settori prioritari tra cui la tutela dell’ambiente, il cambiamento climatico e le energie rinnovabili, lo sviluppo umano e sociale e la tutela del patrimonio culturale. Ho quindi votato a favore.</p>
    </intervention>
    <intervention id="2-225-000" speaker_id="28409" name="Raül Romeva i Rueda" is_mep="True" mode="written">
      <p sl="en">La proposta ci offre l’opportunità di rafforzare il contributo dei paesi SEE ed EFTA alla riduzione delle disparità economiche e sociali nello Spazio economico europeo, di ridurre significativamente il meccanismo finanziario a fronte di concessioni invariate all’Islanda e di un incremento relativamente modesto delle concessioni alla Norvegia. Ho pertanto raccomandato alla commissione per la pesca di esprimere parere favorevole alle proposta della Commissione COM(2010)234.</p>
    </intervention>
    <intervention id="2-224-000" speaker_id="96819" name="Licia Ronzulli" is_mep="True" mode="written">
      <p sl="it">Ho sostenuto questa raccomandazione perché costituisce un'opportunità per rafforzare il contributo degli Stati EFTA-SEE alla riduzione delle disparità economiche e sociali nello Spazio economico europeo. Le concessioni in materia di pesca all'Islanda rimangono invariate, mentre vengono leggermente aumentate quelle alla Norvegia.</p>
      <p sl="it">I due accordi inerenti i meccanismi finanziari per il periodo 2009-2014 tra UE, Islanda, Liechtenstein e Norvegia e UE e Norvegia prevedono un pacchetto globale da 1,8 miliardi di euro, con sensibili aumenti rispetto al periodo 2004-2009. Ora bisognerà lavorare per risolvere le divergenze che ancora sussistono tra l'UE, l'Islanda e la Norvegia su questioni relative alla gestione della vita marina, soprattutto per quanto riguarda la caccia alle balene.</p>
    </intervention>
    <intervention id="2-224-500" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore di questo accordo che rafforzerà il contributo dei paesi SEE-EFTA alla riduzione delle disparità sociali ed economiche in seno allo Spazio economico europeo.</p>
    </intervention>
    <intervention id="2-226-000" speaker_id="28221" name="Thomas Ulmer" is_mep="True" mode="written">
      <p sl="de">Mi sono espresso a favore dell’accordo, in quanto rappresenta un altro passo in avanti logico verso l’armonizzazione della cooperazione tra i paesi aderenti all’Associazione europea di libero scambio. In veste di vicepresidente della delegazione, sono molto lieto che stiamo proseguendo sulla via del partenariato privilegiato.</p>
    </intervention>
    <intervention id="2-227-500" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore di questa raccomandazione, in quanto l’accordo orizzontale consente l’abolizione delle restrizioni nazionali sugli accordi bilaterali esistenti tra gli Stati membri e il Brasile, a vantaggio di tutta l’industria europea dell’aviazione. Inoltre, tale accordo consente di ristabilire una sana base giuridica per le relazioni dell’UE con il Brasile nel settore del trasporto aereo, che rappresenterà un passo importante nel rafforzamento delle relazioni UE-Brasile in questo settore. Prevedo che tale accordo genererà benefici per i consumatori in termini di tariffe inferiori pari a 460 milioni di euro, avrà un effetto positivo sull’occupazione e offrirà nuove interessanti opportunità commerciali alle compagnie aeree dell’UE.</p>
    </intervention>
    <intervention id="2-227-625" speaker_id="96862" name="Sophie Auconie" is_mep="True" mode="written">
      <p sl="fr">Poiché l’Unione europea detiene la competenza esclusiva per determinati aspetti della politica esterna in materia di trasporto aereo, dal punto di vista giuridico si è resa necessaria la sostituzione di una dozzina di accordi bilaterali conclusi dagli Stati membri con la Repubblica federativa del Brasile mediante accordi negoziati e conclusi dall’Unione europea. In seguito all’approvazione del Consiglio dell’Unione europea nel 2003, la Commissione europea ha negoziato l’accordo che oggi ho deciso di appoggiare. L’accordo preparerà il terreno a “un accordo generale sui servizi aerei con il Brasile basato sulla combinazione tra l’apertura graduale del mercato e la cooperazione e convergenza normativa”. Tale accordo futuro si tradurrà in servizi migliori per i viaggiatori e in una posizione più solida delle linee aeree europee.</p>
    </intervention>
    <intervention id="2-227-750" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ritengo che l’accordo sui rapporti tra Unione europea e Brasile in materia di trasporto aereo fornisca una base giuridica solida e rappresenti un primo passo importante per il rafforzamento di tali rapporti tra UE e Brasile. Ritengo che tale accordo consentirà alle parti di rafforzare ulteriormente la cooperazione per il trasporto aereo e di avviare i negoziati per un accordo generale bilaterale sui servizi aerei.</p>
    </intervention>
    <intervention id="2-228-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione in quanto rappresenta un passo importante per il rafforzamento dei rapporti tra UE e Brasile nel settore del trasporto aereo e consentirà a tali paesi di procedere a negoziare un accordo generale bilaterale sui servizi aerei.</p>
    </intervention>
    <intervention id="2-228-500" speaker_id="96977" name="Diogo Feio" is_mep="True" mode="written">
      <p sl="pt">L’accordo adottato in data odierna rappresenta un passo importante per il rafforzamento dei rapporti tra UE e Brasile nel settore del trasporto aereo. Si prevede che tale accordo sia in grado di generare benefici per i consumatori (in termini di tariffe inferiori) pari a 460 milioni di euro, oltre ad avere un effetto positivo sull’occupazione e a offrire nuove interessanti opportunità commerciali alle compagnie aeree dell’Unione e vantaggi a quanti viaggiano tra l’Unione europea e il Brasile. Alla luce dei legami speciali che uniscono il Portogallo al Brasile, accolgo con favore la conclusione dell’accordo, dal quale scaturirà un nuovo avvicinamento tra Europa e Brasile, con tutti i vantaggi economici, sociali e culturali che ciò potrebbe comportare.</p>
    </intervention>
    <intervention id="2-229-000" speaker_id="96899" name="José Manuel Fernandes" is_mep="True" mode="written">
      <p sl="pt">Il trattato di Lisbona, che è entrato in vigore il 1° dicembre 2009, ha introdotto modifiche sostanziali in termini di poteri delle varie istituzioni europee, in particolare del Parlamento che, nel nuovo assetto, è chiamato a pronunciarsi su materie che prima non rientravano nella sua giurisdizione, come accade in questo caso per l’accordo tra UE e Repubblica federativa del Brasile sui servizi aerei.</p>
      <p sl="pt">Tale accordo, concluso il 14 luglio 2010, è teso a sostituire le disposizioni figuranti negli accordi bilaterali sui servizi aerei tra 12 Stati membri e la Repubblica federativa del Brasile con un accordo bilaterale tra l’UE e il Brasile. Sono favorevole a tale accordo in quanto rappresenta un passo importante per il rafforzamento dei rapporti tra UE e Brasile nel settore del trasporto aereo.</p>
    </intervention>
    <intervention id="2-230-000" speaker_id="96706" name="João Ferreira" is_mep="True" mode="written">
      <p sl="pt">Analogamente agli accordi precedenti riguardanti lo stesso settore e che sono stati recentemente adottati dal Parlamento, e alla luce del contesto specifico in cui opera l’aviazione civile, la proposta in questione solleva molte perplessità in merito al campo di applicazione e alle possibili conseguenze. Riguarda una questione con un impatto chiaro sulle compagnie di trasporto aereo, in un settore che, per diverse ragioni, si rivela strategico per la salvaguardia degli interessi nazionali. Nel caso del Brasile, tale questione diventa ancor più impellente. Lo scopo sottostante è chiaro, e il relatore non fa niente per nasconderlo: l’obiettivo è l’apertura del mercato al fine di creare “nuove opportunità commerciali per le linee aeree dell’Unione europea”.</p>
      <p sl="pt">Sappiamo che la presunta creazione di condizioni di parità per le varie compagnie europee contribuisce al processo di agevolazione della concentrazione monopolistica del settore, che è già in corso, nonché alla conseguente riduzione della capacità degli Stati membri di difendere le loro compagnie di bandiera, e pertanto dei loro interessi legittimi, a diversi livelli. La “libera concorrenza”, costantemente citata e considerata sacrosanta, viene difesa ad ogni costo, e rappresenta ancora una volta il pilastro su cui poggia questa iniziativa. Il risultato per questo settore non differisce sostanzialmente dal risultato per altri settori: la concentrazione monopolistica che finisce sempre per venire imposta in questi casi.</p>
    </intervention>
    <intervention id="2-230-500" speaker_id="96810" name="Carlo Fidanza" is_mep="True" mode="written">
      <p sl="it">Ho deciso, insieme ai miei colleghi italiani del PPE, di astenermi sulla votazione di oggi riguardante i rapporti tra Unione europea e Brasile su alcuni aspetti relativi ai servizi aerei poiché, visto quanto espresso dalla risoluzione sul caso Battisti, avrei preferito che il voto fosse rinviato in attesa della nuova decisione della Corte federale del Brasile in merito all'estradizione del criminale Cesare Battisti.</p>
      <p sl="it">Data la non urgenza del dossier , rinviarlo alla prossima tornata o a quella di aprile non avrebbe certo costituito un problema, soprattutto se pensiamo al dolore delle famiglie delle vittime del pluriomicida Battisti. Quelle stesse famiglie che da 31 anni aspettano che giustizia venga fatta e che Battisti possa scontare la pena prevista dalla giustizia italiana nelle nostre carceri.</p>
    </intervention>
    <intervention id="2-230-750" speaker_id="96693" name="Juozas Imbrasas" is_mep="True" mode="written">
      <p sl="lt">Condivido la relazione, in quanto l’UE detiene la competenza esclusiva rispetto a vari aspetti dei servizi aerei esterni tradizionalmente disciplinati da accordi bilaterali sui servizi aerei tra gli Stati membri e i paesi terzi. Pertanto, il 5 giugno 2003, il Consiglio ha autorizzato la Commissione ad avviare i negoziati con i paesi terzi per sostituire talune disposizioni figuranti negli accordi bilaterali esistenti con accordi dell’Unione europea. L’accordo è stato firmato il 14 luglio 2010. Riguarda aspetti quali la sicurezza, la tassazione del carburante per aerei, le regole della concorrenza, ecc. La sottoscrizione di tale accordo ha rappresentato un primo passo importante nel rafforzamento delle relazioni UE-Brasile in materia di trasporti aerei e ha consentito a Brasile e Unione europea di intensificare ulteriormente la cooperazione nel settore e di procedere a negoziare un accordo generale sui servizi aerei. Tale accordo si basa sulla combinazione tra l’apertura graduale del mercato e la cooperazione e convergenza normativa. Un siffatto accordo dovrebbe essere in grado di generare benefici per i consumatori (vantaggi in termini di tariffe inferiori) pari a 460 milioni di euro. Avrà un effetto positivo sull’occupazione e dovrebbe offrire nuove interessanti opportunità commerciali alle compagnie aeree dell’UE nonché alcuni vantaggi ai viaggiatori.</p>
    </intervention>
    <intervention id="2-231-000" speaker_id="1403" name="David Martin" is_mep="True" mode="written">
      <p sl="en">Ho votato a favore di questo accordo orizzontale, che non è importante di per sé, bensì rappresenta un passo avanti significativo nel rafforzamento delle relazioni UE-Brasile in materia di trasporti aerei e consente a Brasile e Unione europea di intensificare ulteriormente la cooperazione nel settore e di procedere a negoziare un accordo generale sui servizi aerei. Tale accordo generale dovrebbe essere basato sulla combinazione tra l’apertura graduale del mercato e la cooperazione e convergenza normativa. I vantaggi per l’Unione europea saranno un numero maggiore di rotte e tariffe inferiori per i consumatori.</p>
    </intervention>
    <intervention id="2-232-000" speaker_id="96817" name="Erminia Mazzoni" is_mep="True" mode="written">
      <p sl="it">Il voto di astensione sulla relazione in merito all'accordo UE-Repubblica federale del Brasile sui servizi aerei esprime una posizione che va al di là del merito.</p>
      <p sl="it">Non condivido il comportamento assunto dal Governo brasiliano nella vicenda Battisti. L'estradizione, le cui procedure sono definite in un accordo bilaterale, andava concessa. L'interpretazione fornita dalle autorità giudiziarie è in violazione degli impegni assunti. La condanna, che Battisti dovrebbe scontare in Italia, è stata inflitta da un giudice ordinario, in applicazione di leggi ordinarie, per un reato comune: l'omicidio plurimo. Difficile sostenere relazioni di carattere internazionale, come quelle iscritte nei rapporti votati dal Parlamento, con un paese che non rispetta accordi e soprattutto che esprime un'opinione sul diritto fondamentale alla tutela della vita.</p>
    </intervention>
    <intervention id="2-232-500" speaker_id="96978" name="Nuno Melo" is_mep="True" mode="written">
      <p sl="pt">L’Unione europea ha sempre sostenuto la libera concorrenza. Il mandato conferito il 15 ottobre 2010 alla Commissione per negoziare con il Brasile un accordo generale sui servizi aerei basato sulla combinazione tra l’apertura graduale del mercato e la cooperazione e convergenza normativa è pertanto perfettamente sensato. Tale accordo garantisce a tutti i vettori aerei comunitari accesso non discriminatorio ai collegamenti col Brasile e sostituisce o integra le disposizioni dei 14 accordi bilaterali in materia di servizi aerei esistenti tra gli Stati membri e il Brasile.</p>
      <p sl="pt">Si tratta un primo passo importante nel rafforzamento delle relazioni UE-Brasile in materia di trasporti aerei, che ha consentito loro di intensificare ulteriormente la cooperazione nel settore e di procedere a negoziare un accordo generale sui servizi aerei. Tutti i consumatori beneficeranno di questo nuovo accordo, che offre tariffe più basse per il trasporto aereo con destinazione Brasile.</p>
    </intervention>
    <intervention id="2-232-750" speaker_id="97197" name="Alfredo Pallone" is_mep="True" mode="written">
      <p sl="it">Mi sono astenuto sulla raccomandazione della collega Macovei, come anche sulle altre due relazioni, a seguito del comportamento delle autorità brasiliane sul caso Cesare Battisti. La mancata estradizione di un terrorista, non riconosciuto come tale dal Brasile, non può non essere presa in considerazione. In ragione di ciò, come il resto della delegazione italiana del PPE, ho preferito astenermi sul progetto di decisione sulla conclusione dell'accordo tra UE e Brasile riguardo i visti per i soggiorni per motivi di lavoro e turismo, nonché sulla relazione per il miglioramento degli accordi riguardo i servizi aerei tra UE e Brasile. Il nostro non è stato chiaramente un atto di contrarietà al contenuto delle relazioni, ma un segnale politico con il quale ancora una volta abbiamo voluto ribadire il nostro disappunto nei confronti del comportamento delle Autorità brasiliane sul caso Battisti.</p>
    </intervention>
    <intervention id="2-232-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Votando a favore di questa relazione, concediamo il necessario parere favorevole del Parlamento europeo all’accordo internazionale stipulato tra UE e Brasile. Si tratta di un accordo orizzontale con il Brasile che ristabilirà una sana base giuridica per le relazioni dell’UE con il Brasile nel settore del trasporto aereo. Si tratta di un primo passo importante nel rafforzamento delle relazioni UE-Brasile in materia di trasporti aerei, che consentirà a Brasile e Unione europea di intensificare ulteriormente la cooperazione nel settore e di procedere a negoziare un accordo generale sui servizi aerei. Si ritiene che un siffatto accordo sia in grado di generare benefici per i consumatori (vantaggi in termini di tariffe inferiori) pari a 460 milioni di euro. Avrà un effetto positivo sull’occupazione e si auspica che possa offrire nuove interessanti opportunità commerciali alle compagnie aeree dell’UE, con vantaggi specifici per coloro che viaggiano tra Unione europea e Brasile. Alla luce di ciò, convengo col relatore sulla proposta che il Parlamento adotti questa relazione e sulla richiesta che il Consiglio concluda la procedura senza ulteriore indugio.</p>
    </intervention>
    <intervention id="2-232-937" speaker_id="96903" name="Paulo Rangel" is_mep="True" mode="written">
      <p sl="pt">Alla luce dei legami speciali che uniscono il Portogallo al Brasile, accolgo naturalmente con favore l’adozione della relazione. Sostituirà talune disposizioni figuranti nei 12 accordi bilaterali sui servizi aerei esistenti tra gli Stati membri e la Repubblica federativa del Brasile. Tale accordo fornirà la base per rafforzare le relazioni tra Unione europea e Brasile in materia di trasporto aereo e si prevede che genererà ingenti benefici per i consumatori (vantaggi in termini di tariffe inferiori) pari a 460 milioni di euro, nonché nuove opportunità commerciali per le compagnie aeree dell’UE.</p>
    </intervention>
    <intervention id="2-234-000" speaker_id="28409" name="Raül Romeva i Rueda" is_mep="True" mode="written">
      <p sl="en">L’accordo orizzontale con il Brasile ristabilirà una sana base giuridica per le relazioni dell’UE con il Brasile nel settore del trasporto aereo. L’accordo ha rappresentato un primo importante passo nel rafforzamento delle relazioni UE-Brasile in materia di trasporto aereo, consentendo a entrambe le parti di potenziare ulteriormente la cooperazione nel settore del trasporto aereo e di favorire la negoziazione di un accordo generale sui servizi aerei tra il Brasile e l’Unione europea. In seguito a una richiesta della Commissione europea, il 15 ottobre 2010 il Consiglio "Trasporti" dell'UE ha garantito a quest’ultima un mandato per negoziare con il Brasile un accordo generale sui servizi aerei basato sulla combinazione tra l’apertura graduale del mercato e la cooperazione e convergenza normativa.</p>
      <p sl="en">Un siffatto accordo dovrebbe essere in grado di generare benefici per i consumatori (vantaggi in termini di tariffe inferiori) pari a 460 milioni di euro. L’accordo avrà un effetto positivo sull’occupazione e dovrebbe offrire nuove interessanti opportunità commerciali alle compagnie aeree dell’Unione europea nonché alcuni vantaggi ai viaggiatori.</p>
    </intervention>
    <intervention id="2-233-500" speaker_id="4545" name="Catherine Stihler" is_mep="True" mode="written">
      <p sl="en">Ho appoggiato questo accordo che favorirà una cooperazione rafforzata tra Unione europea e Brasile nel campo dell’aviazione civile. L’industria comunitaria del trasporto aereo beneficerà dell’abolizione delle restrizioni di nazionalità tra gli Stati membri e il Brasile.</p>
    </intervention>
    <intervention id="2-235-000" speaker_id="96974" name="Nuno Teixeira" is_mep="True" mode="written">
      <p sl="pt">Le relazioni tra l’Unione europea e il Brasile sono molto importante nel contesto attuale delle relazioni esterne europee. Questo accordo, che ritengo rappresenti il primo di molto passi verso una nuova politica comunitaria in materia di aviazione civile con il Brasile, serve a stabilire il quadro generale per sviluppare le relazioni in questo campo. Viene definito accordo orizzontale in quanto crea una base giuridica sana per tutta una serie di aspetti dell’aviazione civile tra le due parti, sostituendo gli accordi bilaterali tradizionali con le disposizioni contenute in questo accordo e destinate a essere attuate in maniera generale e uniforme su tutto il territorio comunitario.</p>
      <p sl="pt">Il progetto di raccomandazione, per il quale sono stato relatore ombra, accoglie con favore i termini dell’accordo, che tratta temi importanti quali la sicurezza e l’imposizione di tasse sul carburante, norme destinate a essere generalmente applicate su tutto il territorio europeo, e impone inoltre di uniformarsi al diritto comunitario in materia di concorrenza.</p>
      <p sl="pt">Ritengo che l’accordo preparerà il terreno a nuovi vantaggi economici, che siano per i consumatori o per le linee aeree, e rafforzerà i rapporti di cooperazione tra i soggetti transatlantici, rappresentando pertanto un asso nella manica per l’Unione europea. Per le suddette ragioni, ho votato a favore del documento.</p>
    </intervention>
    <intervention id="2-236-500" speaker_id="96976" name="Luís Paulo Alves" is_mep="True" mode="written">
      <p sl="pt">Per quanto riguarda il progetto di decisione del Consiglio (07853/2010), il progetto di accordo tra la Comunità europea e la Repubblica d’Islanda, la Confederazione svizzera e il Principato del Liechtenstein su disposizioni complementari in relazione al Fondo per le frontiere esterne per il periodo 2007-2013, e la richiesta di approvazione presentata dal Consiglio in linea col trattato sul funzionamento dell’Unione europea, nell’ambito del quadro giuridico e secondo una raccomandazione formulata dalla commissione per le libertà civili, la giustizia e gli affari interni, appoggio la sottoscrizione di tale accordo.</p>
    </intervention>
    <intervention id="2-237-000" speaker_id="1892" name="Carlos Coelho" is_mep="True" mode="written">
      <p sl="pt">Appoggio l’accordo tra la Comunità europea e l’Islanda, la Norvegia, la Svizzera e il Liechtenstein su disposizioni complementari in relazione al Fondo per le frontiere esterne per il periodo 2007-2013. I paesi coinvolti nell’attuazione, applicazione e sviluppo dell’acquis di Schengen dovrebbero partecipare al Fondo per le frontiere esterne, in linea con la decisione che istituisce tale fondo. Tale accordo dovrebbe pertanto prevedere l’applicazione di norme nei territori dei paesi interessati, per consentire alla Commissione di assumere la responsabilità più alta per quanto riguarda l’attuazione del bilancio del fondo in tali Stati. Prende in considerazione aspetti di gestione finanziaria e controllo del fondo e formula inoltre le disposizioni in materia di contributi finanziari di questi paesi al bilancio del fondo.</p>
      <p sl="pt">Vorrei inoltre porre l’accento sulla scelta compiuta dal Liechtenstein, mediante una dichiarazione congiunta, di non partecipare al fondo, benché questo non intacchi il suo obbligo di contribuirvi finanziariamente, in quanto è stato istituito per ripartire l’onere e fornire sostegno finanziario all’attuazione dell’acquis di Schengen nel campo delle frontiere esterne e della politica dei visti.</p>
    </intervention>
    <intervention id="2-237-500" speaker_id="96977" name="Diogo Feio" is_mep="True" mode="written">
      <p sl="pt">La proposta si riferisce alla conclusione, a nome dell’UE, di un accordo tra la Comunità europea e la Repubblica d’Islanda, il Regno di Norvegia, la Confederazione svizzera e il Principato del Liechtenstein. Tale accordo riguarda grosso modo la partecipazione di questi paesi al Fondo per le frontiere esterne, che deriva dal loro coinvolgimento nell’attuazione, applicazione e sviluppo dell’acquis di Schengen. Si prevede la conclusione di ulteriori accordi, al fine di stabilire le disposizioni necessarie all’attuazione di tale partecipazione, in particolare quelle che garantiscono la tutela degli interessi finanziari dell’Unione europea e quelle che consentono alla Corte dei conti di vigilare sull’intero processo. L’adozione finale dell’accordo da parte del Consiglio avverrà dopo che il Parlamento si sarà espresso a favore.</p>
    </intervention>
    <intervention id="2-238-000" speaker_id="96899" name="José Manuel Fernandes" is_mep="True" mode="written">
      <p sl="pt">La raccomandazione si riferisce a un progetto di decisione del Consiglio sulla conclusione di un accordo tra l’UE e la Repubblica d’Islanda, il Regno di Norvegia, la Confederazione svizzera e il Principato del Liechtenstein su disposizioni complementari in relazione al Fondo per le frontiere esterne per il periodo 2007-2013.</p>
      <p sl="pt">Poiché questo accordo rientra negli obiettivi che hanno portato alla sottoscrizione del trattato di Schengen sulla libera circolazione di persone e beni, alla luce degli accordi precedentemente conclusi tra l’Unione europea e i suddetti paesi in relazione agli obiettivi contemplati dal trattato di Schengen, e poiché l’Unione europea ha istituito un Fondo per le frontiere esterne per il periodo 2007-2013 nel quadro del programma generale intitolato “Solidarietà e gestione dei flussi migratori”, accolgo con favore la conclusione di tale accordo, che contribuirà a rafforzare la coesione in Europa.</p>
    </intervention>
    <intervention id="2-239-000" speaker_id="4466" name="Ilda Figueiredo" is_mep="True" mode="written">
      <p sl="pt">La relazione è stata formulata in seguito all’accordo tra la Comunità europea e la Repubblica d’Islanda, il Regno di Norvegia, la Confederazione svizzera e il Principato del Liechtenstein su disposizioni complementari in relazione al Fondo per le frontiere esterne per il periodo 2007-2013.</p>
      <p sl="pt">è correlato agli accordi esistenti o a quelli che sono ancora in corso di attuazione in materia di circolazione e libertà delle persone tra questi Stati e i paesi dell’UE.</p>
      <p sl="pt">Pertanto, allo scopo di promuovere il controllo delle frontiere esterne, soprattutto in relazione all’immigrazione, l’Unione europea desidera conferire il sostegno comunitario, a determinate condizioni, attingendo al Fondo per le frontiere esterne per il periodo 2007-2013. Gli obiettivi delle azioni intraprese in tal senso dall’Unione eurropea e dalla Commissione suscitano le nostre critiche, in quanto non possiamo ignorare l’inaccettabile direttiva Return direttiva.</p>
    </intervention>
    <intervention id="2-239-500" speaker_id="2125" name="Pat the Cope Gallagher" is_mep="True" mode="written">
      <p sl="ga">In veste di presidente della delegazione del Parlamento europeo per le relazioni con la Svizzera, l’Islanda e la Norvegia e della commissione parlamentare congiunta dello Spazio economico europeo, approvo questa relazione.</p>
    </intervention>
    <intervention id="2-239-750" speaker_id="1403" name="David Martin" is_mep="True" mode="written">
      <p sl="en">Ho votato a favore di questo accordo, che consente agli Stati associati all’attuazione, applicazione e sviluppo dell’accordo Schengen di partecipare al Fondo per le frontiere esterne per il periodo 2007-2013.</p>
    </intervention>
    <intervention id="2-239-875" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, nell'ottica di una Comunità Europea effettivamente tale sia politicamente, che economicamente ma anche e soprattutto geograficamente, ritengo necessario e di fondamentale importanza votare a favore di tale proposta in quanto Paesi come l'Islanda, la Norvegia e il Liechtenstein, così come la Svizzera, sono situati geograficamente in Europa. Pertanto ritengo che una politica unica di gestione delle frontiere debba essere attuata per facilitare l'integrazione e gli spostamenti da paese a paese. Un fondo europeo che si occupi della gestione delle frontiere sarebbe un provvedimento giusto e considerevole per avere un coordinamento unico sia in tema di risorse che di politiche attuative. Ciò faciliterebbe ed incrementerebbe anche il turismo e la libera circolazione di mezzi e persone.</p>
    </intervention>
    <intervention id="2-239-937" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Nel quadro dei nuovi poteri conferiti al Parlamento dal trattato di Lisbona, si è reso necessario adottare il progetto di decisione del Consiglio sulla conclusione, a nome dell’Unione europea, dell’accordo tra la Comunità europea e la Repubblica d’Islanda, la Confederazione svizzera e il Principato del Liechtenstein su disposizioni complementari in relazione al Fondo per le frontiere esterne per il periodo 2007-2013. La commissione per le libertà civili, la giustizia e gli affari interni ha raccomandato l’adozione di questo accordo, che prevede la partecipazione al Fondo per le frontiere esterne dei paesi terzi coinvolti nell’attuazione, applicazione e sviluppo dell’acquis di Schengen. Tale partecipazione può concretizzarsi mediante ulteriori accordi che andrebbero raggiunti per chiarire le disposizioni necessarie a tale partecipazione, comprese norme in materia di tutela degli interessi finanziari dell’Unione europea e l’autorizzazione della Corte dei conti per lo svolgimento della revisione contabile. Le parti hanno raggiunto l’accordo e, visto che non sono state avanzate critiche in nessuno dei pareri espressi, ho votato a favore della risoluzione.</p>
    </intervention>
    <intervention id="2-239-968" speaker_id="96903" name="Paulo Rangel" is_mep="True" mode="written">
      <p sl="pt">In linea con la decisione (CE) n. 574/2007 del Parlamento e del Consiglio del 23 maggio 2007 che istituisce il Fondo per le frontiere esterne per il periodo 2007-2013, dovrebbero partecipare a tale fondo i paesi terzi coinvolti nell’attuazione, applicazione e sviluppo dell’acquis di Schengen. A tal fine, è prevista la sottoscrizione di accordi che specifichino le disposizioni complementari necessarie a tale partecipazione, comprese norme che garantiscano gli interessi finanziari dell’Unione europea e l’esercizio del potere di revisione contabile da parte della Corte dei conti. Tale proposta è relativa alla conclusione di un accordo tra la Comunità europea e la Repubblica d’Islanda, il Regno di Norvegia, la Confederazione svizzera e il Principato del Liechtenstein, il cui scopo preciso è la definizione di disposizioni complementari sulla partecipazione di questi paesi al suddetto fondo. Ritengo di dover dare il mio appoggio, in linea con la raccomandazione della commissione per le libertà civili, la giustizia e gli affari interni .</p>
    </intervention>
    <intervention id="2-240-000" speaker_id="28409" name="Raül Romeva i Rueda" is_mep="True" mode="written">
      <p sl="en">In linea con la nostra posizione durante la votazione in seno alla commissione LIBE (la commissione responsabile per il merito), noi del gruppo Verts/ALE abbiamo deciso di votare contro questa proposta.</p>
    </intervention>
    <intervention id="2-241-000" speaker_id="28221" name="Thomas Ulmer" is_mep="True" mode="written">
      <p sl="de">Ho votato a favore dell’accordo, in quanto gli Stati in questione non sono problematici in termini di qualità o affidabilità e non rappresentano pertanto un rischio di sicurezza per l’UE.</p>
    </intervention>
    <intervention id="2-242-000" speaker_id="97016" name="Angelika Werthmann" is_mep="True" mode="written">
      <p sl="de">La raccomandazione riguarda la sottoscrizione di un accordo con i paesi terzi associati a Schengen, in questo caso Islanda, Norvegia, Svizzera e Liechtenstein. Verranno coinvolti nell’attuazione, applicazione e sviluppo dell’acquis di Schengen. In tal senso, occorrono norme accessorie per tutelare gli interessi finanziari dell’UE e conferire poteri di revisione contabile alla Corte dei conti. Tali integrazioni sono ragionevoli, per questo mi sono espressa a favore della stipulazione dell’accordo.</p>
    </intervention>
    <intervention id="2-243-500" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della relazione, in quanto lo spazio Schengen autorizza già la libertà di circolazione all’interno di un territorio di 42 673 chilometri di frontiere marittime esterne e di 7 721 chilometri di frontiere terrestri, e copre 25 paesi e 400 milioni di persone. L’ampliamento graduale di tale spazio ha consentito a paesi terzi che intrattengono rapporti speciali con l’UE di partecipare alla cooperazione di Schengen e alla Confederazione svizzera di essere associata all’acquis di Schengen dal 1° marzo 2008. Alla luce della politica delle frontiere aperte vigente tra la Svizzera e il Principato del Liechtenstein, un microstato che dalla sua adesione allo Spazio economico europeo nel 1995 si è andato gradualmente sempre più integrando nello spazio commerciale europeo, dato che ha già trasposto il 98,4 per cento delle direttive comunitarie nel diritto nazionale, e visto che fa parte del mercato unico, non ho ragione di oppormi alla sua adesione allo spazio Schengen.</p>
    </intervention>
    <intervention id="2-243-750" speaker_id="96862" name="Sophie Auconie" is_mep="True" mode="written">
      <p sl="fr">Un microstato situato tra Svizzera e Austria, il Liechtenstein ha una superficie di 160 km² e una popolazione di 35 000 abitanti. Benché tale paese non faccia parte dell’Unione europea, è associato alla medesima in virtù dello Spazio economico europeo (SEE). Applica quasi interamente la legislazione europea e ha chiesto di aderire all’area Schengen per la libera circolazione delle persone. Alla luce della tradizione di cooperazione che sussiste tra Unione europea e Liechtenstein e dell’assenza di minacce correlate all’adesione del paese all’area the Schengen, ho votato a favore della sua adesione.</p>
    </intervention>
    <intervention id="2-244-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della raccomandazione in base alla quale il 28 febbraio 2008 è stato sottoscritto il protocollo tra l’Unione europea, la Comunità europea, la Confederazione svizzera e il Principato del Liechtenstein sull’adesione del Principato del Liechtenstein all’accordo tra l’Unione europea, la Comunità europea e la Confederazione svizzera sull’associazione di quest’ultima all’attuazione, applicazione e sviluppo dell’acquis di Schengen.</p>
      <p sl="lt">La Svizzera ha aderito autonomamente all’area Schengen il 12 dicembre 2008, con l’abolizione dei controlli di frontiera e dei controlli terrestri, seguita dall’abolizione dei controlli di frontiera negli aeroporti per i voli interni all’area Schengen il 29 marzo 2009. Per la prima volta si è resa necessaria la creazione di posti di controllo in un luogo in cui da 100 anni non vi era praticamente nessuna frontiera. I 41 chilometri che separano i due paesi sono diventati una frontiera Schengen esterna.</p>
      <p sl="lt">Nel 2007 il Parlamento europeo venne interpellato per la prima volta con una richiesta di parere in merito alla sottoscrizione di tale protocollo. In seguito a una richiesta della relatrice allora designata – onorevole Klamt – l’11 giugno 2007 la commissione giuridica espresse il proprio parere unanime, raccomandando di modificare la base giuridica in modo da fare riferimento al secondo paragrafo dell’articolo 300, terzo paragrafo, del trattato che istituisce la Comunità europea, che presuppone il parere conforme e non la semplice consultazione del Parlamento europeo.</p>
      <p sl="lt">Accolgo con favore le nuove norme introdotte dal trattato di Lisbona, che consentono al Parlamento europeo di ottenere informazioni più precise sugli accordi internazionali.</p>
    </intervention>
    <intervention id="2-245-000" speaker_id="1892" name="Carlos Coelho" is_mep="True" mode="written">
      <p sl="pt">Venticinque anni fa, cinque Stati membri decisero di abolire i confini nazionali tra di loro e di creare un’unica frontiera esterna. Attualmente, tutti gli Stati membri sono membri a pieno titolo di Schengen, ad eccezione di Regno Unito, Irlanda, Cipro, Bulgaria e Romania. Vi sono inoltre tre Stati associati: Norvegia, Islanda e Svizzera; Liechtenstein dovrebbe diventare il quarto. La speranza era che il Liechtenstein si associasse a Schengen contestualmente all’adesione della Svizzera, nel 2008. Il processo non si è tuttavia svolto come previsto, soprattutto a causa delle riserve espresse da due Stati membri, Germania e Svezia, in merito a questioni legate all’evasione fiscale. L’adesione della sola Svizzera rese necessaria l’introduzione di posti di controllo in luoghi in cui, da più di cento anni, non esisteva alcuna reale frontiera, e i 41 km che dividevano la Svizzera dal Liechtenstein divennero una frontiera esterna.</p>
      <p sl="pt">Alla luce delle nuove norme introdotte dal trattato di Lisbona, che consentono al Parlamento di essere associato più da vicino alla conclusione di accordi internazionali, e poiché le riserve esistenti in seno al Consiglio sono state ritirate, propongo che il Parlamento autorizzi la conclusione di questo protocollo e auspico che il Liechtenstein possa aderire a Schengen il prima possibile.</p>
    </intervention>
    <intervention id="2-246-000" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore della relazione, in quanto reputo necessario e naturale eliminare i controlli di frontiera con il Liechtenstein, alla luce sia delle dimensioni di questo paese, sia dei rapporti con i paesi limitrofi, Austria e Svizzera, con cui condivide una tradizione di libera circolazione. Inoltre, l’associazione efficace del Liechtenstein con l’acquis di Schengen e di Dublino sarà una transizione indolore, in quanto tale paese ha già trasposto gran parte della legislazione comunitarie e, per l’accesso a SIS e VIS, utilizza la stessa infrastruttura della Svizzera, un paese già membro di Schengen.</p>
    </intervention>
    <intervention id="2-246-500" speaker_id="96977" name="Diogo Feio" is_mep="True" mode="written">
      <p sl="pt">Alla luce della politica delle frontiere aperte vigente tra il Principato del Liechtenstein e la Confederazione svizzera, si supponeva che i due paesi avrebbero aderito contestualmente all’area Schengen. Invece, le cose non sono andate così. La Svizzera ha aderito autonomamente all’area Schengen, il 12 dicembre 2008. Tuttavia, nell’accordo di adesione della Svizzera era già prevista la possibile adesione del Liechtenstein mediante un protocollo, che è ora soggetto all’approvazione del Parlamento. Tale adesione ha imposto per la prima volta la creazione di posti di controllo tra il Liechtenstein e Svizzera, in luoghi in cui da un secolo non esisteva alcuna frontiera.</p>
    </intervention>
    <intervention id="2-247-000" speaker_id="96899" name="José Manuel Fernandes" is_mep="True" mode="written">
      <p sl="pt">La raccomandazione in oggetto suggerisce al Parlamento di avallare la sottoscrizione di un protocollo tra l’Unione europea, la Confederazione svizzera e il Principato del Liechtenstein sull’adesione del Principato del Liechtenstein all’accordo tra l’Unione europea, la Comunità europea e la Confederazione svizzera riguardante l’associazione della Svizzera all’attuazione, all’applicazione e allo sviluppo dell’acquis di Schengen, sottoscritto il 28 febbraio 2008.</p>
      <p sl="pt">L’accordo di Schengen mira alla creazione di un territorio in cui viga la libera circolazione di persone e beni, senza frontiere esterne tra gli Stati, ma con un’unica frontiera esterna. In seguito al trattato di Amsterdam del 1999, l’Unione europea ha integrato la cooperazione di Schengen nel quadro dei suoi poteri giuridici. Il Principato del Liechtenstein e la Confederazione svizzera praticavano da decenni una politica di frontiere aperte, con la libera circolazione delle persone. L’adesione della Svizzera all’area Schengen nel 2008 generò un problema di circolazione tra i due paesi, trasformando il confine tra i due in una frontiera esterna, e l’obiettivo attuale è quello di risolvere questo problema.</p>
      <p sl="pt">Pertanto, alla luce dei vantaggi derivanti dall’entrata in vigore di questo protocollo, non vi è nulla che ne impedisca l’adozione.</p>
    </intervention>
    <intervention id="2-248-000" speaker_id="4466" name="Ilda Figueiredo" is_mep="True" mode="written">
      <p sl="pt">L’accordo di Schengen risale al 1985, quando venne stipulato tra Germania, Belgio, Francia, Lussemburgo e Paesi Bassi. L’accordo e la relativa convenzione adottata nel 1990 mirano ad abolire i controlli sistematici alle frontiere comuni e a introdurre un regime che permetta la libera circolazione delle persone.</p>
      <p sl="pt">La convenzione di Schengen ha abolito i controlli alle frontiere interne dei paesi firmatari e ha dato vita a un’unica frontiera esterna con norme comuni in materia di controlli delle frontiere esterne, una politica dei visti comune, cooperazione giudiziaria e di polizia e la creazione del Sistema d’informazione Schengen (SIS).</p>
      <p sl="pt">L’area Schengen comprende attualmente 15 Stati membri: i paesi membri dell’UE (Austria, Belgio, Danimarca, Francia, Finlandia, Germania, Grecia, Italia, Lussemburgo, Paesi Bassi, Portogallo, Spagna, Svezia, Repubblica ceca, Estonia, Ungheria, Lettonia, Lituania, Malta, Polonia, Slovacchia e Slovenia) oltre a tre paesi associati non UE (Norvegia, Islanda e Svizzera). Al momento, Bulgaria, Romania e Cipro applicano solo in parte l’acquis di Schengen e alle loro frontiere si svolgono pertanto ancora i controlli doganali.</p>
    </intervention>
    <intervention id="2-249-000" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Coelho. Benché la Scozia non faccia parte dell’area Schengen, condividiamo determinate parti dell’acquis di Schengen. Il governo scozzese è stato attivamente coinvolto nella questione a livello di Consiglio e sono lieto di appoggiare tale lavoro.</p>
    </intervention>
    <intervention id="2-249-125" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore della raccomandazione in base alla quale il 28 febbraio 2008 è stato sottoscritto il protocollo tra l’Unione europea, la Comunità europea, la Confederazione svizzera e il Principato del Liechtenstein sull’adesione del Principato del Liechtenstein all’accordo tra l’Unione europea, la Comunità europea e la Confederazione svizzera sull’associazione di quest’ultima all’attuazione, applicazione e sviluppo dell’acquis di Schengen. La Svizzera ha aderito autonomamente all’area Schengen il 12 dicembre 2008, con l’abolizione dei controlli di frontiera e dei controlli terrestri, seguita dall’abolizione dei controlli di frontiera negli aeroporti per i voli interni all’area Schengen il 29 marzo 2009. Per la prima volta si è resa necessaria la creazione di posti di controllo in un luogo in cui da 100 anni non vi era praticamente nessuna frontiera. I 41 chilometri che separano i due paesi sono diventati una frontiera Schengen esterna. Accolgo con favore le nuove norme introdotte dal trattato di Lisbona, che consentono al Parlamento europeo di essere meglio informato sugli accordi internazionali. L’ampliamento graduale dell’area Schengen ha consentito a paesi terzi che intrattengono rapporti speciali con l’Unione europea di partecipare alla cooperazione di Schengen. Il prerequisito di associazione all’acquis di Schengen per i paesi non UE è un accordo sulla libera circolazione delle persone tra questi paesi e l’Unione europea. Per tali Stati, la partecipazione comporta quanto segue: l’adesione a quest’area che non prevede controlli alle frontiere interne; l’applicazione delle disposizioni dell’acquis di Schengen e di tutti i testi rilevanti ai fini di Schengen adottati ai sensi del medesimo; il coinvolgimento in decisioni relative ai testi rilevanti ai fini di Schengen.</p>
    </intervention>
    <intervention id="2-249-250" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, nel 2008 è stato firmato un protocollo riguardante l'adesione del Principato del Liechtenstein all'accordo UE, CE e Svizzera, da cui deriva per il suddetto Principato l'obbligo di provvedere all'attuazione, all'applicazione e allo sviluppo dell'acquis di Schengen. Ed in effetti, pur avendo aderito allo Spazio Economico Europeo già nel 1995, ed essendosi adeguato progressivamente alle norme europee attraverso la trasposizione di molte direttive nel proprio diritto interno, il Principato del Liechtenstein non aveva ancora avviato le trattative per l'adesione agli accordi di Schengen. Con l'accordo, che ho infatti sostenuto, sono stati stabiliti dei diritti e dei doveri per entrambe le parti contraenti consentendo, così, la libera circolazione delle persone. Sono, altresì, state introdotte una serie di norme applicative di quanto disposto in materia di accordi internazionali dal Trattato di Lisbona, in modo da ritagliare per il Parlamento europeo un ruolo maggiormente incisivo in termini di informazione e approvazione degli stessi.</p>
    </intervention>
    <intervention id="2-249-500" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione. Il Liechtenstein è un microstato alpino dell’Europa occidentale senza sbocco sul mare, che confina con la Svizzera a ovest e a sud e con l’Austria a est. Ha una superficie di 160 km2 , una popolazione stimata di 35 000 abitanti e il prodotto interno lordo pro capite più elevato del mondo. Dalla sua adesione allo Spazio economico europeo (SEE) nel 1995, il Liechtenstein si è gradualmente sempre più integrato nello spazio commerciale europeo. La giurisdizione ha ora trasposto il 98,4 per cento delle direttive comunitarie nel diritto nazionale. Il Liechtenstein fa inoltre parte del mercato unico, in cui si applicano tutte le norme fondamentali in vigore per tutti gli Stati aderenti.</p>
    </intervention>
    <intervention id="2-249-750" speaker_id="96978" name="Nuno Melo" is_mep="True" mode="written">
      <p sl="pt">L’adesione di nuovi paesi al Sistema d’informazione Schengen (SIS) è essenziale per il traguardo di un’Europa senza frontiere. Il Liechtenstein fa parte dello Spazio economico europeo dal 1995 e da allora ha avviato un processo di integrazione graduale nell’area commerciale europea. è stato sottoposto a svariate procedure di valutazione, soprattutto in materia di protezione dei dati, SIS, frontiere aeree, terrestri e marittime, cooperazione delle forze dell’ordine e politica dei visti. Aderendo a tale accordo, il Liechtenstein entrerà a far parte dell’acquis di Schengen.</p>
    </intervention>
    <intervention id="2-249-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">L’accordo di Schengen è stato siglato il 14 giugno 1985 tra Germania, Belgio, Francia, Lussemburgo e Paesi Bassi. La cooperazione di Schengen costituisce ora parte integrante del quadro legale e istituzionale dell’Unione europea e comprende 25 Stati membri di Schengen, oltre a tre paesi associati al SEE: Norvegia, Islanda e Svizzera. La Svizzera ha aderito autonomamente all’area Schengen il 12 dicembre 2008, con l’abolizione dei controlli di frontiera e dei controlli terrestri, seguita dall’abolizione dei controlli di frontiera negli aeroporti per i voli interni all’area Schengen il 29 marzo 2009. Poiché il Liechtenstein non si è associato e sussiste una politica molto attiva di libera circolazione tre i due paesi, per la prima volta si è resa necessaria la creazione di posti di controllo in un luogo in cui da 100 anni non vi era praticamente nessuna frontiera. I 41 chilometri che separano i due paesi sono diventati una frontiera Schengen esterna. L’accordo in oggetto abolisce tale barriera mediante l’adesione a Schengen del Principato del Liechtenstein. Accolgo con favore le nuove norme introdotte dal trattato di Lisbona, che consentono al Parlamento di svolgere un ruolo attivo nell’adozione di tali accordi. Per le suddette ragioni, ho votato a favore della relazione.</p>
    </intervention>
    <intervention id="2-249-937" speaker_id="96903" name="Paulo Rangel" is_mep="True" mode="written">
      <p sl="pt">L’accordo sull’associazione della Confederazione svizzera all’acquis di Schengen, in vigore dal 1° marzo 2008, prevedeva in maniera esplicita la possibile adesione del Liechtenstein mediante un protocollo. Alla luce della politica delle frontiere aperte praticata da decenni tra il Principato del Liechtenstein e la Confederazione svizzera, si supponeva che entrambi i paesi avrebbero aderito contemporaneamente all’area Schengen. Tuttavia, le cose sono andate diversamente, e la Svizzera ha aderito autonomamente all’acquis di Schengen il 12 dicembre 2008. Si è resa pertanto necessaria la creazione di posti di controllo in un luogo in cui da 100 anni non vi era praticamente nessuna frontiera. Per superare tale barriera, e dato che il Liechtenstein fa parte dello Spazio economico europeo e del mercato unico, ho dato il mio consenso alla conclusione di questo protocollo, nella speranza di poter finalmente conseguire l’obiettivo dell’associazione del Liechtenstein all’acquis di Schengen.</p>
    </intervention>
    <intervention id="2-250-000" speaker_id="28409" name="Raül Romeva i Rueda" is_mep="True" mode="written">
      <p sl="en">Nel 2007 il Parlamento europeo venne interpellato per la prima volta con una richiesta di parere in merito alla sottoscrizione di tale protocollo. In seguito a una richiesta della relatrice allora designata – onorevole Klamt – l’11 giugno 2007 la commissione giuridica espresse il proprio parere unanime, raccomandando di modificare la base giuridica in modo da fare riferimento al secondo paragrafo dell’articolo 300, terzo paragrafo, del trattato che istituisce la Comunità europea (le proposte di decisioni del Consiglio tese a modificare il “quadro istituzionale specifico” previsto nell’accordo principale, di cui la proposta di protocollo costituisce parte integrante), che presuppone il parere conforme e non la semplice consultazione del Parlamento europeo.</p>
      <p sl="en">Per tale ragione, e con l’imminente entrata in vigore del trattato di Lisbona, questa relazione è stata rinviata alla commissione LIBE.</p>
    </intervention>
    <intervention id="2-251-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa raccomandazione perché ritengo possa contribuire all'attuazione, all'applicazione e allo sviluppo dell'acquis di Schengen in Paesi come l'Islanda, il Regno di Norvegia, la Confederazione Svizzera e il Principato del Liechtenstein.</p>
      <p sl="it">È infatti importante che questi Paesi partecipino al Fondo per le frontiere esterne per il periodo 2007-2013, in conformità con le disposizioni e gli accordi vigenti. Per un'Europa sempre più unita, ma che non perda di vista la concretezza, la loro partecipazione sarà regolamentata da disposizioni complementari che garantiranno anche la tutela degli interessi finanziari della Comunità e il potere di controllo della Corte dei conti.</p>
    </intervention>
    <intervention id="2-252-000" speaker_id="28221" name="Thomas Ulmer" is_mep="True" mode="written">
      <p sl="de">Mi sono espresso a favore dell’accordo in merito all’adesione del Liechtenstein all’accordo sull’acquis di Schengen, in quanto si tratta di un provvedimento logico che non ci comporterà alcun problema. Possiamo sicuramente aspettarci che l’esecuzione dell’accordo non incontri alcuna difficoltà.</p>
    </intervention>
    <intervention id="2-255-500" speaker_id="96976" name="Luís Paulo Alves" is_mep="True" mode="written">
      <p sl="it">Voto a favore di questa raccomandazione, in quanto l’accordo sottoscritto il 26 ottobre 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera prevede la possibile adesione del Liechtenstein all’acquis di Dublino mediante un protocollo. Data la politica delle frontiere aperte praticata tra i due paesi e il fatto che, nel 2001, il Liechtenstein ha manifestato l’interesse ad aderire all’accordo, ma ciò non si è verificato a causa di divergenze d’opinione tra Consiglio e Parlamento poi risolte dal trattato di Lisbona, non c’è ragione per opporsi alla conclusione di questo accordo.</p>
    </intervention>
    <intervention id="2-256-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore di questo documento, che sancisce che l’accordo sottoscritto il 26 ottobre 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera (il cosiddetto “accordo di Dublino con la Svizzera”) prevede la possibile adesione del Liechtenstein all’acquis di Dublino mediante un protocollo.</p>
      <p sl="lt">Il 27 febbraio 2006 il Consiglio ha autorizzato la Commissione ad avviare i negoziati con il Liechtenstein e la Svizzera. In seguito ai negoziati, è stato presentato il progetto di protocollo relativo all’adesione del Liechtenstein all’accordo di Dublino con la Svizzera. La base giuridica della proposta della Commissione del 4 dicembre 2006 concernente un protocollo sull’adesione del Liechtenstein era l’articolo 300, paragrafo 3, comma 1, del trattato che istituisce la Comunità europea, che prevedeva la consultazione del Parlamento.</p>
      <p sl="lt">Accolgo con favore il nuovo rinvio al Parlamento del progetto di decisione del Consiglio e di conseguenza il proseguimento dei negoziati sull’adesione del Liechtenstein all’accordo di Dublino con la Svizzera. Occorre ottenere l’autorizzazione del Parlamento, come richiesto in prima lettura, per concludere tale accordo col Liechtenstein. Alla luce della conclusione favorevole dei negoziati con il Liechtenstein e della modifica della base giuridica, andrebbe autorizzata la conclusione del protocollo in oggetto.</p>
    </intervention>
    <intervention id="2-257-000" speaker_id="1892" name="Carlos Coelho" is_mep="True" mode="written">
      <p sl="pt">L’accordo relativo ai criteri e ai meccanismi che permettono di determinare lo Stato competente per l'esame di una domanda di asilo introdotta in uno degli Stati membri o in Svizzera – l’accordo di Dublino/Eurodac – è stato stipulato nel 2004. Data l’esistenza di una politica delle frontiere aperte per la libera circolazione delle persone, praticata ormai da decenni tra la Svizzera e il Liechtenstein, l’associazione di quest’ultimo ai negoziati sarebbe stata una mossa logica. Pur avendo manifestato il proprio interesse, il Liechtenstein è stato escluso, in quanto non aveva ancora sottoscritto un accordo in materia di tassazione dei risparmi con la Comunità europea.</p>
      <p sl="pt">Alla luce delle nuove norme del trattato di Lisbona, che consentono al Parlamento di essere coinvolto più strettamente nella conclusione di accordi internazionali, e visto che il Liechtenstein ha concluso l’accordo in questione, in vigore dal 1° luglio 2005, accolgo con favore la decisione del Parlamento di autorizzare la conclusione di tale protocollo.</p>
    </intervention>
    <intervention id="2-257-500" speaker_id="96977" name="Diogo Feio" is_mep="True" mode="written">
      <p sl="pt">Nel 2004 è stato stipulato con la Svizzera un accordo relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera. Tale accordo prevede la possibile adesione del Liechtenstein mediante un protocollo. Il 27 febbraio 2006 il Consiglio ha autorizzato la Commissione ad avviare i negoziati con il Liechtenstein e la Svizzera. Il 21 giugno 2006 si sono conclusi i negoziati ed è stato siglato il progetto di protocollo sull’adesione del Liechtenstein all’accordo di Dublino con la Svizzera. Ora spetta al Parlamento autorizzare la conclusione di tale protocollo. Ritengo che tale autorizzazione vada concessa, per questo voto a favore della raccomandazione.</p>
    </intervention>
    <intervention id="2-258-000" speaker_id="96899" name="José Manuel Fernandes" is_mep="True" mode="written">
      <p sl="pt">Il Consiglio ha presentato un progetto di protocollo tra l’Unione europea, la Confederazione svizzera e il Principato del Liechtenstein sull’adesione del Principato del Liechtenstein all’accordo tra la Comunità europea e la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera.</p>
      <p sl="pt">Accolgo con favore l’adozione di tale protocollo, che riguarda l’Unione europea e due Stati che vantano una tradizione di buoni rapporti di vicinato e di libera circolazione delle persone. Convengo con le conclusioni presentate dalla relatrice, e accolgo con particolare favore il proseguimento dei negoziati sull’adesione del Principato del Liechtenstein all’accordo di Dublino con la Svizzera, che spero venga siglato al più presto.</p>
    </intervention>
    <intervention id="2-259-000" speaker_id="4466" name="Ilda Figueiredo" is_mep="True" mode="written">
      <p sl="pt">Si tratta di questioni correlate al diritto di asilo e ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera.</p>
      <p sl="pt">L’accordo concluso il 26 ottobre 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera – l’accordo di Dublino con la Svizzera – prevede la possibile adesione del Liechtenstein a tale acquis.</p>
      <p sl="pt">Alla luce della politica delle frontiere aperte per la libera circolazione delle persone praticata da decenni tra il Liechtenstein e la Svizzera, nel 2001 il Liechtenstein ha manifestato il proprio interesse ad aderire all’accordo di Dublino con la Svizzera. Tuttavia, non è stato coinvolto nei negoziati con la Svizzera in quanto non aveva ancora concluso un accordo in materia di tassazione del risparmio con l’UE.</p>
      <p sl="pt">In seguito alla successiva conclusione ed entrata in vigore di tale accordo tra UE e Liechtenstein, quest’ultimo ha confermato il proprio desiderio di aderire all’acquis di Dublino nel 2005.</p>
      <p sl="pt">Nel 2006 il Consiglio ha autorizzato la Commissione ad avviare i negoziati con Liechtenstein e Svizzera. I negoziati si sono conclusi e il progetto di protocollo è stato siglato.</p>
    </intervention>
    <intervention id="2-259-125" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo documento, che sancisce che l’accordo sottoscritto nel 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera (il cosiddetto “accordo di Dublino con la Svizzera”) prevede la possibile adesione del Liechtenstein all’acquis di Dublino mediante un protocollo. Accolgo con favore il nuovo rinvio al Parlamento del progetto di decisione del Consiglio e di conseguenza il proseguimento dei negoziati sull’adesione del Liechtenstein all’accordo di Dublino con la Svizzera. Alla luce della conclusione favorevole dei negoziati con il Liechtenstein e della modifica della base giuridica, andrebbe autorizzata la conclusione del protocollo in oggetto.</p>
    </intervention>
    <intervention id="2-259-250" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, la raccomandazione alla Commissione, che mi ha trovato favorevole, riguarda i criteri ed i meccanismi che consentono di determinare lo Stato competente per l'esame di una domanda di asilo, introdotta in uno degli Stati membri, in Svizzera e, se il Protocollo sarà ratificato, come la maggioranza del Parlamento europeo auspica, anche nel Principato del Liechtenstein. L'oggetto dell'accordo di Dublino è quello di dotare i Paesi aderenti di criteri atti a stabilire quale sia lo Stato competente ad esaminare una domanda di asilo, garantendo un miglior trattamento per i richiedenti tale status ed, allo stesso tempo, dotando i Paesi di strumenti di lotta alla criminalità organizzata. L'importanza di tali argomenti, quali la protezione dei rifugiati e la sicurezza internazionale, richiede un impegno attento e costante da parte di tutte le istituzioni europee affinché tutti i rifugiati o i richiedenti asilo possano fare affidamento su criteri e riferimenti giuridici e normativi certi.</p>
    </intervention>
    <intervention id="2-259-500" speaker_id="1403" name="David Martin" is_mep="True" mode="written">
      <p sl="en">Accolgo con favore il nuovo rinvio al Parlamento del progetto di decisione del Consiglio e di conseguenza il proseguimento dei negoziati sull’adesione del Liechtenstein all’accordo di Dublino con la Svizzera. Occorre ottenere l’autorizzazione del Parlamento, come richiesto in prima lettura, per concludere tale accordo col Liechtenstein. Appoggio la conclusione del protocollo. Alla luce della conclusione favorevole dei negoziati con il Liechtenstein e della modifica della base giuridica, ho votato a favore della concessione dell’autorizzazione.</p>
    </intervention>
    <intervention id="2-259-750" speaker_id="96978" name="Nuno Melo" is_mep="True" mode="written">
      <p sl="pt">Accolgo con favore il fatto che il Parlamento sia stato nuovamente consultato sul progetto di decisione del Consiglio e che i negoziati sull’adesione del Liechtenstein all’accordo di Dublino con la Svizzera possano pertanto procedere. In linea con le richieste espresse dal Parlamento in prima lettura, occorre l’approvazione del Parlamento per la conclusione di questo protocollo con il Liechtenstein. Alla luce del legame che già sussiste tra Liechtenstein e UE, ritengo che la sottoscrizione del protocollo sia importante, con le relative modifiche alla base giuridica. Per questo ho espresso tale voto.</p>
    </intervention>
    <intervention id="2-259-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">L’accordo concluso il 26 ottobre 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera, noto come cccordo di Dublino con la Svizzera, prevede la possibile adesione del Liechtenstein all’acquis di Dublino mediante un protocollo. Data la politica delle frontiere aperte per la libera circolazione delle persone praticata da decenni tra i due paesi, nel 2005 il Liechtenstein ha manifestato nuovamente l’interesse ad aderire all’accordo di Dublino con la Svizzera, ma ciò non si è verificato sino ad ora a causa diverse ragioni: in primo luogo, perchè non erano stati conclusi altri accordi che erano ancora in fase negoziale con il Liechtenstein; in secondo luogo, perché vigeva una controversia sulla base giuridica, e successivamente a causa dell’entrata in vigore del trattato di Lisbona. Gli obiettivi del Parlamento si realizzano finalmente nel momento in cui lo stesso viene interpellato per emettere parere favorevole, e non solo ai fini della consultazione. Accolgo con favore tale fatto e voto a favore della relazione in oggetto.</p>
    </intervention>
    <intervention id="2-259-937" speaker_id="96903" name="Paulo Rangel" is_mep="True" mode="written">
      <p sl="pt">L’accordo concluso il 26 ottobre 2004 con la Confederazione svizzera relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera, l’accordo di Dublino, prevede la possibile adesione del Liechtenstein all’acquis di Dublino mediante un protocollo. Data la politica delle frontiere aperte per la libera circolazione delle persone praticata da decenni tra i due paesi, nel 2001 il Liechtenstein ha manifestato l’interesse ad aderire all’accordo di Dublino con la Svizzera, ma non è stato coinvolto nei negoziati in quanto non era ancora stato concluso con l’Unione europea un accordo in materia di tassazione del risparmio. In seguito alla successiva conclusione ed entrata in vigore di questo accordo tra la Comunità europea e il Liechtenstein il 10 giugno 2005, il paese ha ribadito il suo desiderio di essere associato all’acquis di Dublino. Le obiezioni del Consiglio in merito alla base giuridica sono state superate e si è resa necessaria l’approvazione del Parlamento, pertanto ritengo che siano state soddisfatte tutte le condizioni per accordare l’autorizzazione a tale protocollo con il Liechtenstein.</p>
    </intervention>
    <intervention id="2-261-000" speaker_id="28409" name="Raül Romeva i Rueda" is_mep="True" mode="written">
      <p sl="en">Benché la relatrice accolga con favore il nuovo rinvio al Parlamento del progetto di decisione del Consiglio e, pertanto, il proseguimento dei negoziati sull’adesione del Liechtenstein all’accordo di Dublino con la Svizzera, e chieda l’autorizzazione del Parlamento, il gruppo Verts/ALE ha deciso di non seguire tale consiglio. Abbiamo pertanto votato contro la proposta, lo stesso voto espresso anche in sede di commissione LIBE.</p>
    </intervention>
    <intervention id="2-260-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a sostegno di questa relazione perché favorevole alla conclusione del protocollo per l'adesione del Liechtenstein all'accordo di Dublino con la Svizzera. Questo accordo ha già permesso a suo tempo alla Svizzera di avvalersi d'importanti strumenti di lotta contro la criminalità internazionale e l'immigrazione illegale.</p>
      <p sl="it">Non solo: tramite il coordinamento così istituito, le domande di asilo multiple e quelle abusive possono essere prevenute. L'obiettivo ora è quello di permettere al Liechtenstein di trarre gli stessi benefici, avvicinandolo ulteriormente all'obiettivo finale di una piena adesione all'Unione europea.</p>
    </intervention>
    <intervention id="2-262-000" speaker_id="28221" name="Thomas Ulmer" is_mep="True" mode="written">
      <p sl="de">Ho avuto il piacere di votare a favore dell’adesione del Liechtenstein all’accordo in materia di regime comunitario degli asili, in modo da impedire la presentazione di domande di asilo molteplici all’UE e al Liechtenstein. Se il Liechtenstein respingerà una domanda di asilo, la stessa non verrà accolta nemmeno nell’Unione europea e viceversa. Oltre a semplificare la procedura, abbiamo anche migliorato l’armonizzazione.</p>
    </intervention>
    <intervention id="2-263-500" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della raccomandazione, visto che l’attuale accordo UE-Brasile garantisce un’esenzione reciproca dal visto per viaggi a scopo turistico e professionale a tutti i cittadini brasiliani e comunitari, compresi i cittadini dei quattro Stati membri che al momento non godono di un’esenzione dal visto per il Brasile. Poiché l’accordo integra e non sostituisce gli accordi esistenti tra diversi Stati membri e il Brasile, che riguardano viaggi per fini diversi da quelli turistici e professionali o per attività retribuite, non c’è ragione per non stipularlo. La durata del soggiorno nell’area Schengen è stata limitata a tre mesi in un periodo qualsiasi di sei mesi, per non suscitare preoccupazioni sulla permanenza clandestina di cittadini brasiliani.</p>
    </intervention>
    <intervention id="2-264-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa risoluzione sulla conclusione dell’accordo UE-Brasile in materia di esenzione dal visto per soggiorni di breve durata per i titolari di passaporti ordinari. Tale accordo UE-Brasile concede un’esenzione reciproca dal visto per viaggi a scopo turistico e professionale, in base alla definizione dell’accordo, a tutti i cittadini brasiliani e comunitari, compresi i cittadini dei quattro Stati membri – Estonia, Lettonia, Cipro e Malta – che al momento non godono di un’esenzione dal visto per il Brasile. Va rilevato che, ai sensi della politica comune in materia di visti e della competenza esclusiva dell’Unione europea in tale settore, solo l’Unione può negoziare e concludere un accordo in materia di esenzione dal visto, e non i singoli Stati membri.</p>
      <p sl="lt">Un aspetto importante ai fini della salvaguardia della parità di trattamento di tutti i cittadini comunitari è l’introduzione nell’accordo di una disposizione che sancisce che il Brasile può sospendere o rescindere tale accordo solamente rispetto a tutti gli Stati membri dell’UE. Analogamente, anche l’Unione può sospendere o rescindere l’accordo soltanto con effetto su tutti i suoi Stati membri. Convengo con il parere della relatrice secondo cui occorre assicurare l’attuazione del principio di reciprocità nella politica comunitaria in materia di visti.</p>
    </intervention>
    <intervention id="2-265-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ai sensi del regolamento del Consiglio (CE) n. 539/2001, i cittadini brasiliani possono recarsi in tutti gli Stati membri dell’Unione europea senza un visto per soggiorni di breve durata. Tuttavia, il Brasile richiede tuttora un visto ai cittadini di quattro Stati membri (Estonia, Cipro, Malta and Lettonia) che desiderano entrare nel suo territorio. Gli altri paesi membri detengono accordi bilaterali in materia di visti con il Brasile, ai sensi dei quali i loro cittadini sono autorizzati a recarsi in Brasile per soggiorni di breve durata senza un visto.</p>
      <p sl="lt">In virtù della sua competenza esterna esclusiva in questo settore, soltanto l’Unione europea è autorizzata a negoziare e concludere un accordo di esenzione dal visto, e non i singoli Stati membri. Pertanto, il 18 aprile del 2008 il Consiglio ha adottato una decisione che autorizza la Commissione ad avviare i negoziati per la conclusione di un accordo in materia di esenzione dal visto per soggiorni di breve durata tra l’Unione europea e il Brasile. In seguito alla conclusione dei negoziati, è stato siglato l’accordo che è poi stato sottoscritto formalmente a nome dell’Unione e del Brasile a Bruxelles l’8 novembre 2010.</p>
      <p sl="lt">Reputo essenziale autorizzare la conclusione di questo accordo in materia di esenzione dal visto, di modo che tutti i cittadini comunitari, compresi quelli provenienti da Estonia, Lettonia, Malta e Cipro, possano recarsi senza visto in Brasile per viaggi turistici e professionali, analogamente ai cittadini brasiliani, che possono già recarsi in tutti i paesi membri dell’Unione europea senza aver bisogno di visto. Dobbiamo applicare senza indugio la politica europea comune in materia di visti.</p>
    </intervention>
    <intervention id="2-266-000" speaker_id="1892" name="Carlos Coelho" is_mep="True" mode="written">
      <p sl="pt">Benché i cittadini brasiliani possano recarsi in tutti gli Stati membri dell’UE senza dover richiedere il visto, in caso di soggiorni di breve durata, vi sono tuttavia quattro paesi membri dell’UE (Estonia, Cipro, Malta e Lettonia) i cui cittadini devono essere provvisti di visto per entrare in territorio brasiliano. Benché tutti gli altri Stati membri abbiano negoziato accordi bilaterali con il Brasile in modo da garantire un’esenzione dal visto per i soggiorni di breve durata, al momento non è tuttavia più permesso agli Stati membri sottoscrivere questo genere di accordi su base individuale.</p>
      <p sl="pt">Pertanto, l’Unione europea detiene un mandato esterno esclusivo nel campo della politica comune dei visti. L’8 novembre 2010 è stato pertanto concluso un accordo tra UE e Brasile, che garantisce un’esenzione reciproca dal visto per viaggi a scopo turistico o professionale a tutti i cittadini brasiliani e comunitari. Accolgo con favore il fatto che l’accordo garantisca in questo modo la parità di trattamento a tutti i cittadini comunitari, assicurando che tale accordo possa essere sospeso o rescisso, dal Brasile o dall’UE, solamente se applicato a tutti i suoi Stati membri.</p>
    </intervention>
    <intervention id="2-267-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa raccomandazione in quanto garantisce la parità di trattamento di tutti i cittadini europei ai sensi della politica comune in materia di visti tra UE e Brasile. L’accordo non sostituisce, bensì integra gli accordi bilaterali esistenti, che riguardano i viaggi a scopo diverso dal turismo o dall’attività professionale.</p>
    </intervention>
    <intervention id="2-267-500" speaker_id="96977" name="Diogo Feio" is_mep="True" mode="written">
      <p sl="pt">Nel corso dell’ultima Presidenza portoghese, l’Unione europea ha stipulato un partenariato strategico speciale con il Brasile. Nello spirito a cui dovrebbe ispirarsi anche questo accordo analogo, sono naturalmente da accogliere con favore tutte le misure che eliminano gli ostacoli ai contatti tra i cittadini europei e quelli di quest’altro paese di lingua portoghese. Poiché quattro paesi europei non godono ancora della suddetta esenzione, ritengo che sia solo vantaggioso estendere anche a loro tale regime e valutare pertanto in senso positivo l’accordo che ci viene ora proposto. Per quanto riguarda le relazioni UE-Brasile, va ricordato che l’importanza strategica di tale paese giustifica da tempo la formazione di una delegazione specifica, come già accade con gli altri paesi che compongono il quartetto Brasile, Russia, India e Cina, nonché con paesi obiettivamente meno importanti sul palcoscenico internazionale.</p>
    </intervention>
    <intervention id="2-268-000" speaker_id="96899" name="José Manuel Fernandes" is_mep="True" mode="written">
      <p sl="pt">Ai sensi del regolamento (CE) n. 539/2001, i cittadini brasiliani possono recarsi in tutti gli Stati membri dell’Unione europea senza visto, a condizione che si tratti di soggiorni di breve durata.</p>
      <p sl="pt">Tuttavia, non tutti i cittadini dell’Unione europea godono dei medesimi privilegi. I cittadini dei seguenti paesi si trovano in questa situazione: Estonia, Cipro, Malta e Lettonia. Ciò significa non rispettare il “principio di reciprocità”.</p>
      <p sl="pt">Per far sì che tali cittadini ricevano lo stesso trattamento degli altri abitanti di UE e Brasile, occorre stipulare un accordo tra UE e Brasile. Non possiamo accettare un’Unione europea a due velocità, pertanto accolgo con favore l’adozione di questo accordo, non soltanto perché sembra intrinsecamente giusto, bensì anche perché pone termine a uno dei pochi casi di discriminazione negativa che ancora sussistono tra i cittadini dell’Unione europea.</p>
    </intervention>
    <intervention id="2-268-500" speaker_id="96810" name="Carlo Fidanza" is_mep="True" mode="written">
      <p sl="it">Ho deciso, insieme ai miei colleghi italiani del PPE, di astenermi sulla votazione di oggi riguardante i rapporti tra Unione europea e Brasile in materia di esenzione dal visto per soggiorni di breve durata per i titolari di passaporti ordinari poiché, visto quanto espresso dalla risoluzione sul caso Battisti, avrei preferito che il voto fosse rinviato in attesa della nuova decisione della Corte federale del Brasile in merito all'estradizione del criminale Cesare Battisti.</p>
      <p sl="it">Data la non urgenza del dossier , rinviarlo alla prossima tornata o a quella di aprile non avrebbe certo costituito un problema, soprattutto se pensiamo al dolore delle famiglie delle vittime del pluriomicida Battisti. Quelle stesse famiglie che da 31 anni aspettano che giustizia venga fatta e che Battisti possa scontare la pena prevista dalla giustizia italiana nelle nostre carceri.</p>
    </intervention>
    <intervention id="2-269-000" speaker_id="4466" name="Ilda Figueiredo" is_mep="True" mode="written">
      <p sl="pt">La questione riguarda il rilascio di un passaporto comune ai paesi UE ancora soggetti all’esenzione per soggiorni di breve durata.</p>
      <p sl="pt">La relazione è a favore della conclusione, quanto prima, di questo accordo sull’esenzione dal visto, per permettere a tutti i cittadini dell’Unione europea, compresi quelli di Estonia, Lettonia, Malta e Cipro, di recarsi liberamente in Brasile per fini turistici e professionali, così come i cittadini brasiliani possono già recarsi senza visto in tutti gli Stati membri. Si tratta di applicare il principio di reciprocità ai visti.</p>
      <p sl="pt">Il Parlamento ritiene di dover portare avanti la reciprocità in materia di visti fintantoché tutti i cittadini di tutti gli Stati membri non possano entrare, senza bisogno di visto, in tutti i paesi i cui cittadini possono già recarsi nell’Unione europea senza visto, tra cui USA e Canada. Riteniamo che sia giusto.</p>
    </intervention>
    <intervention id="2-270-000" speaker_id="4553" name="Jacqueline Foster" is_mep="True" mode="written">
      <p sl="en">L’industria europea del trasporto aereo e i suoi utenti non hanno avuto vita facile negli ultimi mesi! La famigerata crisi delle ceneri vulcaniche si è verificata proprio nel momento in cui le linee aeree, e naturalmente anche i loro passeggeri, si trovavano a far fronte agli effetti di una difficilissima recessione.</p>
      <p sl="en">Eppure, nel bel mezzo di queste sfide ecco arrivare una buona notizia per compagnie aeree e passeggeri! La votazione odierna sull’accordo tra Unione europea e Brasile in materia di servizi aerei si traduce in vantaggi reciproci ingenti.</p>
      <p sl="en">In primo luogo, il Brasile è un partner strategicamente molto importante per l’Unione europea, con un mercato potenziale futuro enorme. Attualmente, più di quattro milioni di passeggeri l’anno volano tra il Brasile e l’UE. In un paese con un settore turistico in rapido sviluppo, queste cifre non possono che aumentare.</p>
      <p sl="en">Dal punto degli affari, San Paolo è la capitale finanziaria dell’America meridionale. Lo sviluppo dei settori petroliferi e finanziari, altamente specializzati, porterà a una maggiore domanda di spostamenti aerei.</p>
      <p sl="en">La conquista più importante in tal senso è l’abolizione delle restrizioni nazionali negli accordi bilaterali esistenti tra gli Stati membri e il Brasile. Si tratta di un primo passo importantissimo per rafforzare le relazioni UE-Brasile nel campo del trasporto aereo, che hanno consentito al Brasile e all’Unione europea di procedere alla negoziazione di un accordo globale sui trasporti aerei.</p>
      <a text="(La dichiarazione di voto viene interrotta ai sensi all’articolo 170 del regolamento)"/>
    </intervention>
    <intervention id="2-271-000" speaker_id="96818" name="Salvatore Iacolino" is_mep="True" mode="written">
      <p sl="it">Mi sono astenuto sul voto finale della relazione Macovei, come peraltro ho fatto sulle relazioni Ţicău ed Enciu, per esprimere il mio disappunto sull'atteggiamento tenuto dal Governo brasiliano in ordine all'estradizione del terrorista Battisti.</p>
      <p sl="it">Gli accordi di esenzione dei visti e sui servizi aerei confermano le buone relazioni tra Brasile e Unione europea. Ho richiesto in sede di commissione LIBE che venga ascoltato l'Ambasciatore presso l'Unione europea al fine di confrontarci su temi fondamentali come il rispetto dei diritti umani, il contrasto al terrorismo, i profili di libertà e sicurezza in Europa e in Brasile. Confidando che si possa pervenire a risultati concreti nell'interesse del cittadino europeo e del popolo brasiliano.</p>
    </intervention>
    <intervention id="2-271-250" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa risoluzione sulla conclusione dell’accordo tra l’Unione europea e la Repubblica federativa del Brasile in materia di esenzione dal visto per soggiorni di breve durata per i titolari di passaporti ordinari. In conformità del regolamento (CE) n. 539/2001 del Consiglio, i cittadini brasiliani possono</p>
      <p sl="lt">recarsi in tutti gli Stati membri dell’Unione europea senza bisogno del visto se il soggiorno è di breve durata. Il Brasile continua tuttavia a imporre l’obbligo di visto ai cittadini di quattro Stati membri (Estonia, Cipro, Malta e Lettonia) che vogliano recarsi nel suo territorio. Gli altri Stati membri hanno accordi bilaterali con il Brasile che consentono ai rispettivi cittadini di recarsi in tale paese per soggiorni di breve durata senza bisogno del visto. Date la natura della politica comune in materia di visti e la competenza esterna esclusiva dell’Unione europea in questo settore, solo l’Unione può negoziare e concludere accordi di esenzione dal visto, e non gli Stati membri singolarmente. è essenziale autorizzare la conclusione di questo accordo in materia di esenzione dal visto, cosicché tutti i cittadini comunitari, compresi gli estoni, i lettoni, i maltesi e i ciprioti, possano recarsi in Brasile senza bisogno di un visto per fini turistici e professionali, così come i cittadini brasiliani possono già recarsi in tutti i paesi membri dell’Unione europea senza visto. Dobbiamo prendere immediatamente provvedimenti in questo settore.</p>
    </intervention>
    <intervention id="2-271-500" speaker_id="1403" name="David Martin" is_mep="True" mode="written">
      <p sl="en">Mi sono espresso favorevolmente all’autorizzazione da parte del Parlamento della conclusione, il prima possibile, di questo accordo in materia di esenzione dal visto, cosicché tutti i cittadini comunitari, compresi gli estoni, i lettoni, i maltesi e i ciprioti, possano recarsi in Brasile senza bisogno di un visto per fini turistici e professionali, così come i cittadini brasiliani possono già recarsi in tutti i paesi membri dell’Unione europea senza visto. Occorre far valere senza indugio la politica comunitaria in materia di reciprocità dei visti.</p>
    </intervention>
    <intervention id="2-272-000" speaker_id="96817" name="Erminia Mazzoni" is_mep="True" mode="written">
      <p sl="it">Il voto di astensione sulla relazione in merito all'accordo UE-Repubblica federale del Brasile sull'esenzione dal visto per soggiorni di breve durata per i titolari di passaporti ordinari, esprime una posizione che va al di là del merito.</p>
      <p sl="it">Non condivido il comportamento assunto dal Governo brasiliano nella vicenda Battisti. L'estradizione, le cui procedure sono definite in un accordo bilaterale, andava concessa. L'interpretazione fornita dalle autorità giudiziarie è in violazione degli impegni assunti. La condanna, che Battisti dovrebbe scontare in Italia, è stata inflitta da un giudice ordinario, in applicazione di leggi ordinarie, per un reato comune: l'omicidio plurimo. Difficile sostenere relazioni di carattere internazionale, come quelle iscritte nelle relazioni votate dal Parlamento, con un paese che non rispetta accordi e soprattutto che esprime una opinione sul diritto fondamentale alla tutela della vita.</p>
    </intervention>
    <intervention id="2-272-500" speaker_id="96978" name="Nuno Melo" is_mep="True" mode="written">
      <p sl="pt">In linea con l’accordo appena adottato dal Parlamento, tutti i cittadini dell’Unione europea che desiderano recarsi in Brasile per scopi turistici e professionali non avranno bisogno di un visto per soggiorni fino a tre mesi, così come i cittadini brasiliano possono già recarsi senza visto in tutti i paesi dell’Unione europea. Tale accordo andrà soprattutto a vantaggio dei cittadini di Estonia, Lettonia, Malta e Cipro, che devono ancora richiedere un visto per entrare in Brasile. Tale accordo riguarda i titolari di passaporti ordinari. In seguito all’adozione di questo accordo, tutti i cittadini comunitari (compresi quelli di Estonia, Lettonia, Malta e Cipro, per i quali il Brasile richiede tuttora un visto) potranno entrare nel paese senza visto per viaggi di turismo e di affari, così come i cittadini brasiliani possono già recarsi senza visto in tutti gli Stati membri. La durata del soggiorno nell’area Schengen è limitata a tre mesi in un periodo qualunque di sei mesi. L’accordo riguarderà circa il 90-95 per cento di tutti i viaggiatori.</p>
    </intervention>
    <intervention id="2-272-750" speaker_id="96999" name="Alexander Mirsky" is_mep="True" mode="written">
      <p sl="en">Ho votato favorevolmente, in quanto ritengo che sia essenziale aiutare il popolo brasiliano a prosperare nel suo territorio così vasto. Gli aiuti tecnologici e finanziari garantiranno la competitività alimentare e prezzi bassi. Se verranno sostenute le aree più indicate, il Brasile potrà trasformarsi da produttore agricolo a grande consumatore di beni europei, aprire un nuovo mercato di smercio e ampliare i propri servizi turistici.</p>
    </intervention>
    <intervention id="2-272-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">I cittadini brasiliani possono recarsi in tutti gli Stati membri dell’Unione europea senza bisogno del visto se il soggiorno è di breve durata, in conformità al regolamento (CE) n. 539/2001 del Consiglio. Il Brasile continua tuttavia a imporre l’obbligo di visto ai cittadini di quattro Stati membri che vogliano recarsi nel suo territorio: Estonia, Cipro, Malta e Lettonia. Gli altri Stati membri hanno accordi bilaterali con il Brasile. Per affrontare tale questione, e data la competenza esterna esclusiva dell’UE in questo campo, il Consiglio ha adottato una decisione che autorizza la Commissione ad avviare negoziati in vista della conclusione di un accordo di esenzione dal visto per soggiorni di breve durata tra l’Unione europea e il Brasile. L’attuale accordo UE-Brasile, su cui mi sono espressa a favore, concede un’esenzione reciproca dal visto per i viaggi per</p>
      <p sl="pt">turismo e affari, come definita nell’accordo, a tutti i cittadini brasiliani e dell’UE, compresi i cittadini dei quattro Stati membri che attualmente non godono dell’esenzione dal visto quando si recano in Brasile. L’accordo non sostituisce ma integra gli accordi bilaterali esistenti tra diversi Stati membri dell’Unione europea e il Brasile e riguardanti i viaggi per scopi diversi da turismo e affari (ad esempio, studio e ricerca).</p>
    </intervention>
    <intervention id="2-272-937" speaker_id="96903" name="Paulo Rangel (" is_mep="True" mode="spoken">
      <p sl="pt">PPE), per iscritto. – Ho votato a favore della conclusione dell'accordo tra l’Unione europea e la Repubblica federativa del Brasile in materia di esenzione dal visto per soggiorni di breve durata per i titolari di passaporti ordinari per garantire che, in linea con i requisiti del principio di reciprocità e del principio di parità di trattamento, tutti i cittadini comunitari – compresi i cittadini di Estonia, Lettonia, Malta e Cipro, che finora continuano ad aver bisogno di un visto per entrare in territorio brasiliano – possano recarsi in Brasile senza visto per viaggi turistici o d’affari, proprio come i cittadini brasiliani possono già recarsi negli Stati membri dell’UE senza bisogno di visto.</p>
    </intervention>
    <intervention id="2-274-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il presente accordo UE-Brasile concede un’esenzione reciproca dal visto per i viaggi per turismo e affari, come definita nell’accordo, a tutti i cittadini brasiliani e dell’UE, compresi i cittadini dei quattro Stati membri che attualmente non godono dell’esenzione dal visto quando si recano in Brasile. L’accordo non sostituisce ma integra gli accordi bilaterali esistenti tra</p>
      <p sl="en">diversi Stati membri dell'Unione europea e il Brasile e riguardanti i viaggi per scopi diversi da turismo e affari (ad esempio, studio e ricerca).</p>
      <p sl="en">Anche le persone che si spostano per svolgere un’attività remunerata sono escluse dall’ambito di applicazione dell’accordo. Onde garantire parità di trattamento a tutti i cittadini dell’UE, l’accordo dispone che il Brasile può sospendere o denunciare l’accordo solo nei confronti di tutti gli Stati membri dell’Unione europea e, reciprocamente, che la sospensione o la denuncia dell’accordo da parte dell'Unione riguarda tutti i suoi Stati membri.</p>
    </intervention>
    <intervention id="2-275-000" speaker_id="96974" name="Nuno Teixeira" is_mep="True" mode="written">
      <p sl="pt">Il trattato di Lisbona ha stabilito che la conclusione di accordi sulla politica comune in materia di visti con paesi terzi è di competenza esclusiva dell’UE. Il regolamento (CE) n. 539/2001 del Consiglio consente già ai cittadini brasiliani di recarsi in tutti gli Stati membri dell’Unione europea senza bisogno del visto. Il Brasile continua tuttavia a imporre l’obbligo di visto ai cittadini di quattro</p>
      <p sl="pt">Stati membri (Estonia, Cipro, Malta e Lettonia) che vogliano recarsi nel suo territorio. L’accordo reciproco in materia di esenzione dal visto riguarda i viaggi per turismo o per affari, che si tradurranno in vantaggi economici per entrambe le parti. L’accordo limita la durata del soggiorno a tre mesi su sei nello spazio Schengen.</p>
      <p sl="pt">Ritengo importante sottolineare che l’accordo riguarda anche gli Stati membri che non applicano ancora appieno l’acquis di Schengen, vale a dire Cipro, Bulgaria e Romania, e garantisce ai cittadini brasiliani di recarsi senza visto per un periodo di tre mesi nel territorio di qualsiasi paese membro, indipendentemente dal periodo e per tutta l’area Schengen area. Voto a favore dell’accordo, in quanto considero essenziale evitare le discriminazioni tra i cittadini di diversi Stati membri e applicare correttamente il principio di reciprocità, uno dei principi guida dell’Unione europea.</p>
    </intervention>
    <intervention id="2-275-500" speaker_id="96778" name="Artur Zasada" is_mep="True" mode="written">
      <p sl="pl">Ho accolto con favore l’esito della votazione. Sono fermamente convinto che occorra sostenere ogni misura volta a garantire la parità dei diritti a tutti i cittadini degli Stati membri dell’Unione europea. Mi rallegra oltremodo il fatto che tali pari diritti riguardino questioni chiave quali la libertà di valicare le frontiere. Sono polacco, e ricordo le numerose difficoltà associate all’attraversamento della frontiera prima che la Polonia entrasse nell’Unione europea, pertanto considero altamente significativo ogni masso che compiamo verso la piena, reciproca abolizione dei visti. La raccomandazione Macovei è inoltre significativa per un’altra ragione. Nella motivazione la relatrice fa notare che due paesi terzi, segnatamente il Canada e gli Stati Uniti, impongono tuttora l’obbligo del visto, a tre Stati membri nel caso del Canada, e a quattro Stati membri nel caso degli USA. Sono del parere che le misure adottate di recente dal Parlamento, quali la dichiarazione scritta 89/2010, sortiranno l’effetto desiderato e determineranno un cambiamento nella politica dei visti di USA e Canada.</p>
    </intervention>
    <intervention id="2-276-500" speaker_id="96976" name="Luís Paulo Alves" is_mep="True" mode="written">
      <p sl="pt">Desidero esprimermi a favore di questa raccomandazione in quanto, ai sensi del regolamento (CE) n. 539/2001, il Brasile non è incluso nell’elenco dei paesi i cui cittadini possono attraversare le frontiere esterne dell’Unione europea senza l’obbligo del visto. Tuttavia, quattro Stati membri non beneficiano ancora della reciprocità che è stata applicata. Poiché, in virtù delle modifiche introdotte dal trattato di Lisbona, la politica comune in materia di visti con paesi terzi è ora di competenza esclusiva dell’Unione europea, tutti gli Stati membri beneficeranno dell’esenzione dal visto col Brasile. Inoltre, restano in vigore gli accordi bilaterali esistenti tra gli Stati membri e il Brasile, poiché comprendono alcune categorie di passeggeri non contemplate dall’accordo UE-Brasile. Condivido inoltre la posizione del relatore secondo cui tale accordo dovrebbe servire da esempio di reciprocità con altri paesi, segnatamente USA e Canada.</p>
    </intervention>
    <intervention id="2-277-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">L’accordo concede un’esenzione reciproca dal visto per soggiorni di breve durata a tutti i cittadini dell’UE e brasiliani titolari di un passaporto diplomatico o di servizio/ufficiale. Onde garantire parità di trattamento a tutti i cittadini dell’Unione europea, l’articolo 8 dell’accordo dispone che il Brasile può sospendere o denunciare l’accordo solo nei confronti di tutti gli Stati membri dell’Unione e, reciprocamente, che la sospensione o la denuncia dell’accordo da parte dell’Unione riguarda tutti i suoi Stati membri.</p>
      <p sl="lt">L’accordo prevede l’istituzione di un comitato di esperti per la risoluzione delle controversie eventualmente derivanti dall’interpretazione o dall’applicazione delle sue disposizioni. L’accordo prevede altresì lo scambio di fac-simile di passaporti tra il Brasile e gli Stati membri. Ritengo che la salvaguardia degli accordi bilaterali esistenti debba rimanere un aspetto di importanza fondamentale, in considerazione del fatto che tali accordi concedono l'esenzione dal visto per soggiorni di breve durata a categorie di viaggiatori non contemplate dall’accordo UE-Brasile.</p>
      <p sl="lt">A tale proposito, vale la pena di ricordare che l’Unione</p>
      <p sl="lt">europea può fare ricorso alla clausola di sospensione dell’esenzione dal visto sancita dall’accordo UE-Brasile in caso di denuncia degli accordi bilaterali da parte dello stesso Brasile. L’attuale accordo sull’esenzione dal visto per i titolari di passaporti diplomatici o di servizio/ufficiali costituisce un passo avanti verso la totale esenzione dal visto reciproca ai sensi del regolamento 539/2001.</p>
    </intervention>
    <intervention id="2-278-000" speaker_id="1892" name="Carlos Coelho" is_mep="True" mode="written">
      <p sl="pt">Benché il Brasile rientri nel cosiddetto "elenco positivo" dei paesi i</p>
      <p sl="pt">cui cittadini sono esenti dall’obbligo del visto all’atto dell’attraversamento delle frontiere esterne dell’Unione europea, i cittadini di quattro paesi comunitari (Estonia, Lettonia, Malta e Cipro) non beneficiano ancora di una legge analoga quando si recano in Brasile. Ai sensi del trattato di Lisbona, la politica comune sui visti in relazione a paesi terzi è di competenza esclusiva dell’UE, pertanto spetta a quest’ultima negoziare tale accordo in modo da garantire parità di trattamento a tutti i cittadini europei.</p>
      <p sl="pt">Le parti hanno concordato di firmare due accordi separati: uno per i titolari di passaporti ordinari e un altro per i titolari di passaporti diplomatici o di servizio/ufficiali. Accolgo con favore tale decisione, in quanto fa sì che per lo meno l’accordo riguardante i passaporti diplomatici o di servizio/ufficiali possa entrare in vigore prima in quanto, a differenza dell’accordo sui passaporti ordinari, non necessita della ratifica del Congresso brasiliano.</p>
      <p sl="pt">Gli accordi bilaterali esistenti continueranno a produrre effetti, in quanto tali accordi concedono l’esenzione dal visto per soggiorni di breve durata a categorie di viaggiatori non contemplate dall’accordo UE-Brasile.</p>
    </intervention>
    <intervention id="2-279-000" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore dell’approvazione di questo accordo, in qualità di relatore del Parlamento europeo. Tale accordo concede un’esenzione dal visto per il Brasile ai titolari di un passaporto diplomatico o di servizio/ufficiale e ai cittadini di quattro Stati membri, segnatamente Estonia, Lettonia, Malta e Cipro. Ritengo che l’accordo segni un passo avanti importante verso la piena reciprocità dei visti per tutti i cittadini comunitari in relazione ai paesi terzi. Gli sforzi volti a garantire la piena reciprocità dovrebbero proseguire al fine di garantire l’esenzione dal visto per il Canada e gli USA ai cittadini di cinque Stati membri: Romania, Bulgaria, Repubblica ceca, Cipro e Polonia.</p>
    </intervention>
    <intervention id="2-280-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa raccomandazione, in quanto rappresenta un passo avanti verso la piena e reciproca esenzione dall’obbligo del visto per soggiorni di breve durata per i titolari di passaporti diplomatici o di servizio/ufficiali tra UE e Brasile. La sottoscrizione di questo accordo dovrebbe servire da esempio ad altri paesi, segnatamente USA e Canada, che continuano a imporre l’obbligo del visto a determinati Stati membri.</p>
    </intervention>
    <intervention id="2-280-500" speaker_id="96977" name="Diogo Feio" is_mep="True" mode="written">
      <p sl="pt">Alla luce della risoluzione su cui si siamo espressi oggi, relativa all’accordo che verrà sottoscritto tra l’Unione europea e la Repubblica federativa del Brasile in materia di esenzione dal visto per soggiorni di breve durata per i titolari di passaporti ordinari, a maggior ragione i titolari di passaporti diplomatici o di servizio/ufficiali dovranno anch’essi beneficiare del medesimo regime. La reciprocità in questa tipologia di accordi è fondamentale e importante, per garantire che tali esenzioni non siano vincolate da requisiti amministrativi o burocratici che potrebbero deludere le aspettative legittime dei cittadini. Il Brasile è un partner sempre più importante per l’Unione europea, con cui condivide la storia e la lingua. Qualsiasi misura faciliti le relazioni tra questo importante paese sudamericano e l’Europa va accolta con immenso favore.</p>
    </intervention>
    <intervention id="2-281-000" speaker_id="96899" name="José Manuel Fernandes" is_mep="True" mode="written">
      <p sl="pt">Ai sensi del regolamento (CE) n. 539/2001, i cittadini brasiliani possono recarsi in tutti gli Stati membri dell’Unione europea senza visto, a condizione che il loro soggiorno sia di breve durata.</p>
      <p sl="pt">Tuttavia, non tutti i cittadini dell’Unione europea godono dei medesimi privilegi. I cittadini dei seguenti paesi si trovano in questa situazione: Estonia, Cipro, Malta e Lettonia. Ciò significa non rispettare il “principio di reciprocità”.</p>
      <p sl="pt">Nel 2008 il Consiglio ha adottato una decisione che autorizza la Commissione a negoziare un accordo tra l’UE e il Brasile che ponga fine alle violazioni del principio di reciprocità. Per accelerare il processo e non ritardarne l’entrata in vigore, le parti hanno concordato di firmare due accordi separati: uno per i titolari di passaporti ordinari e un altro per i titolari di passaporti diplomatici o di servizio/ufficiali (quest’ultimo non necessita della ratifica del Congresso brasiliano).</p>
      <p sl="pt">Plaudo pertanto a questa iniziativa, che garantirà la parità di trattamento a tutti i cittadini dell’Unione e il pieno rispetto del principio di reciprocità.</p>
    </intervention>
    <intervention id="2-281-500" speaker_id="96810" name="Carlo Fidanza" is_mep="True" mode="written">
      <p sl="it">Ho deciso, insieme ai miei colleghi italiani del PPE, di astenermi sulla votazione di oggi riguardante i rapporti tra Unione europea e Brasile in materia di esenzione dal visto per soggiorni di breve durata per i titolari di passaporti diplomatici o di servizio/ufficiali poiché, visto quanto espresso dalla risoluzione sul caso Battisti, avrei preferito che il voto fosse rinviato in attesa della nuova decisione della Corte federale del Brasile in merito all'estradizione del criminale Cesare Battisti.</p>
      <p sl="it">Data la non urgenza del dossier , rinviarlo alla prossima tornata o a quella di aprile non avrebbe certo costituito un problema, soprattutto se pensiamo al dolore delle famiglie delle vittime del pluriomicida Battisti. Quelle stesse famiglie che da 31 anni aspettano che giustizia venga fatta e che Battisti possa scontare la pena prevista dalla giustizia italiana nelle nostre carceri.</p>
    </intervention>
    <intervention id="2-282-000" speaker_id="4466" name="Ilda Figueiredo" is_mep="True" mode="written">
      <p sl="pt">Il Brasile rientra nel cosiddetto "elenco positivo" dei paesi i cui cittadini sono esenti dall’obbligo del visto all’atto dell’attraversamento delle frontiere esterne dell’Unione europea. Per il principio di reciprocità, che è alla base del citato regolamento, tutti i cittadini dell’UE dovrebbero godere di un analogo diritto laddove si rechino in Brasile.</p>
      <p sl="pt">Finora il principio di reciprocità ha trovato attuazione mediante accordi bilaterali di esenzione dal visto conclusi tra il Brasile e i singoli Stati membri. Vi sono tuttavia quattro Stati membri - Estonia, Lettonia, Malta e Cipro - che non hanno firmato alcun accordo in tal senso. Di conseguenza, in violazione del principio di reciprocità, i loro cittadini sono tuttora soggetti all’obbligo del visto laddove si rechino in Brasile.</p>
      <p sl="pt">L’accordo di esenzione dal visto UE-Brasile, che non sostituisce gli altri accordi bilaterali firmati dai vari Stati membri, copre ora i viaggi a scopo turistico o d’affari intrapresi da titolari di passaporti diplomatici o di servizio/ufficiali.</p>
    </intervention>
    <intervention id="2-282-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho concesso la mia approvazione a questo documento, in quanto l’accordo concede un’esenzione reciproca dal visto per soggiorni di breve durata a tutti i cittadini dell’UE e brasiliani titolari di un passaporto diplomatico o di servizio/ufficiale. Onde garantire parità di trattamento a tutti i cittadini europei, l’articolo 8 dell’accordo dispone che il Brasile può sospendere o denunciare l’accordo solo nei confronti di tutti gli Stati membri dell’Unione e, reciprocamente, che la sospensione o la denuncia dell’accordo da parte dell’Unione riguarda tutti i suoi Stati membri. L’attuale accordo sull’esenzione dal visto per i titolari di passaporti diplomatici o di servizio/ufficiali costituisce un passo avanti verso la totale esenzione dal visto reciproca ai sensi del regolamento 539/2001.</p>
    </intervention>
    <intervention id="2-288-000" speaker_id="96824" name="Monica Luisa Macovei" is_mep="True" mode="written">
      <p sl="en">Ho votato a favore della concessione dell’autorizzazione del Parlamento alla conclusione dei due accordi per l’esenzione dal visto col Brasile. Al momento, i cittadini brasiliani non necessitano di visto per entrare nell’Unione europea, mentre i cittadini di Estonia, Lettonia, Malta e Cipro devono avere il visto per recarsi in Brasile. Tali accordi garantiranno l’applicazione del principio di reciprocità in merito all’esenzione dal visto tra UE e Brasile.</p>
    </intervention>
    <intervention id="2-288-500" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione. L’esenzione dal visto riguarda i titolari di passaporti diplomatici o di servizio/ufficiali che viaggiano a scopo di turismo o per affari. I cittadini delle parti contraenti possono risiedere nel territorio dell’altra parte per un periodo massimo di tre su sei mesi a decorrere dalla data di primo ingresso. L’esenzione dal visto per viaggi intrapresi per ragioni diverse da quelle contemplate dall’accordo è ancora possibile in virtù delle disposizioni degli accordi bilaterali firmati dal Brasile con 23 dei 27 Stati membri. L’accordo tiene conto della situazione degli Stati membri che non applicano ancora pienamente l’acquis di Schengen. Finché tali Stati membri (Cipro, Bulgaria e Romania) non faranno parte dello spazio Schengen, l’esenzione dal visto conferisce ai cittadini brasiliani il diritto di soggiornare per tre mesi nel territorio di ognuno di essi, indipendentemente dal periodo calcolato per l’intera area Schengen.</p>
    </intervention>
    <intervention id="2-283-000" speaker_id="96817" name="Erminia Mazzoni" is_mep="True" mode="written">
      <p sl="it">Il voto di astensione sul Rapporto in merito all'accordo UE-Repubblica federale del Brasile sull'esenzione dal visto per soggiorni di breve durata per i titolari di passaporti diplomatici o di servizio/ufficiali, esprime una posizione che va al di là del merito.</p>
      <p sl="it">Non condivido il comportamento assunto dal Governo brasiliano nella vicenda Battisti. L'estradizione, le cui procedure sono definite in un accordo bilaterale, andava concessa. L'interpretazione fornita dalle autorità giudiziarie è in violazione degli impegni assunti. La condanna, che Battisti dovrebbe scontare in Italia, è stata inflitta da un giudice ordinario, in applicazione di leggi ordinarie, per un reato comune: l'omicidio plurimo. Difficile sostenere relazioni di carattere internazionale, come quelle iscritte nei rapporti votati dal Parlamento, con un paese che non rispetta accordi e soprattutto che esprime una opinione sul diritto fondamentale alla tutela della vita.</p>
    </intervention>
    <intervention id="2-283-500" speaker_id="96978" name="Nuno Melo" is_mep="True" mode="written">
      <p sl="pt">Ai sensi dell’accordo che è stato appena approvato dal Parlamento europeo, tutti i cittadini dell’Unione europea che desiderano recarsi in Brasile per viaggi di turismo e d’affari non avranno l’obbligo del visto per soggiorni fino a tre mesi, così come i cittadini brasiliani possono già recarsi in tutti i paesi europei senza bisogno di visto. Di tale accordo si avvantaggeranno soprattutto i cittadini di Estonia, Lettonia, Malta e Cipro, tuttora soggetti all’obbligo del visto per il Brasile. L’accordo riguarda i titolari di passaporti diplomatici o di servizio/ufficiali. In virtù dell’approvazione dell’accordo, tutti i cittadini comunitari – compresi i cittadini di Estonia, Lettonia, Malta e Cipro, tuttora soggetti all’obbligo del visto per il Brasile – potranno entrare nel paese senza visto per viaggi turistici e d’affari, così come i cittadini brasiliani possono già recarsi in tutti i paesi UE senza bisogno di visto. La durata del soggiorno è limitata a tre mesi nell’arco di sei mesi nello spazio Schengen.</p>
    </intervention>
    <intervention id="2-283-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ai sensi del trattato di Lisbona, la politica comune dei visti in relazione ai paesi terzi è di competenza esclusiva dell’UE. Soltanto l’Unione europea, e non gli Stati membri su base individuale, può negoziare e sottoscrivere un accordo per l’esenzione dal visto con il Brasile. Fino all’entrata in vigore del trattato di Lisbona, le cose stavano diversamente. La relazione analizza l’accordo UE-Brasile sull’esenzione dal visto per titolari di passaporti diplomatici o ufficiali/di servizio. La sottoscrizione formale dell’accordo, a nome dell’Unione e del Brasile, è avvenuta a Bruxelles l’8 novembre 2010. Tale accordo in materia di esenzione dal visto non sostituisce gli altri accordi bilaterali firmati con svariati Stati membri, bensì li integra. Tuttavia, l’accordo concluso dall’Unione prevarrà sugli accordi bilaterali nelle aree contemplate da questi ultimi, vale a dire i viaggi turistici e d’affari. Accolgo con favore le clausole in materia di reciprocità tra i cittadini brasiliani e comunitari, nonché la garanzia della parità di trattamento per tutti i cittadini dell’Unione europea. L’accordo dispone che il Brasile e l’Unione euroepa possono sospendere o denunciare l’accordo solo nei confronti di tutti gli Stati membri. Per tali ragioni mi sono espressa a favore.</p>
    </intervention>
    <intervention id="2-283-875" speaker_id="96903" name="Paulo Rangel" is_mep="True" mode="written">
      <p sl="pt">Ho votato a favore della sottoscrizione dell’accordo UE-Brasile in materia di esenzione dal visto per soggiorni di breve durata per i titolari di passaporti diplomatici o di servizio/ufficiali al fine di garantire che, in linea con i presupposti del principio di reciprocità e del principio della parità di trattamento, tutti i cittadini comunitari titolari di passaporti diplomatici o di servizio/ufficiali – compresi i cittadini di Estonia, Lettonia, Malta e Cipro, che sono tuttora soggetti all’obbligo del visto laddove si rechino in territorio brasiliano – possano recarsi in Brasile senza visto per viaggi turistici o d’affari, così come già accade per i cittadini del Brasile, che possono recarsi in tutti gli Stati membri dell’UE senza obbligo di visto.</p>
    </intervention>
    <intervention id="2-285-000" speaker_id="28409" name="Raül Romeva i Rueda" is_mep="True" mode="written">
      <p sl="en">L’esenzione dal visto riguarda i titolari di passaporti diplomatici o di servizio/ufficiali che viaggiano a scopo turistico o d’affari. I cittadini delle parti contraenti possono soggiornare nel territorio dell’una o dell’altra parte per un periodo massimo di tre mesi nell’arco di sei mesi a decorrere dalla data del loro primo ingresso in tale territorio. L’esenzione dal visto può tuttavia riguardare anche i viaggi effettuati per scopi diversi da quelli contemplati dall’accordo, qualora ciò sia previsto dagli accordi bilaterali conclusi dal Brasile con 23 dei 27 Stati membri.</p>
      <p sl="en">L’accordo tiene conto della situazione degli Stati membri che non applicano ancora pienamente l’acquis di Schengen. Finché tali Stati membri (Cipro, Bulgaria e Romania) non faranno parte dello spazio Schengen, l’esenzione dal visto conferisce ai cittadini brasiliani il diritto di soggiornare per tre mesi nel territorio di ognuno di essi, indipendentemente dal periodo calcolato per l’intera area Schengen.</p>
    </intervention>
    <intervention id="2-286-000" speaker_id="96974" name="Nuno Teixeira" is_mep="True" mode="written">
      <p sl="pt">Il Brasile rientra nel cosiddetto "elenco positivo" dei paesi i cui cittadini sono esenti dall’obbligo del visto all’atto dell’attraversamento delle frontiere esterne dell’Unione europea. Finora il principio di reciprocità ha trovato attuazione mediante accordi bilaterali di esenzione dal visto conclusi tra il Brasile e i singoli Stati membri. Tuttavia, Estonia, Lettonia, Malta e Cipro non hanno firmato alcun accordo in tal senso e i loro cittadini non sono esenti dall’obbligo del visto. Scopo di quest’accordo è l’esenzione dall’obbligo del visto per i titolari di passaporti diplomatici o di servizio/ufficiali, e il documento ha la medesima finalità e campo di applicazione di quello relativo ai titolari di passaporti ordinari.</p>
      <p sl="pt">Tuttavia, ai sensi del diritto brasiliano, l’accordo relativo ai titolari di passaporti diplomatici non necessita della ratifica del Congresso brasiliano e potrebbe entrare in vigore più rapidamente. I due accordi non sostituiscono gli accordi bilaterali firmati tra gli Stati membri e il Brasile, bensì li integrano. Ritengo sia importante applicare questa pratica della reciprocità agli accordi sull’esenzione dal visto con altri paesi terzi, al fine di eliminare le discriminazioni esistenti, in particolare per quanto riguarda Stati Uniti e Canada.</p>
    </intervention>
    <intervention id="2-233-000" speaker_id="96819" name="Licia Ronzulli" is_mep="True" mode="written">
      <p sl="it">Pur condividendo il contenuto di questo accordo, ho deciso di astenermi dalla votazione per protestare nei confronti delle scelte politiche che sta adottando da tempo il governo brasiliano nei confronti di Cesare Battisti.</p>
      <p sl="it">Di fatto, questo pluricondannato assassino non sta scontando le pene che gli sono state inflitte dalla giustizia italiana.</p>
    </intervention>
    <intervention id="2-289-500" speaker_id="96976" name="Luís Paulo Alves" is_mep="True" mode="written">
      <p sl="pt">Approvo la relazione, in quanto riconosco il potenziale offerto dalla direttiva sui servizi per migliorare l’integrazione dell’economia, e ritengo inoltre che l’applicazione della direttiva possa consolidare il rapporto di reciproco sostegno tra il mercato interno e la politica di coesione. Per conseguire tale obiettivo, occorre una maggiore trasparenza in termini di informazioni ai cittadini e alle imprese. è importante rilevare le condizioni della mancata applicazione del principio del paese d’origine in determinate questioni o attività, in particolare per quanto riguarda la legislazione diversa prevista in altri strumenti comunitari e la serie di garanzie che lo Stato di amministrazione dovrebbe fornire ai lavoratori dipendenti in trasferta. Tale questione ha suscitato una lunga discussione e ha impedito la sollecita applicazione della direttiva. Temo che l’applicazione di questa direttiva a livello regionale e locale possa andare contro le misure di deregolamentazione e ostacolare i tentativi di semplificazione delle procedure amministrative, soprattutto perché la sua applicazione potrebbe implicare il ricorso a risorse aggiuntive, essendo il contributo dei fondi strutturali e di altri strumenti essenziale per procedere a tale compensazione durante il periodo di transizione. In questo contesto, sollecito una maggiore coerenza e coordinamento tra tutte le politiche.</p>
    </intervention>
    <intervention id="2-290-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa risoluzione del Parlamento europeo sull’attuazione della direttiva sui servizi, entrata in vigore nel 2006. Scopo di tale direttiva è l’apertura del mercato per i fornitori di servizi dell’Unione europea, la graduale rimozione delle barriere protezionistiche degli Stati membri sull’esercizio delle attività di servizio e l’applicazione del principio della libertà di circolazione, che costituisce il fondamento del mercato comune. In altre parole, i fornitori europei di servizi devono poter operare ovunque nell’Unione europea senza ostacoli di carattere burocratico. La direttiva riguarda diversi servizi, il cui prodotto interno lordo (PIL) rappresenta il 40 per cento del PIL comunitario. L’attuazione di tale direttiva, in base alle nostre aspettative, potrebbe generare un profitto pari a 140 miliardi di euro e una crescita del PIL comunitario dell’1,5 per cento. Tuttavia, se vogliamo che la direttiva generi i vantaggi attesi, è indispensabile una sua corretta implementazione. Purtroppo, abbiamo constatato che non tutti gli Stati membri sono riusciti a trasporla completamente nel diritto nazionale entro la fine del 2009. Convengo che la creazione degli sportelli unici rappresenta una parte essenziale dell’attuazione efficace di questa direttiva.</p>
      <p sl="lt">Tali sportelli unici sono preposti a fornire le informazioni richieste e a dare le possibilità di espletare tutte le procedure elettronicamente e non soltanto nella lingua nazionale. In base ai dati della Commissione europea, 22 paesi membri hanno istituito tali sportelli unici, ma soltanto 17 di essi dispongono di portali di governo elettronico, che tra l’altro variano enormemente nei diversi Stati membri. Va sottolineato che in assenza di un funzionamento efficace degli sportelli unici, i consumatori non riceveranno tutte le informazioni, e questo ci impedirà di conseguire gli obiettivi indicati nella direttiva.</p>
    </intervention>
    <intervention id="2-291-000" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, i potenziali benefici derivanti dall'implementazione della direttiva Servizi sono inconfutabili. Le attività contemplate dalla direttiva concorrono per il 40% al PIL e ai posti di lavoro nell'UE e tramite una sua corretta attuazione potremmo sbloccare un potenziale economico enorme, creando posti di lavoro e contribuendo alla ripresa economica. La qualità dell'attuazione della direttiva da parte degli Stati membri è essenziale quanto il rispetto dei termini fissati a tal fine.</p>
      <p sl="it">Il Parlamento europeo ha già dimostrato, nello svolgimento del negoziato anteriore all'adozione della direttiva, di poter svolgere un ruolo cruciale, e ritengo di conseguenza che esso debba assicurare un monitoraggio efficace del processo di attuazione della direttiva da parte degli Stati membri. I prestatori europei di servizi devono poter offrire la propria attività ovunque nell'Unione europea, senza essere ostacolati da barriere burocratiche. Tuttavia durante la fase attuativa dobbiamo prestare attenzione anche ad altri aspetti, in particolare alle spese amministrative che ad oggi gravano sugli stati.</p>
      <p sl="it">Sono d'accordo con la relatrice sul fatto che la procedura della valutazione reciproca, introdotta dal Consiglio, comporta inutili oneri burocratici per le amministrazioni degli Stati membri a livello nazionale, regionale e locale. Auspico che i potenziali vantaggi di queste procedure siano valutai al più presto, altrimenti gli elevati costi burocratici continueranno a sussistere.</p>
    </intervention>
    <intervention id="2-291-125" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore del testo. Non si trattava di valutare l’attuazione della direttiva sui servizi adottata dal Parlamento nel 2006, in quanto è decisamente troppo presto per farlo. L’obiettivo consisteva nel sottolineare l’importanza, sia economica sia sociale, di quest’apertura del settore dei servizi in Europa (le aree interessate rappresentano il 40 per cento del PIL e dell’occupazione comunitaria, e il potenziale di crescita si aggirerebbe tra lo 0,6 e l’1,5 per cento del PIL), ma anche nel porre l’accento sulle componenti fondamentali della trasposizione della direttiva. In primo luogo, gli sportelli unici di contatto. Il loro obiettivo consiste nel facilitare l’erogazione dei servizi in tutta Europa. Concretamente, gli imprenditori che desiderano avviare un’attività all’estero o fornire servizi transfrontalieri dovrebbero poter usare uno sportello unico, che spiegherà loro tutte le formalità e procedure da espletare per intraprendere tale attività. Gli sportelli unici sono essenziali per la buona riuscita della direttiva sui servizi. In secondo luogo, il campo di applicazione della direttiva: ritengo che si debba organizzare una discussione politica autentica a livello europeo su quello che intendiamo con servizi di interesse generale e sulle norme a cui desideriamo che siano soggetti.</p>
    </intervention>
    <intervention id="2-291-250" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore del documento. Lo scopo della direttiva sui servizi è agevolare i lavoratori autonomi e le piccole e medie imprese nello svolgimento delle loro attività, nello sviluppo di nuove aree commerciali e anche nell’impiego di nuovo personale in altri Stati membri. Il settore terziario, che rappresenta il 40 pe rcento del PIL dell’Unione europea, è particolarmente significativo per la crescita economica e per combattere la disoccupazione. Questa direttiva rappresenta un passo imprescindibile verso un mercato unico per i servizi, che dovrebbe consentire alle aziende, e alle piccole e medie imprese in particolare, di erogare servizi migliori a un prezzo competitivo in tutto il mercato interno e di realizzare l’enorme potenziale economico e occupazionale del mercato unico europei nel settore dei servizi. Per permettere ai fornitori di servizi di godere appieno dei benefici della direttiva sui servizi, andrebbe assicurata la piena e tempestiva attuazione delle disposizioni della direttiva. Ritengo che la Commissione debba vigilare sull’applicazione della direttiva negli Stati membri e pubblicare relazioni periodiche sull’attuazione al fine di rimuovere gli ultimi ostacoli del settore dei servizi e sprigionarne il potenziale economico.</p>
    </intervention>
    <intervention id="2-291-500" speaker_id="5956" name="Regina Bastos" is_mep="True" mode="written">
      <p sl="pt">La direttiva sui servizi, adottata nel dicembre 2006, porta a compimento la libera circolazione, allo scopo di creare un mercato comune per i servizi in seno all’Unione europea. Benché sia stata adottata nel 2006, questa valutazione in merito alla sua applicazione ha messo in luce notevoli ritardi nella sua trasposizione in alcuni Stati membri, a causa di problematiche sia legislative sia tecniche, in quanto la sua corretta implementazione presupponeva diversi strumenti legislativi.</p>
      <p sl="pt">Un mercato unico dei servizi pienamente funzionante è essenziale per la ripresa economica dell’Europa, in quanto rappresenta oltre il 70 per cento dell’occupazione e della creazione netta di posti di lavoro all’interno del mercato unito. I profitti a livello comunitario potrebbero complessivamente aggirarsi tra i 60 e i 140 miliardi di euro, un incremento potenziale del PIL compreso tra lo 0,6 e l’1,4 per cento.</p>
      <p sl="pt">Alla luce di quanto testé suddetto, ho accolto con favore la relazione sull’attuazione della direttiva sui servizi, in quanto considero importanti le valutazioni sull’attuazione delle direttive, considerando che tali valutazioni potrebbero rivelare le lacune in termini di attuazione e renderne pertanto possibile la correzione.</p>
    </intervention>
    <intervention id="2-291-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">A mio parere, l’applicazione della direttiva sui servizi è un’occasione per sottolinearne le mancanze, soprattutto in termini di campo di applicazione. Nel mio parere a nome della commissione per l’occupazione, ho citato l’incertezza giuridica che attualmente regna in merito ai servizi di interesse generale (SIG) e l’urgenza di tener conto della loro natura specifica. Pur essendoci consenso unanime sull’esigenza di chiarire i concetti (SIG economici e non economici, servizi sociali), il Parlamento è ancora diviso sulle modalità di conseguimento di tali obiettivi. Ho sostenuto la necessità di un quadro legislativo chiaro, se necessario mediante una direttiva quadro. Benché deplori il fatto che questa parte non sia inserita nella versione definitiva, mi congratulo con l’onorevole Gebhardt, che è riuscita a citare tali questioni nella sua relazione a nome della commissione per il mercato interno e la protezione dei consumatori, documento incentrato principalmente sulla reciproca valutazione e sugli sportelli unici. Il paragrafo 45 evoca l’esigenza di un quadro legislativo, certamente settoriale, e ricorda l’impegno assunto dal Commissario Barnier, nella sua recente comunicazione, di presentare proposte sui SIG nel 2011. Sono pertanto in attesa di tali proposte e di misure che possano finalmente dare una risposta ai fornitori di servizi e alle autorità locali e regionali, ma anche riconoscere il contributo essenziale che tali servizi offrono in termini di coesione sociale e territoriale.</p>
    </intervention>
    <intervention id="2-292-000" speaker_id="4746" name="Sergio Berlato" is_mep="True" mode="written">
      <p sl="it">La direttiva europea sui servizi è entrata in vigore nel dicembre 2006 con l'ambizioso obiettivo di aprire il mercato ai prestatori di servizi nell'Unione europea, eliminare le barriere protezionistiche che si oppongono all'esercizio dei servizi negli Stati membri e attuare il principio della libera circolazione delle merci e dei servizi nell'Unione. Secondo quanto disposto dalla direttiva, i prestatori europei di servizi devono poter offrire la propria attività, senza alcuna barriera burocratica, all'interno dell'Unione europea.</p>
      <p sl="it">La relazione d'iniziativa in discussione, prevista dal Parlamento per seguire da vicino il processo di recepimento della direttiva negli ordinamenti nazionali, valuta il lavoro svolto finora dagli Stati membri. In particolare, si rileva che, nel corso del processo di recepimento della direttiva, ci sono dei ritardi nella sua attuazione e problemi non trascurabili di interpretazione relativi all'ambito di applicazione della stessa.</p>
      <p sl="it">Pertanto, a tutela degli operatori del mercato, sollecito un'urgente e inequivocabile delimitazione dei servizi che ricadono nell'ambito della presente direttiva. Infine, ritengo che un'effettiva applicazione del sistema di informazione del mercato interno, l'ampliamento delle funzioni e una maggiore informatizzazione degli sportelli unici sul territorio, rappresenterebbero senza dubbio un enorme vantaggio per i prestatori di servizi e renderebbero più agevole l'accesso alle informazioni per le PMI.</p>
    </intervention>
    <intervention id="2-292-250" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione, in quanto l’obiettivo della direttiva sui servizi è quello di aprire il mercato ai prestatori di servizi nell’Unione europea, eliminare le barriere protezionistiche che si oppongono all’esercizio dei servizi negli Stati membri e attuare il principio della libera circolazione, che è alla base del mercato unico. Il campo di applicazione della direttiva sui servizi contempla sostanzialmente tutti i servizi commerciali offerti da un prestatore di servizi residente in uno Stato membro. Non sono compresi, tra l'altro, i servizi economici di interesse generale, i servizi di trasporto, le prestazioni delle agenzie di lavoro interinale, le prestazioni sanitarie e i servizi sociali nel settore dell'assistenza, dell'assistenza all'infanzia e dell'edilizia sociale. La direttiva non mette in discussione i servizi di interesse generale e non contribuisce in alcun modo a svuotare i servizi pubblici di base. Occorre non soltanto fare una distinzione chiara tra i servizi contemplati dalla direttiva e i servizi di interesse generale, ma anche salvaguardare i servizi di interesse economico generale mediante una legislazione quadro.</p>
    </intervention>
    <intervention id="2-292-500" speaker_id="39722" name="Sebastian Valentin Bodu" is_mep="True" mode="written">
      <p sl="ro">La direttiva sui servizi non porterà in nessun caso alla deregolamentazione o liberalizzazione del settore terziario, come sostengono alcune voci. Il suo scopo è garantire l’accesso ai mercati nazionali in modo da abolire gradualmente le barriere arbitrarie e rendere adeguate allo scopo e non discriminatorie le norme già in vigore negli Stati membri. La direttiva sancisce esplicitamente che tali disposizioni legislative non si applicano al diritto del lavoro né inficiano i diritti dei lavoratori. Il Parlamento ha persino insistito su questo punto quando ha illustrato la propria posizione al Consiglio.</p>
      <p sl="ro">L’articolo 16 afferma chiaramente che allo Stato membro in cui il prestatore si reca non può essere impedito di imporre requisiti relativi alla prestazione di un’attività di servizi qualora siano giustificati da motivi di ordine pubblico, di pubblica sicurezza, di sanità pubblica o tutela dell’ambiente.</p>
      <p sl="ro">In alcuni Stati membri si constatano ritardi nell’attuazione della direttiva, ma ciò è dovuto in particolare ai diversi modi in cui la stessa viene interpretata. Per questo è importante definire in maniera chiara e trasparente il campo di applicazione della direttiva. è necessario non solo delimitare chiaramente i servizi che ricadono nell’ambito della presente direttiva e i servizi di interesse generale, bensì anche garantire la protezione dei servizi di interesse economico generale attraverso una legislazione quadro.</p>
    </intervention>
    <intervention id="2-293-000" speaker_id="29074" name="Vito Bonsignore" is_mep="True" mode="written">
      <p sl="it">L'obiettivo di questa direttiva, entrata in vigore nel dicembre del 2006, è di aprire il mercato ai prestatori di servizi nell'Unione europea eliminando tutte le barriere protezionistiche, gli ostacoli arbitrari ed eventuali norme discriminatorie. Inoltre, il Parlamento europeo ha sempre insistito sul fatto che questa direttiva non rappresenti il pretesto per una pericolosa deregolamentazione del settore.</p>
      <p sl="it">Ho votato a favore di questa relazione che ha il merito di rilevare i ritardi, spesso ingiustificati, e le controversie nel recepimento della direttiva sui servizi, che pure concorrono per il 40% al PIL e ai posti di lavoro nell'UE. Essa, inoltre, ha il vantaggio di permettere alle imprese europee, soprattutto le PMI, di fornire ai cittadini servizi migliori a prezzo competitivo. Una corretta e trasparente applicazione della direttiva sui servizi avrebbe il merito di sbloccare l'enorme potenziale economico e la creazione di posti di lavoro del mercato interno, stimato tra lo 0,6 e l'1,5% del PIL europeo. E l'Unione europea ne ha fortemente bisogno. Dunque, l'integrale applicazione della direttiva in tutto il territorio dell'UE introdurrà nel mercato interno elementi di concorrenza che determineranno vantaggi per i cittadini e le imprese.</p>
    </intervention>
    <intervention id="2-293-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">La direttiva sui servizi costituisce uno strumento fondamentale per la crescita dell’Unione europea, in quanto consente in particolare ai lavoratori autonomi e alle piccole e medie imprese (PMI) di operare con molta più facilità in altri Stati membri, individuare nuovi ambiti d’attività e anche assumere nuovi dipendenti in tali Stati. Tali attività rappresentano il 40 per cento del PIL e dell’occupazione in seno all’Unione europea, e sono un settore essenziale in termini di crescita economica e lotta alla disoccupazione. è importante consolidare l’enorme potenziale di sviluppo economico e creazione di posti di lavoro rappresentato dal mercato unico europeo per i servizi, in quanto costituisce un passo essenziale verso un vero mercato interno dei servizi, che dovrebbe consentire alle aziende, e soprattutto alle PMI, di erogare ai cittadini servizi di migliore qualità a prezzi competitivi in tutto il mercato unico. Spero che si possa cominciare quanto prima a realizzare gli obiettivi della direttiva, e che ne possano beneficiare tutta l’Unione europea e le sue regioni, contribuendo così a una coesione economica, sociale e territoriale autentica mediante la creazione di impieghi dignitosi, sostenibili e di qualità, e in termini di miglioramento della qualità e sicurezza dei servizi prestati.</p>
    </intervention>
    <intervention id="2-294-000" speaker_id="2212" name="Philippe de Villiers" is_mep="True" mode="written">
      <p sl="fr">Il Parlamento si accinge a votare sull’attuazione della direttiva sui servizi, il cui ritiro era stato promesso quando veniva ancora chiamata direttiva Bolkestein. Il Parlamento europeo deve ora decidere se sia stata o meno trasposta adeguatamente negli Stati membri.</p>
      <p sl="fr">I servizi rappresentano il 40 per cento del PIL e dell’occupazione dell’Unione europea, con differenze sostanziali tra gli Stati membri. La direttiva sui servizi propone “progressi” giuridici e standardizzazione che andranno a discapito del popolo francese e si tradurranno in un livellamento verso il basso degli standard sociali.</p>
      <p sl="fr">La protezione dei mercati e dei lavoratori, in quanto determinanti per la ricchezza del nostro paese e del nostro continente, è imprescindibile, ma l’Unione europea, come sempre, si oppone a tale idea.</p>
    </intervention>
    <intervention id="2-294-500" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione, in quanto ritengo che finora l’attuazione della direttiva sui servizi da parte degli Stati membri sia stata parziale e limitata. Benché la direttiva sia una delle leggi europee più importanti, in quanto si propone di aprire il settore dei servizi alla libera circolazione in seno all’Unione europea, c’è ancora molta strada da fare. Occorre garantire che tale legislazione, approvata più di tre anni fa, venga attuata correttamente, soprattutto per quanto riguarda la creazione efficace di “sportelli unici”, a disposizione di tutti i cittadini che necessitino delle informazioni necessarie a vendere i propri servizi in un altro paese.</p>
    </intervention>
    <intervention id="2-294-750" speaker_id="96977" name="Diogo Feio" is_mep="True" mode="written">
      <p sl="pt">L’obiettivo della direttiva (2006/123/CE) sui servizi è quello di aprire il mercato ai prestatori di servizi nell’Unione europea, eliminare le barriere protezionistiche che si oppongono all’esercizio dei servizi negli Stati membri e attuare il principio della libera circolazione, al fine di realizzare un mercato unico autentico per il settore. Il settore dei servizi concorre per il 40 per cento al PIL e ai posti di lavoro nell’UE e pertanto sono un settore fondamentale ai fini della crescita economica e della lotta alla disoccupazione, in particolare per le piccole e medie imprese. La scadenza per il recepimento della direttiva era la fine del 2009, ma alcuni Stati membri non l’hanno ancora attuata correttamente ed efficacemente.</p>
      <p sl="pt">Il portale online, corredato di tutte le informazioni amministrative del caso, è operativo solamente in 22 paesi, e in solo 14 di questi è possibile espletare elettronicamente le procedure necessarie. Occorre garantire e controllare l’applicazione corretta di questa direttiva da parte degli Stati membri, in maniera da eliminare tutti gli ostacoli arbitrari e mantenere quelle norme negli Stati membri che sono appropriate e non discriminatorie.</p>
    </intervention>
    <intervention id="2-295-000" speaker_id="96899" name="José Manuel Fernandes" is_mep="True" mode="written">
      <p sl="pt">Questo progetto di risoluzione si riferisce all’attuazione della direttiva 2006/123/CE sui servizi nel mercato interno.</p>
      <p sl="pt">Il principio della libera circolazione delle persone e dei beni in tutto il territorio dell’Unione europea è presente in tutti i suoi trattati, allo scopo di incoraggiare la creazione del mercato comune. La direttiva 2006/123/CE è stata approvata allo scopo di eliminare la burocrazia che limita le attività dei servizi negli Stati membri.</p>
      <p sl="pt">Va tuttavia constatato che non tutti gli Stati membri la stanno attuando, a causa di determinati aspetti che, a loro modo di vedere, non sono stati adeguatamente chiariti. Di qui l’importanza di questa risoluzione.</p>
      <p sl="pt">Plaudo alla creazione di una modalità rapida ed efficace di risposta alle richieste degli imprenditori e dei rappresentanti dei lavoratori mediante gli “sportelli unici”, e mi auguro che questi non si riducano al formato elettronico, bensì contemplino anche un’assistenza personalizzata, in quanto sappiamo quanto ciò sia importante quando ci troviamo all’estero.</p>
    </intervention>
    <intervention id="2-296-000" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato contro la relazione, in linea con tutte le nostre precedenti posizioni in merito alla famigerata direttiva Bolkestein e ai suoi obiettivi inaccettabili di agevolare la liberalizzazione dei servizi, compresi i servizi pubblici, a favore degli interessi dei gruppi economici e finanziari dell’Unione europea e a fronte di un aumento della disoccupazione e di servizi più scadenti erogati ai rispettivi utenti, come emerge già chiaramente nei settori che hanno intrapreso questa strada.</p>
      <p sl="pt">La relazione si propone di mettere sotto pressione gli Stati membri che non hanno messo a segno progressi sufficientemente rapidi da soddisfare la maggioranza degli eurodeputati – desiderosi di proteggere gli interessi dei gruppi economici europei – nella trasposizione della direttiva 2006/123/CE sui servizi nel mercato interno. Tale direttiva è entrata in vigore il 28 dicembre 2006 e mira, come indicato nella relazione, “ad aprire il mercato ai prestatori di servizi nell’Unione europea, eliminare le barriere protezionistiche che si oppongono all’esercizio dei servizi negli Stati membri e attuare il principio della libera circolazione, che è alla base del mercato unico”.</p>
      <p sl="pt">Ora, quello che si richiedeva era una valutazione obiettiva delle conseguenze dell’attuazione della liberalizzazione e successiva privatizzazione dei servizi, in alcuni casi servizi pubblici essenziali, per ritornare a una difesa intransigente dei diritti delle persone e dei lavoratori.</p>
    </intervention>
    <intervention id="2-297-000" speaker_id="1164" name="Bruno Gollnisch" is_mep="True" mode="written">
      <p sl="fr">La direttiva Bolkestein è in ritardo sui tempi di marcia in quanto si ritiene che gli Stati membri abbiano impiegato troppo tempo a trasporla e l’abbiano applicata scorrettamente. è vero che in Francia è stata soltanto parzialmente recepita nel diritto nazionale. E a ragione! Per evitare un dibattito pubblico, e pertanto ulteriori clamori, il governo Sarkozy ha intenzionalmente scelto di non ricorrere a una legge quadro, bensì di integrare i principi della direttiva in tutti i testi rilevanti. Di fatto, vi è un unico principio: la piena e assoluta libertà di residenza e la libertà di erogare servizi! La ripartizione degli emendamenti legislativi ha dato luogo a un processo privo di trasparenza. Il campo di applicazione del testo rimane poco chiaro: alcuni servizi sociali che si supponeva fossero esclusi rientrano di fatto nella direttiva. Quelli che oggi sono stati effettivamente esclusi sono stati semplicemente messi in lista d’attesa: ogni tre anni, la Commissione può proporre di abolire le esenzioni. In quanto alla clausola più scandalosa del testo, il principio del paese d’origine, benché sia stato formalmente abolito, torna in realtà in auge grazie alle possibilità offerte dalla direttiva in merito al distaccamento dei lavoratori e il regolamento sulla legge applicabile agli obblighi contrattuali.</p>
    </intervention>
    <intervention id="2-298-000" speaker_id="28123" name="Louis Grech" is_mep="True" mode="written">
      <p sl="en">Ho votato a favore della relazione per il fatto che i servizi rappresentano il 70 per cento dell’occupazione e di tutti i posti di lavoro netti creati nel mercato unico e costituiscono la fonte più importante di investimenti esteri diretti. La direttiva sui servizi dà vita al quadro fondamentale per un livello maggiore di libera circolazione dei prestatori di servizi, rafforza i diritti dei consumatori quali destinatari di tali servizi e aumenta la disponibilità di informazioni, assistenza e trasparenza riguardo i prestatori di servizi e i servizi stessi.</p>
      <p sl="en">Per tali ragioni, l’adeguata attuazione della direttiva sui servizi dovrebbe continuare a essere una priorità essenziale per la Commissione. Pertanto, la Commissione deve collaborare con gli Stati membri per migliorare ulteriormente la cooperazione amministrativa dei meccanismi che rientrano nel campo di applicazione della direttiva, accertandosi in particolare che gli Stati membri avviino sportelli unici pienamente operativi.</p>
      <p sl="en">Inoltre, incoraggio la Commissione e gli Stati membri a continuare a sviluppare il mercato unico dei servizi sulla base del processo di “valutazione reciproca” illustrato nella direttiva sui servizi, al fine di ricevere riscontri aggiornati da consumatori, cittadini e imprese per quanto riguarda le misure nazionali per l’attuazione della direttiva sui servizi nei loro rispettivi Stati membri, garantendo così che gli Stati membri si assumano veramente la responsabilità del mercato unico.</p>
    </intervention>
    <intervention id="2-298-500" speaker_id="96953" name="Estelle Grelier" is_mep="True" mode="written">
      <p sl="fr">Adottata nel 2006, la direttiva sui servizi, che avrebbe dovuto essere trasposta nel diritto nazionale entro il 28 dicembre 2009, continua a sollevare interrogativi negli Stati membri e nelle autorità locali direttamente interessate. La relazione parlamentare d’iniziativa dell’onorevole Gebhardt, che propone una valutazione iniziale dell’attuazione della direttiva, rileva alcune di queste difficoltà e soprattutto l’incertezza che riguarda i servizi sociali e i servizi di interesse economico generale (come si definiscono? Quali sono le aree interessate?), nonché la mancanza di trasparenza del processo di recepimento in alcuni Stati membri. Va inoltre detto che la Francia si distingue per la sua mancanza di trasparenza e intransigenza problematiche. con una molteplicità di decreti e leggi attuative e un’interpretazione restrittiva delle esenzioni contemplate dalla direttiva, il che solleva non pochi dubbi sul futuro di alcuni servizi, quali l’assistenza all’infanzia e ai disabili. Questa relazione d’iniziativa, adottata ad ampia maggioranza, rappresenta ora più che mai un’occasione per ribadire che gli europarlamentari, e soprattutto i socialisti, continueranno a vigilare sull’attuazione della direttiva e sul suo impatto in termini di servizi pubblici.</p>
    </intervention>
    <intervention id="2-298-750" speaker_id="28208" name="Nathalie Griesbeck" is_mep="True" mode="written">
      <p sl="fr">A quattro anni dall’adozione della direttiva sui servizi, questa settimana il Parlamento europeo ha emesso il proprio verdetto sull’attuazione della direttiva negli Stati membri. Carenza di informazioni, battute d’arresto in termini di servizi transfrontalieri, vincoli amministrativi superflui e così via, ecco le critiche espresse dal Parlamento europeo nella relazione adottata e sulla quale mi sono espressa favorevolmente. Di fatto, gli Stati membri devono progredire nell’attuazione di questa direttiva per migliorare e agevolare la prestazione di servizi transfrontalieri. A parte questo, vorrei sottolineare la questione spinosa del campo di applicazione della direttiva, che esclude tutta una serie di aree, tra cui i servizi di interesse generale non economici e alcuni servizi (servizi sociali, assistenza all’infanzia, assistenza alle persone e così via) svolti da fornitori su mandato dello Stato. Due concetti, “servizio di interesse generale non economico” e “mandato”, non sono definiti in maniera chiara e/o la loro interpretazione non è univoca nei diversi Stati membri. Il risultato di ciò è stata una mancata chiarezza giuridica, che deploro sentitamente.</p>
    </intervention>
    <intervention id="2-299-000" speaker_id="2247" name="Mathieu Grosch" is_mep="True" mode="written">
      <p sl="de">è d’importanza fondamentale per il mercato interno comune europeo che gli Stati membri attuino rapidamente ed efficacemente la direttiva sui servizi. è particolarmente importante che le piccole e medie imprese che vogliono poter offrire i propri servizi oltre i confini nazionali abbiano a disposizione uno sportello unico che possa fornire loro tutte le informazioni del caso e chiarire le procedure necessarie.</p>
      <p sl="de">è trascorso più di un anno dalla scadenza entro la quale gli Stati membri avrebbero dovuto attuare la direttiva sui servizi. Non ha senso che continuiamo a discutere dei numerosi emendamenti. Sarebbe più opportuno studiare più da vicino il processo di attuazione. Benché alcuni Stati membri abbiano già adottato le misure del caso, altri sembrano essersi dimenticati del documento che hanno firmato. Pertanto, dobbiamo assicurarci che la direttiva venga attuata tempestivamente e correttamente in tutti e 27 gli Stati membri, per semplificare quanto prima il processo di erogazione dei servizi in altri paesi.</p>
    </intervention>
    <intervention id="2-299-500" speaker_id="96693" name="Juozas Imbrasas" is_mep="True" mode="written">
      <p sl="lt">Mi sono espresso a favore di questa risoluzione del Parlamento europeo sull’attuazione della direttiva sui servizi, entrata in vigore nel 2006. L’obiettivo della direttiva è quello di aprire il mercato ai prestatori di servizi nell’Unione europea, eliminare le barriere protezionistiche che si oppongono all’esercizio dei servizi negli Stati membri e attuare il principio della libera circolazione, che è alla base del mercato unico. L’obiettivo della direttiva sui servizi è quello di configurare l’accesso ai mercati degli Stati membri in maniera da eliminare tutti gli ostacoli arbitrari e mantenere quelle norme negli Stati membri che sono appropriate e non discriminatorie. Il Parlamento europeo ha attribuito notevole importanza al fatto che si indichi espressamente che il progetto di legge non pregiudicherà né il diritto del lavoro né i diritti dei lavoratori. I prestatori europei di servizi devono poter offrire la propria attività ovunque nell’Unione europea, senza alcuna barriera burocratica. La direttiva copre vari servizi, il cui prodotto interno lordo (PIL) rappresenta il 40 per cento del PIL europeo. Convengo che la creazione degli sportelli unici costituisca parte integrante di un’attuazione efficace di questa direttiva.</p>
    </intervention>
    <intervention id="2-300-000" speaker_id="96823" name="Petru Constantin Luhan" is_mep="True" mode="written">
      <p sl="ro">La direttiva sui servizi è un passo essenziale verso un autentico mercato unico dei servizi, che dovrebbe permettere alle imprese, specialmente alle PMI, di fornire ai cittadini servizi migliori a prezzo competitivo. Condivido la posizione della relatrice, che ritiene che la creazione degli sportelli unici sia un elemento essenziale per attuare efficacemente questa direttiva. Tale strumento potrebbe essere imprescindibile per le piccole e medie imprese. Gli sportelli unici devono fornire informazioni precise, complete ed esaurienti sulle formalità, le procedure amministrative, il diritto occupazionale, i sistemi di tassazione in vigore negli Stati membri, soprattutto per l’IVA, e così via. Inoltre, gli imprenditori dovrebbero essere assistiti nell’espletare le necessarie procedure amministrative. Ritengo che, dopo la completa trasposizione, sia cruciale condurre una valutazione esauriente sull’impatto della direttiva sui servizi sull’attività economica, sui livelli qualitativi e quantitativi d’impiego, sulla protezione sociale, sul conseguimento degli obiettivi ambientali e sulla qualità dei servizi offerti ai consumatori.</p>
    </intervention>
    <intervention id="2-301-000" speaker_id="1403" name="David Martin" is_mep="True" mode="written">
      <p sl="en">Ho votato a favore della risoluzione. La direttiva sui servizi adottata nel 2006 si proponeva di armonizzare determinati aspetti del mercato unico relativi alla fornitura di servizi. Gi Stati membri avrebbero dovuto attuare completamente la direttiva entro la fine del 2009. Invito gli Stati membri che non hanno ottemperato ai propri obblighi a provvedere con urgenza.</p>
    </intervention>
    <intervention id="2-302-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">L’unico contributo positivo di questo testo è l’invito rivolto agli Stati membri a “garantire una maggiore trasparenza” all’atto di trasporre questa direttiva sui servizi. Il governo francese non ne tiene alcun conto! A parte questo, la relazione degli europarlamentari socialdemocratici convalida i dettami neoliberali di questa direttiva dannosa e si spinge addirittura a richiamare all’ordine gli Stati membri che denotano una “scarsa ambizione” ad attuarla. Quel che è peggio, quest’Assemblea ammette di non essere in grado di valutare le conseguenze della sua attuazione! Forse è per questo che non è previsto il voto nominale. I nomi dei responsabili non verranno resi noti. Voterò contro.</p>
    </intervention>
    <intervention id="2-302-500" speaker_id="96978" name="Nuno Melo" is_mep="True" mode="written">
      <p sl="pt">La direttiva 2006/123/CE del Parlamento europeo e del Consiglio del 12 dicembre 2006 sui servizi nel mercato interno si propone di eliminare le barriere che ancora si frappongono alla prestazione transfrontaliera di servizi. Dopo qualche difficoltà con la trasposizione della direttiva, attribuibile senza dubbio ad alcuni Stati membri, verranno finalmente messe in pratica in tutti gli Stati membri le linee guida di questa procedure, concepita per semplificare il coordinamento tra gli Stati membri per quanto riguarda la tutela dei consumatori, la protezione ambientale, la salute pubblica e la sicurezza, e questa relazione contribuirà a rendere ancor più efficace l’attuazione delle misure proposte e a migliorarne l’operabilità. Per questo ho espresso voto positivo.</p>
    </intervention>
    <intervention id="2-303-000" speaker_id="28255" name="Andreas Mölzer" is_mep="True" mode="written">
      <p sl="de">L’Unione europea offre una vasta gamma di opportunità, in particolare ai prestatori di servizi. La standardizzazione delle normative comunitarie ha semplificato le attività transfrontaliere e ai dipendenti vengono offerti sempre maggiori incentivi a trascorrere qualche anno di lavoro all’estero. Tuttavia, spesso si trovano di fronte a leggi nazionali in materia di servizi che vanno al di là della loro comprensione e che spesso danno luogo a problemi o malintesi. Non ho votato a favore della relazione, in quanto non fornisce informazioni sufficienti sui costi degli sportelli unici.</p>
    </intervention>
    <intervention id="2-303-500" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">L’adozione della direttiva sui servizi si propone di consentire alle aziende di operare più agevolmente al di là dei loro confini nazionali. Il sistema stabilito ha ridotto notevolmente gli ostacoli amministrativi. Ciononostante, l’esperienza insegna che vi sono ancora numerose trappole burocratiche che le piccole imprese devono evitare in alcuni Stati membri dell’Unione europea. Il principio proposto dello sportello unico non funziona in molti paesi o funziona solo parzialmente, e a volte gli imprenditori devono ancora ottenere un numero infinito di licenze che devono essere esaminate da innumerevoli enti preposti all’ispezione. Tali disagi riguardano non solo gli imprenditori locali, ma anche i prestatori di servizi che desiderano operare in altri Stati membri. Sono pertanto d’accordo col testo della relazione e invito inoltre gli Stati membri a continuare a semplificare la vita alle aziende e a garantire la libera circolazione dei servizi.</p>
    </intervention>
    <intervention id="2-303-750" speaker_id="97197" name="Alfredo Pallone" is_mep="True" mode="written">
      <p sl="it">Il processo di recepimento della direttiva sui servizi si basa su un processo delicato che mira a creare trasparenza e coerenza negli ordinamenti degli Stati membri circa i risultati dell'attuazione della direttiva stessa e a verificare i risultati nel mercato interno a seguito del recepimento. Questo è l'obiettivo della relazione sulla quale mi sono espresso favorevolmente vista la necessità di verificare il lavoro degli Stati membri. Promuovere la convergenza delle regolamentazioni anche attraverso una valutazione reciproca dell'effettiva applicazione dei regolamenti non solo agevolerebbe l'operato degli Stati membri (in ritardo al punto che il Parlamento con tale testo ritiene necessario monitorarne l'operato) ma darebbe un imprinting decisivo al sistema degli Sportelli Unici che garantiscono la fornitura di informazioni per Piccole Medie Imprese. Voglio solo ricordare che la nostra economia si basa al 75% sui servizi e che in un mercato globale questi devono rappresentare il nostro punto di forza. Ritengo che per il futuro sia auspicabile una maggiore liberalizzazione, che non vuol dire mancanza di regole, ma solo maggiore concorrenza.</p>
    </intervention>
    <intervention id="2-303-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La direttiva sui servizi si propone di contribuire al completamento del mercato interno dei servizi, salvaguardando al contempo livelli elevati di qualità e coesione sociale. Si tratta di uno strumento che serve a raggiungere l’obiettivo della crescita dell’Unione e la sua attuazione fa parte del quadro della strategia Europa 2020 e dell’Atto unico. La trasposizione della direttiva sui servizi costituisce una sfida importante per gli Stati membri, le amministrazioni pubbliche e le autorità locali, sia per quello che sancisce in merito al diritto di residenza e alla fornitura di servizi, sia per la creazione degli sportelli unici per assistere i prestatori di servizi, soprattutto le piccole e medie imprese (PMI). La direttiva consente in particolare ai lavoratori autonomi e alle piccole e medie imprese di operare con molta più facilità, individuare nuovi ambiti d’attività e anche assumere nuovi dipendenti in altri Stati membri. Ho votato a favore in quanto sono convinta che, poiché il sistema interno di informazioni sul mercato e gli sportelli unici richiedono un grande sforzo di cooperazione amministrativa tra tutte le autorità coinvolte, il risultato sarà una maggiore interoperabilità e la creazione di reti a livello nazionale, regionale e locale in tutta l’Unione europea, avvicinando pertanto le regioni più periferiche a un mercato interno autentico.</p>
    </intervention>
    <intervention id="2-303-937" speaker_id="96903" name="Paulo Rangel" is_mep="True" mode="written">
      <p sl="pt">L’obiettivo della direttiva 2006/123/CE del Parlamento europeo e del Consiglio del 12 dicembre 2006 sui servizi nel mercato interno (la direttiva sui servizi) è quello di aprire il mercato ai prestatori di servizi nell’Unione europea, eliminare le barriere protezionistiche che si oppongono all’esercizio dei servizi negli Stati membri e attuare il principio della libera circolazione, che è alla base del mercato unico. Si tratta di uno strumento essenziale verso un autentico mercato unico dei servizi, che dovrebbe permettere alle imprese, specialmente alle PMI, di fornire ai cittadini servizi migliori a prezzo competitivo in tutto il territorio dell’Unione europea, contribuendo alla promozione della prosperità e competitività, nonché alla creazione di posti di lavoro. Pertanto è essenziale, come precisa giustamente la relatrice, garantirne l’adeguata trasposizione ed attuazione da parte degli Stati membri, che devono assicurare l’eliminazione delle barriere burocratiche e l’accesso alle informazioni del caso da parte degli imprenditori, specificamente promuovendo la creazione degli sportelli unici.</p>
    </intervention>
    <intervention id="2-304-000" speaker_id="96998" name="Evelyn Regner" is_mep="True" mode="written">
      <p sl="de">Ho votato a favore della relazione sull’attuazione della direttiva sui servizi perché la reputo molto equilibrata. Si concentra sulla valutazione delle difficoltà pratiche e formula proposte specifiche per risolverle. Provengo da un paese in cui la direttiva sui servizi non è stata trasposta nel diritto nazionale. Ritengo sia essenziale che la direttiva venga attuata, e dev’essere corredata da misure volte a impedire l’introduzione di manodopera a basso prezzo e il dumping sociale. A mio parere, altrettanto importante è che la relazione sull’attuazione della direttiva sui servizi metta in luce le aree che sono state intenzionalmente ignorate, quali i servizi sociali e sanitari. Tale obiettivo va perseguito fin nei dettagli durante il processo di attuazione.</p>
    </intervention>
    <intervention id="2-305-000" speaker_id="4253" name="Frédérique Ries" is_mep="True" mode="written">
      <p sl="fr">Dopo quasi quattro anni e mezzo dall’adozione della famigerata direttiva sui servizi, nota come direttiva Bolkestein, la questione essenziale, che riguarda un ampio spettro di attività che rappresentano circa il 40 per cento del PIL dell’UE e dell’occupazione, si ripresenta ancora una volta nell’ordine del giorno del Parlamento europeo. Per fortuna le acque si sono un po’ calmate e i partiti di sinistra sembrano aver abbandonato la loro posizione dogmatica sulla direttiva sui servizi, lo scopo della quale, è importante precisarlo, è l’eliminazione degli ostacoli non necessari e restrittivi alla prestazione di servizi in seno all’Unione europea. Va detto che la relazione Gebhardt su cui abbiamo votato oggi si preoccupa meno del contenuto del testo rispetto alla valutazione degli sforzi compiuti dagli Stati membri per la sua attuazione.</p>
      <p sl="fr">Tale trasposizione è in linea con la direttiva, in quanto gli Stati membri avevano l’obbligo di semplificare le loro procedure amministrative e di creare gli sportelli unici entro la fine del 2009, per consentire alle imprese di espletare più facilmente le loro formalità per via elettronica. Il minimo che possiamo dire è che in molti Stati membri c’è ancora della strada da fare per rafforzare il mercato unico e agevolare l’operatività quotidiana delle PMI, solo l’8 per cento delle quali è attivo al di là dei propri confini nazionali.</p>
    </intervention>
    <intervention id="2-306-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votata, oggi, in Aula, la relazione "Attuazione della direttiva sui servizi". L'obiettivo della direttiva è quello di aprire il mercato ai prestatori di servizi nell'Unione europea, eliminare le barriere protezionistiche che si oppongono all'esercizio dei servizi negli Stati membri e attuare il principio della libera circolazione, che è alla base del mercato unico: in breve, i prestatori europei di servizi devono poter offrire la propria attività ovunque nell'Unione europea, senza alcuna barriera burocratica.</p>
      <p sl="it">La relazione di iniziativa dell'on. Gebhardt permette di valutare l'implementazione della direttiva Servizi che, il 28 dicembre 2009, ha visto la scadenza del periodo di tre anni per la messa in opera di tale importantissima direttiva entrata in vigore il 28 dicembre 2006. Il bilancio che traccia la relatrice infatti dimostra che alcuni Stati membri ancora non hanno adottato tutta la legislazione orizzontale che tale direttiva richiede per la sua corretta applicazione, ragion per cui bisogna ancora lavorare per cercare di rendere operativi tutti i meccanismi che la direttiva Servizi prevede.</p>
    </intervention>
    <intervention id="2-307-000" speaker_id="28409" name="Raül Romeva i Rueda" is_mep="True" mode="written">
      <p sl="en">Abbiamo deciso in ultima analisi di votare contro questo testo in quanto, per quanto riguarda i servizi di interesse generale, la relazione ritiene che la maggior parte degli Stati membri non abbia riscontrato problemi significativi. Benché questa formulazione metta leggermente in dubbio la proposta iniziale del relatore ombra del PPE (onorevole Handzlik, Polonia), secondo cui non ci sarebbe stato alcun problema, tende comunque ad ignorare le incertezze generate dalla direttiva, soprattutto per quel che concerne i servizi sociali inclusi o esclusi dal suo campo di applicazione.</p>
      <p sl="en">Inoltre, la relazione mantiene le aspettative entusiaste riguardo all’impatto sull’occupazione, mentre la Commissione non ha condotto nessuna valutazione d’impatto, e alcune valutazioni d’impatto nazionali indicano cifre d’impatto quantitativamente molto basse in termini di creazione di posti di lavoro; non esistono cifre relative alla perdita di occupazione; inoltre, non ci sono dati sull’impatto in termini di qualità dei posti di lavoro, per non parlare della pressione sul livello di standard della manodopera creata dalla giurisprudenza della Corte di giustizia europea dopo l’adozione della direttiva.</p>
    </intervention>
    <intervention id="2-307-500" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa risoluzione perché ritengo che la piena attuazione di un mercato dei servizi dinamico sia una delle priorità fondamentali dell'Unione europea. Oggi, nonostante i significativi progressi realizzati dal mercato unico, i servizi rappresentano solo un quinto degli scambi totali all'interno dell'Europa, e solo l'8% delle piccole e medie imprese europee operano in altri Stati Membri. I dati della Comunicazione sul mercato unico adottata dalla Commissione lo scorso ottobre parlano chiaro: con la liberalizzazione dei servizi si otterrebbe una crescita del 4% del PIL nei prossimi dieci anni. Questo obiettivo può essere raggiunto solo con l'elaborazione e l'attuazione di regole comuni.</p>
      <p sl="it">Nell'attuale periodo di crisi dobbiamo sfruttare il potenziale di crescita esistente aiutando le imprese a crescere, ad innovare e a creare più posti di lavoro. Solo così riusciremo ad offrire servizi migliori e più competitivi sia ai consumatori che alle imprese. Il mercato unico dei servizi deve essere strumento per il rilancio della crescita economica, riconquistando la fiducia dei consumatori e garantendo a tutti prodotti affidabili.</p>
    </intervention>
    <intervention id="2-307-750" speaker_id="23787" name="Czesław Adam Siekierski" is_mep="True" mode="written">
      <p sl="pl">Esistono ancora numerose restrizioni sui servizi nel mercato unico, pertanto questa relazione è importante, in quanto analizza l’attuazione delle soluzioni adottate. La direttiva sui servizi mira a conseguire la piena attuazione del mercato unico dei servizi. L’obiettivo è anche quello di permettere alle piccole e medie imprese di avviare ed ampliare con maggior facilità le proprie attività, in modo da promuovere la creazione di nuovi posti di lavoro e contribuire a combattere la disoccupazione. Ai cittadini verranno offerti servizi di più alta qualità a prezzi più competitivi, e miglioreranno i livelli di sicurezza del settore.</p>
      <p sl="pl">Si rivelerà tuttavia essenziale valutare l’impatto della direttiva dopo la sua completa attuazione negli Stati membri. Il Parlamento europeo, uno dei protagonisti del progetto, dovrebbe ricoprire un ruolo di rilievo nel vigilare sul processo. Un’attuazione della direttiva tempestiva e corretta è un requisito essenziale per conseguire gli obiettivi della politica di coesione e della politica regionale, e potrebbe aiutarci a raggiungere i traguardi della strategia Europa 2020 contribuendo a eliminare l’”affaticamento da mercato unico” attualmente presente nel settore terziario.</p>
    </intervention>
    <intervention id="2-308-000" speaker_id="4751" name="Bart Staes" is_mep="True" mode="written">
      <p sl="nl">Nel 2006 è stata introdotta la liberalizzazione del mercato dei servizi. In quel frangente il gruppo Verde/Alleanza libera europea ha votato contro la direttiva sui servizi, in quanto presentava molte lacune e non garantiva la certezza giuridica. La relazione su cui voteremo oggi analizza le difficoltà riscontrate nell’attuazione della direttiva sui servizi. Pur contenendo alcuni elementi condivisibili, quali la richiesta di una revisione periodica e l’esame degli effetti a lungo termine, presenta anche degli elementi con cui dissento, ad esempio la dichiarazione secondo cui gli Stati membri avrebbero riscontrato poche difficoltà, o poco significative, nel processo di attuazione. Tale affermazione è falsa, perché non è ancora chiaro se determinati servizi sociali rientrino o meno nella direttiva. La relazione è inoltre troppo ottimista in merito alla possibilità di creare posti di lavoro.</p>
      <p sl="nl">Non sono mai state effettuate ricerche sul numero di posti di lavoro creati, né su quanti impieghi sono andati perduti o sulla qualità del lavoro disponibile, per non parlare delle maggiori pressioni sulle condizioni di lavoro che sono seguite alle sentenze della Corte di giustizia. Inoltre, la relazione non riporta una sola parola sull’incertezza giuridica che deriverà dal fatto che non sono state formulate alternative chiare al principio del paese d’origine. I deputati del gruppo Verts/ALE avevano tuttavia richiesto una revisione del divieto imposto agli Stati membri che chiedevano ulteriori requisiti ai prestatori di servizi, ma la richiesta è stata respinta. Ho votato contro.</p>
    </intervention>
    <intervention id="2-308-500" speaker_id="4545" name="Catherine Stihler" is_mep="True" mode="written">
      <p sl="en">Ho appoggiato la relazione sull’attuazione della direttiva sui servizi 2006/123/CE. Ritengo sia importante rispettare i diritti sociali e il diritto del lavoro all’atto di migliorare il mercato interno dei servizi, in quanto tutto ciò andrà a vantaggio dei commercianti così come dei consumatori.</p>
    </intervention>
    <intervention id="2-309-000" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="en">Appoggio fermamente la relazione Gebhardt. La scadenza dell’attuazione della direttiva sui servizi risale a un anno fa, e accolgo con favore il fatto che il Parlamento stia puntando i riflettori sui progressi degli Stati membri. Il settore dei servizi rappresenta un’ampia quota del PIL dell’Unione, eppure il commercio transfrontaliero di servizi continua a essere di molto inferiore al livello di scambi di beni. La relazione dimostra che l’attuazione è incompleta e che i cittadini non hanno ancora beneficiato pienamente dei vantaggi della direttiva. Gli sportelli unici in ogni Stato membro, incaricati di informare i prestatori di servizi dei loro diritti e opportunità in altri Stati membri, sono una disposizione importante della direttiva. A mio parere, la questione cruciale sollevata da questa relazione è l’evidente scarso utilizzo di tali sportelli. Sostengo fermamente la proposta di condurre una campagna informativa efficace per aumentare la visibilità degli sportelli unici. La Commissione dovrebbe stanziare dei fondi per una campagna promozionale. Tuttavia, sottolineo anche il compito che dovrebbero svolgere le autorità sul campo negli Stati membri che dispongono dei contatti e della competenza necessaria per assicurare che tale campagna sia adeguatamente mirata. Se non si provvederà in tal senso, gli sforzi compiuti dall’Unione per promuovere il commercio transfrontaliero dei servizi si riveleranno vani.</p>
    </intervention>
    <intervention id="2-309-500" speaker_id="28584" name="Georgios Toussas" is_mep="True" mode="written">
      <p sl="el">L’attuazione della legge antilavoratori fallimentare sulla “liberalizzazione” dei servizi, nota come direttiva Bolkestein, promuove cambiamenti reazionari radicali alle spese delle classi operaie e meno abbienti. L’apertura dei mercati dei servizi, che rappresentano il 40 per cento del PIL e dell’occupazione dell’Unione europea, implica l’abolizione dei contratti collettivi e un duro colpo per i diritti in termini di retribuzione, lavoro, sociali ed altri conquistati dai lavoratori, e significa svendere settori pubblici strategici dell’economia che sono di proprietà del popolo. Nella sua proposta di risoluzione per i servizi, il Parlamento europeo ha esortato l’Unione europea e i governi borghesi degli Stati membri ad accelerare le ristrutturazioni capitalistiche per poter attuare pienamente la direttiva sulla “liberalizzazione” dei servizi, sulla base della recente comunicazione della Commissione intitolata “Verso un mercato unico” nel 2011, al fine di operare altri tagli drastici ai danni della forza lavoro e per consentire ai monopoli di conquistare nuovi settori redditizi per il capitale. La creazione di sportelli unici per le aziende di servizi in tutti gli Stati membri è un pretesto per accelerare l’attuazione della direttiva antilavoratori, la ratifica della quale ha scatenato uno sciame di proteste dei lavoratori in tutti gli Stati membri. Il partito comunista greco ha votato contro questa proposta di risoluzione sull’attuazione della direttiva sui servizi.</p>
    </intervention>
    <intervention id="2-310-000" speaker_id="96918" name="Derek Vaughan" is_mep="True" mode="written">
      <p sl="en">Appoggio incondizionatamente la relazione Gebhardt sull’attuazione della direttiva sui servizi. Le attività della direttiva del 2006 rappresentano il 40 per cento del PIL e dell’occupazione dell’Unione europea. Tuttavia, i diversi metodi di attuazione degli Stati membri hanno impedito al settore dei servizi di trarre pieno vantaggio dalla direttiva. Consentire ai prestatori di servizi di operare al di fuori del loro paese è parte integrante del mercato unico dell’UE e ridurre la burocrazia a livello nazionale può consentire alla direttiva di contribuire alla crescita economica dell’Unione europea e ai suoi obiettivi occupazionali. In base alla relazione, ogni paese membro deve garantire che vengano fornite maggiori informazioni alle aziende che desiderano erogare i propri servizi all’estero. La creazione di tali sportelli unici consentirà al settore terziario di beneficiare del commercio transfrontaliero. Anche accertarsi che tali sportelli unici offrano un contatto umano oltre che elettronico è essenziale per garantire che gli utenti ricevano tutte le informazioni e che le loro domande trovino una risposta. La relazione propone inoltre di includere i servizi che erano esenti dalla direttiva originaria del 2006: assistenza sanitaria, trasporto e servizi sociali. Ciò amplierebbe ulteriormente il campo di applicazione della direttiva e genererebbe vantaggi per un numero maggiore di operatori del terziario.</p>
    </intervention>
    <intervention id="2-311-000" speaker_id="97016" name="Angelika Werthmann" is_mep="True" mode="written">
      <p sl="de">Nell’UE il settore terziario garantisce circa il 70 per cento del PIL. In alcuni paesi, quali l’Austria, da dove provengo, questo settore è un motore di crescita economica. L’obiettivo della direttiva è rimuovere gli ostacoli insensati alla prestazione di servizi transfrontalieri. Le piccole e medie imprese, in particolare, si trovano spesso a dover fronteggiare barriere burocratiche e discriminazioni che impediscono loro di trarre pieno vantaggio dal mercato interno comune. La direttiva tiene conto delle circostanze sociali specifiche dei singoli Stati membri. Rafforzare le possibilità di controllo nel paese di destinazione rappresenta un passo avanti importante. Dobbiamo tuttavia istituire quanto prima un meccanismo per comminare sanzioni efficaci ai prestatori esteri di servizi che violano la legge. Ho votato a favore della relazione Gebhardt perché spero che l’attuazione della direttiva sui servizi offra nuovi stimoli al mercato del lavoro.</p>
    </intervention>
    <intervention id="2-312-500" speaker_id="96976" name="Luís Paulo Alves" is_mep="True" mode="written">
      <p sl="pt">Approvo la relazione, in quanto ritengo che rappresenti un compromesso soddisfacente ed equilibrato che riesce a garantire i diritti dei passeggeri senza imporre contemporaneamente un onere eccessivo sugli operatori, molti dei quali sono piccole e medie imprese.</p>
      <p sl="pt">Si tratta pertanto di una conquista per il Parlamento, che è riuscito a cambiare il campo di applicazione da 500 km, la posizione del Consiglio, a 250 km, e anche per quanto riguarda i diritti dei passeggeri, in particolare le persone a mobilità ridotta. Andrebbe sottolineato anche quanto segue: la garanzia di una sistemazione in caso di cancellazione, il diritto a ricevere assistenza immediata in caso di sinistro, il diritto a risarcimento in caso di cancellazione, e la la trasmissione in tempo reale ai passeggeri di informazioni aggiornate per via elettronica.</p>
    </intervention>
    <intervention id="2-313-000" speaker_id="96954" name="Marta Andreasen" is_mep="True" mode="written">
      <p sl="en">Ci siamo opposti a questa legislazione per il fatto che è assodato che:</p>
      <p sl="en">1. i costi supplementari determinati dai diritti supplementari si tradurranno in prezzi dei biglietti sempre e immancabilmente più elevati per tutti i passeggeri;</p>
      <p sl="en">2. le corse di autobus e pullman che realizzano profitti marginali o inesistenti, in quanto non hanno margine di manovra per aumentare i prezzi dei biglietti, verranno soppresse e non verrà fornito alcun servizio.</p>
      <p sl="en">L’Unione europea non dovrebbe avere il diritto di legiferare al posto del Regno Unito. Affermiamo il diritto del Regno Unito quale Stato nazione di autogovernarsi e di promulgare autonomamente le proprie leggi, senza alcuna eccezione per le leggi sui trasporti e l’ambiente.</p>
    </intervention>
    <intervention id="2-314-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa risoluzione in cui il Parlamento europeo esprime la propria posizione sulla protezione dei diritti dei passeggeri. La norma si applicherà ai servizi regolari, all’interno dei singoli Stati membri o tra uno Stato membro e l’altro, nei quali la distanza prevista non sia superiore ai 250 km. Parliamo dei diritti dei passeggeri degli autobus nel momento in cui una corsa di autobus o pullman viene soppressa o subisce un ritardo superiore a 120 minuti. Ai passeggeri andrebbe immediatamente offerta la scelta tra proseguire il viaggio o essere riavviati verso la destinazione finale senza costi aggiuntivi o ottenere il rimborso del prezzo del biglietto. Se l’operatore non offre queste alternative, i passeggeri hanno diritto al risarcimento oltre al rimborso del prezzo del biglietto. In caso di cancellazioni o ritardi, è anche importante che ai passeggeri vengano fornite tutte le informazioni necessarie. Va inoltre offerta assistenza nei casi in cui una corsa di oltre tre ore venga soppressa o parta in ritardo di oltre 90 minuti.</p>
      <p sl="lt">In casi come questi, occorre anche fornire un’assistenza sotto forma di spuntini, pasti o rinfreschi, nonché una sistemazione in albergo durante due notti al massimo. Tuttavia, l’obbligo di fornire una sistemazione non si applica se la cancellazione o il ritardo è causato da cattive condizioni meteorologiche o da gravi catastrofi naturali. Considerando le difficoltà riscontrate dai passeggeri quest’inverno, quando non hanno potuto raggiungere la loro destinazione a causa delle condizioni meteorologiche e sono stati persino costretti a trascorrere diverse notti nelle stazioni, andrebbe garantito tale diritto alla sistemazione.</p>
    </intervention>
    <intervention id="2-315-000" speaker_id="96702" name="Elena Oana Antonescu" is_mep="True" mode="written">
      <p sl="ro">Nell’Unione europea ci sono più di 70 milioni di persone che viaggiano ogni anno in autobus e pullman. La posizione risoluta adottata dal Parlamento europeo sui diritti delle persone che viaggiano in autobus o pullman significa che, da questo momento in poi, gli operatori dei trasporti forniranno informazioni, assistenza e risarcimento in tutta l’UE per conformarsi ai diritti dei passeggeri. Indipendentemente dal mezzo di trasporto prescelto, gli europei godono ora di protezione a livello di Unione europea. Appoggio questa relazione, che disciplina l’eccesso di prenotazioni rispetto ai posti disponibili su autobus e pullman o le partenze con ritardi superiori a due ore per tragitti superiori ai 250 chilometri, oltre alla cancellazione delle corse. Inoltre, ritengo che la politica di non discriminazione delle persone a mobilità ridotta si rispecchi in una serie di diritti di base concernenti la fornitura di assistenza ai capolinea degli autobus, compreso il trasporto gratuito per particolari attrezzature quali le sedie a rotelle. Ho votato a favore della relazione, che sostiene i diritti delle persone con disabilità e a mobilità ridotta, quali l’accesso non discriminatorio ai trasporti e il diritto di risarcimento in caso di smarrimento o danno alle sedie a rotelle o ad altre attrezzature per la mobilità.</p>
    </intervention>
    <intervention id="2-316-000" speaker_id="28114" name="Liam Aylward" is_mep="True" mode="written">
      <p sl="ga">I disabili devono avere accesso a un sistema di trasporti e occorre inoltre salvaguardare i diritti delle persone a mobilità ridotta in termini di assistenza alle fermate e ai capolinea. Pur convenendo che i passeggeri hanno diritto a ricevere informazioni più precise e assistenza dagli operatori e ai capolinea in tutta l’Unione europea, è altresì importante non oberare inutilmente di lavoro gli operatori piccoli, nazionali o volontari che sono attivi nelle aree rurali, altrimenti si sentirebbero costretti a ridurre i servizi che offrono.</p>
      <p sl="ga">Molto spesso, i servizi di autobus erogati da enti nazionali o volontari sono essenziali per le comunità locali e rurali. I costi supplementari proposti dalla relazione si tradurrebbero in incrementi dei prezzi e riduzioni delle corse disponibili, e alcune aziende potrebbero essere costrette a chiudere i battenti. Una regolamentazione eccessiva rappresenterebbe un onere ingente per questi operatori, alcuni dei quali sono già sotto pressione, e ne conseguirebbe un ridimensionamento dei servizi per le aree rurali. Un sistema di trasporti che funziona bene a livello locale è da preferire a un servizio che viene sospeso a causa di un eccesso di regolamentazione.</p>
    </intervention>
    <intervention id="2-316-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questo documento importante. La crescita del settore dei trasporti e l’incremento continuo della mobilità dei cittadini comunitari rende necessario stabilire dei diritti a livello comunitario per la tutela dei passeggeri e per garantire condizioni di parità tra gli operatori dei diversi Stati membri. I passeggeri del trasporto aereo godono da tempo di molti diritti, e due anni fa gli stessi sono stati concessi anche ai passeggeri delle ferrovie, garantendo loro un livello elevato di tutela. Diritti analoghi vanno attribuiti anche ai passeggeri degli autobus e occorre migliorare le condizioni di viaggio delle persone a mobilità ridotta. Ritengo che dai negoziati lunghi e complessi sia emerso un accordo con il Consiglio veramente condivisibile ed equilibrato, che tutela incondizionatamente i diritti dei passeggeri senza imporre alcun onere sugli operatori, molti dei quali sono piccole e medie imprese. D’ora innanzi i passeggeri degli autobus avranno diritto a essere risarciti se una corsa viene soppressa, ritardata o rinviata, ed è stata anche affrontata la questione dei bagagli danneggiati o smarriti; sono state inoltre stabilite norme chiare sui diritti al risarcimento in caso di incidente.</p>
    </intervention>
    <intervention id="2-317-000" speaker_id="photo_generic" name="Gerard Batten e Nigel Farage" is_mep="True" mode="written">
      <p sl="en">Ci siamo opposti a questa legislazione per il fatto che è assodato che:</p>
      <p sl="en">1. i costi supplementari determinati dai diritti supplementari si tradurranno in prezzi dei biglietti sempre e immancabilmente più elevati per tutti i passeggeri;</p>
      <p sl="en">2. le corse di autobus e pullman che realizzano profitti marginali o inesistenti, in quanto non hanno margine di manovra per aumentare i prezzi dei biglietti, verranno soppresse e non verrà fornito alcun servizio.</p>
      <p sl="en">L’Unione europea non dovrebbe avere il diritto di legiferare al posto del Regno Unito. Affermiamo il diritto del Regno Unito quale Stato nazione di autogovernarsi e di promulgare autonomamente le proprie leggi, senza alcuna eccezione per le leggi sui trasporti e l’ambiente.</p>
    </intervention>
    <intervention id="2-317-500" speaker_id="28214" name="Jean-Luc Bennahmias" is_mep="True" mode="written">
      <p sl="fr">Allineare i diritti dei passeggeri di autobus e pullman a quelli dei passeggeri del trasporto ferroviario e aereo è ovviamente un’intenzione ammirevole. Mi sono tuttavia astenuto, in quanto ritengo che il testo non sia sufficientemente ambizioso.</p>
      <p sl="fr">Di fatto, limitare a 250 chilometri la soglia del risarcimento in caso di un problema ingente significa sostanzialmente escludere tre paesi dell’Unione europea. Si sarebbe potuto facilmente introdurre un semplice meccanismo di deroga per i paesi interessati. Nel complesso, i passeggeri di autobus e pullman ne escono meno avvantaggiati. Poiché la mobilità è una questione che si ripresenta spesso, sarebbe stato opportuno trasmettere un messaggio riguardante viaggi molto più brevi di 250 chilometri.</p>
    </intervention>
    <intervention id="2-317-750" speaker_id="97198" name="Mara Bizzotto" is_mep="True" mode="written">
      <p sl="it">Con riferimento al testo in oggetto non posso che sostenere la relazione del collega on.Cancian laddove al centro della riflessione istituzionale non si provvede solo a creare una base comune di garanzia per la tutela dei diritti dei passeggeri degli autobus, ma viene anche dato ampio spazio alle esigenze di mobilità del mondo dell´handicap e della disabilità. A tale riguardo le compagnie di autobus sono chiamate ad attrezzarsi e formarsi per fornire un minimo di assistenza alle persone disabili o con modalità ridotta, fatto salvo l´onere per il passeggero di informare preventivamente la compagnia delle sue necessità, non meno di 36 ore prima della partenza. Il compromesso raggiunto sembra dunque fissare standard minimi comuni molto favorevoli per i passeggeri, senza porre eccessivi oneri sui vettori, costituiti per la maggior parte da piccole e medie imprese.</p>
    </intervention>
    <intervention id="2-318-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Sulla base dell’esito della votazione di martedì, il Parlamento europeo è riuscito ad aggiungere il tassello mancante alla legislazione sui diritti dei passeggeri europei, che verrà attuata su tutto il territorio a decorrere dalla primavera del 2013.</p>
      <p sl="ro">I negoziati sono stati difficili. Comunque, riguarderanno tutti i servizi di trasporto stradale nazionali o transfrontalieri con tragitti superiori a 250 km. Era giunto il momento di uniformare le norme in materia di trasporto stradale in un periodo in cui i cittadini europei fanno un uso sempre più crescente di questa forma di trasporto, in quanto rappresenta un’alternativa più economica e conveniente per le brevi distanze non servite dal trasporto aereo. Nel contesto del traffico europeo, è logico che il settore del trasporto aereo sia soggetto a norme in materia di risarcimento analoghe a quelle che si applicano al trasporto aereo, standardizzate molto tempo fa.</p>
      <p sl="ro">Accade troppo spesso che gli operatori del trasporto stradale applichino di norma la loro stessa discrezione per risolvere le questioni, soprattutto nei paesi di recente adesione. Far sì che si assumano le proprie responsabilità non potrà che migliorare i servizi offerti. Ogni passeggero, che viaggi in aereo o su strada, deve essere consapevole dei propri diritti, soprattutto nei casi in cui paga per un determinato servizio e riceve qualcosa di completamente diverso. Mi auguro che non siano troppi gli Stati intenzionati a chiedere una deroga temporanea da tali norme e che le stesse vengano applicate ovunque a partire dal 2013.</p>
    </intervention>
    <intervention id="2-319-000" speaker_id="29074" name="Vito Bonsignore" is_mep="True" mode="written">
      <p sl="it">Mi congratulo con il relatore e collega Cancian per l'ottimo lavoro svolto grazie al quale si è potuto raggiungere un compromesso soddisfacente e ben equilibrato. Grazie a questa relazione, infatti, da oggi vedranno garantiti i propri diritti anche i passeggeri di pullman e autobus, gli unici a non essere tutelati in modo specifico a livello europeo. Ho votato perciò a favore di questo documento, del quale apprezzo anche l'attenzione rivolta alle compagnie automobilistiche attive in questo settore.</p>
      <p sl="it">Gli accordi raggiunti, infatti, hanno evitato di pesare eccessivamente sui vettori, molto spesso a conduzione familiare e di modeste dimensioni. Al contempo, reputo importante che l'Unione europea attui una regolamentazione precisa attraverso la quale presto si redigerà una carta dei diritti dei passeggeri, con particolare attenzione alle necessità delle persone disabili o a mobilità ridotta.</p>
    </intervention>
    <intervention id="2-320-000" speaker_id="28354" name="Jan Březina" is_mep="True" mode="written">
      <p sl="cs">Considero il testo della legislazione approvata un compromesso equilibrato, che garantisce i diritti dei passeggeri senza tuttavia rappresentare un onere amministrativo eccessivo per gli operatori dei trasporti, gran parte dei quali sono piccole e medie imprese. Ritengo che il Parlamento europeo abbia messo a segno una conquista quando si è imposto sul Consiglio ed è riuscito ad ampliare il campo di applicazione della normativa estendendolo a tutti i trasporti regolare nazionali e transfrontalieri che coprano una distanza di 250 km o oltre, mentre il Consiglio proponeva una distanza minima di 500 km. Plaudo al fatto che, in caso di cancellazioni, ritardi oltre i 120 minuti o vendita eccessiva di biglietti rispetto ai posti disponibili, i passeggeri, oltre al diritto di proseguire il viaggio, la possibilità di partire con un altro autobus verso la destinazione finale o di ricevere il rimborso del prezzo del biglietto, hanno anche diritto ad un risarcimento pari al 50 per cento del prezzo del biglietto. Poiché la normativa sui diritti dei passeggeri degli autobus è correlata a quella sui diritti dei passeggeri ferroviari, non approvo che, a differenza dei passeggeri degli autobus, quelli dei treni di molti Stati dell’Unione europea siano ancora in attesa dell’applicazione dei loro diritti, soprattutto di quello al rimborso di un quarto o metà del biglietto in caso di ritardi superiori a un’ora.</p>
      <p sl="cs">Il ministro ceco dei Trasporti ha inoltre deciso di sfruttare la possibilità di rinviare di cinque anni l’attuazione di tale norma europea. La motivazione che ha addotto sono state le attività di costruzione relativamente estese sulla rete ferroviaria ceca, che causano il ritardo dei treni. In ultima analisi, ciò significa introdurre un sistema a due pesi e due misure, in cui un gruppo di passeggeri è più svantaggiato dell’altro.</p>
    </intervention>
    <intervention id="2-321-000" speaker_id="96912" name="David Campbell Bannerman" is_mep="True" mode="written">
      <p sl="en">Ci siamo opposti a questa legislazione per il fatto che è assodato che:</p>
      <p sl="en">1. i costi supplementari determinati dai diritti supplementari si tradurranno in prezzi dei biglietti sempre e immancabilmente più elevati per tutti i passeggeri;</p>
      <p sl="en">2. le corse di autobus e pullman che realizzano profitti marginali o inesistenti, in quanto non hanno margine di manovra per aumentare i prezzi dei biglietti, verranno soppresse e non verrà fornito alcun servizio.</p>
      <p sl="en">L’Unione europea non dovrebbe avere il diritto di legiferare al posto del Regno Unito. Affermiamo il diritto del Regno Unito quale Stato nazione di autogovernarsi e di promulgare autonomamente le proprie leggi, senza alcuna eccezione per le leggi sui trasporti e l’ambiente.</p>
    </intervention>
    <intervention id="2-321-500" speaker_id="1892" name="Carlos Coelho" is_mep="True" mode="written">
      <p sl="pt">Alla luce della continua espansione del settore dei trasporti, si è reso essenziale garantire che i diritti che tutelano i passeggeri, paragonabili a quelli applicati in altri modi di trasporto, si applichino anche al trasporto con autobus e pullman in tutto il territorio comunitario. Tale trasporto è cresciuto di oltre il 5 per cento e ha registrato un volume annuale di 72,8 milioni di passeggeri. Inoltre, è importante assicurare condizioni di parità, in termini di concorrenza, tra le aziende dei trasporti dei diversi Stati membri e tra le diverse modalità di trasporto. Reputo pertanto importante che, dopo quasi due anni di negoziati, sia stato raggiunto un accordo che consentirà a questa categoria di passeggeri di godere di una serie di diritti, soprattutto in termini di assistenza in caso di incidenti, ritardi, cancellazioni, rimborsi, eccetera. Al contempo, viene dedicata un’attenzione particolare ai diritti dei disabili e delle persone a mobilità ridotta. Appoggio tale compromesso in quanto lo ritengo assolutamente soddisfacente e bilanciato: riesce infatti a garantire i diritti dei passeggeri senza contemporaneamente imporre un onere eccessivo sugli operatori che, nella maggior parte dei casi, sono piccole e medie imprese.</p>
    </intervention>
    <intervention id="2-321-625" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ritengo sia di buon auspicio il fatto che il testo definitivo possa essere considerato un compromesso molto soddisfacente ed equilibrato, in quanto riesce ad assicurare i diritti dei passeggeri senza contemporaneamente imporre misure eccessivamente restrittive agli operatori che, nella maggior parte dei casi, sono piccole e medie imprese.</p>
    </intervention>
    <intervention id="2-321-750" speaker_id="96914" name="Anne Delvaux" is_mep="True" mode="written">
      <p sl="fr">Nel dicembre 2008 la Commissione ha presentato una proposta di regolamento in materia di diritti dei passeggeri del trasporto su autobus e pullman. L’obiettivo precipuo di tale proposta era l’introduzione di disposizioni comuni su tali diritti. Ciò è ora divenuto realtà, e sono lieta che i passeggeri che percorrono per lo meno 250 km in autobus godano ora dei medesimi diritti europei alle informazioni, all’assistenza e al risarcimento in caso di cancellazione, vendita eccessiva di biglietti rispetto ai posti disponibili o ritardo superiore alle due ore.</p>
      <p sl="fr">I passeggeri dovrebbero poter scegliere tra ricevere un rimborso del prezzo del biglietto o proseguire il viaggio alle medesime condizioni e senza costi supplementari. Se il rimborso è l’unica via praticabile, andrà previsto anche un risarcimento pari al 50 per cento del prezzo del biglietto. Inoltre, i passeggeri avranno diritto a un risarcimento anche in caso di smarrimento o danneggiamento del bagaglio.</p>
    </intervention>
    <intervention id="2-321-875" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Questa settimana il Parlamento europeo si è pronunciato su una relazione tesa a garantire i diritti dei passeggeri di autobus e pullman a livello europeo. Il compromesso col Consiglio è un passo nella giusta direzione, ma purtroppo il campo di applicazione della norma è limitato e abbiamo pertanto scelto di astenerci dalla votazione.</p>
      <p sl="sv">Reputiamo problematico che tre paesi membri (Lussemburgo, Malta e Cipro) siano stati esclusi dall’accordo, in quanto ciò indebolisce considerevolmente la tutela complessiva dei passeggeri in Europa. Crediamo inoltre che la distanza di 250 km sia eccessiva per essere usata come base per la legislazione comunitaria, in quanto significa praticamente che i passeggeri di autobus o pullman che viaggiano da Lussemburgo s Strasburgo o da Malmö a Växjö non saranno tutelati dalla legislazione. è deplorevole.</p>
      <p sl="sv">Dissentiamo inoltre con la clausola di forza maggiore che limita la responsabilità degli operatori in caso di cancellazioni o ritardi se questi ultimi sono causati da cattive condizioni meteorologiche o da gravi catastrofi naturali. Riteniamo che questo rappresenti un precedente preoccupante per l’imminente revisione delle norme in materia di diritti dei passeggeri del trasporto aereo.</p>
      <p sl="sv">Accogliamo comunque con favore il miglioramento dei diritti dei disabili garantito da questo accordo e l’assistenza supplementare che riceveranno ora questi passeggeri.</p>
    </intervention>
    <intervention id="2-322-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione relativa ai diritti dei passeggeri nel trasporto effettuato con autobus e pullman, che ora godranno di diritti paragonabili a quelli applicati in altri modi di trasporto. La nuova norma comprende disposizioni importanti, in particolare riguardo ai diritti dei disabili o delle persone a mobilità ridotta, oltre che ai diritti dei passeggeri in caso di cancellazioni o ritardi.</p>
    </intervention>
    <intervention id="2-322-500" speaker_id="96977" name="Diogo Feio" is_mep="True" mode="written">
      <p sl="pt">Indipendentemente dal modo di trasporto utilizzato, i passeggeri hanno diritto a ricevere un servizio sicuro e di qualità, e per questa ragione considero positiva l’intenzione di introdurre norme armonizzate sui diritti dei passeggeri nel trasporto effettuato con autobus e pullman in tutto il territorio dell’Unione europea. Ritengo inoltre che i diritti dei passeggeri debbano sostanzialmente coincidere indipendentemente dal mezzo di trasporto utilizzato, tranne che nei casi in cui ciò sia incompatibile con le caratteristiche del mezzo di trasporto in questione. Infine, desidero congratularmi con gli onorevoli Kratsa-Tsagaropoulou e Simpson, con il relatore e con tutti coloro che hanno partecipato ai negoziati in sede di comitato di conciliazione per il lavoro svolto e l’accordo raggiunto in merito alla versione finale di questa norma.</p>
    </intervention>
    <intervention id="2-323-000" speaker_id="96899" name="José Manuel Fernandes" is_mep="True" mode="written">
      <p sl="pt">La relazione fa riferimento a un progetto comune, approvato dal comitato di conciliazione, di regolamento del Parlamento europeo e del Consiglio relativo ai diritti dei passeggeri nel trasporto effettuato con autobus.</p>
      <p sl="pt">Vorrei in primo luogo congratularmi col Comitato di conciliazione per il lavoro svolto e il consenso raggiunto. Dai tre diritti inizialmente presentati dal Consiglio, è stato effettivamente possibile arrivare a 12, tra cui mi preme sottolineare le norme sulla responsabilità, sul risarcimento, sull’assistenza, sul trasporto alternativo e sull’attenzione speciale rivolta ai disabili o ai passeggeri a mobilità ridotta.</p>
      <p sl="pt">Accolgo pertanto con favore questo passo ulteriore compiuto dall’Unione europea che, ne sono certo, aumenterà il numero dei passeggeri che viaggiano in autobus e pullman grazie alla sensazione di sicurezza e comodità da esso introdotta, e che contribuirà significativamente alla riduzione delle emissioni di CO2 .</p>
    </intervention>
    <intervention id="2-324-000" speaker_id="96706" name="João Ferreira" is_mep="True" mode="written">
      <p sl="pt">L’accordo sui diritti dei passeggeri di autobus e pullman raggiunto da Parlamento e Consiglio in seno al comitato di conciliazione ridefinisce il campo di applicazione del regolamento stabilito in seconda lettura e lo limita ai passeggeri che utilizzano i servizi di trasporto su strada noti come “lunga distanza”, definendoli come servizi che comportano un tragitto di 250 km o oltre. Al contempo, definisce i 12 diritti fondamentali dei passeggeri della breve distanza, concentrandosi sulle esigenze dei disabili e delle persone a mobilità ridotta, quali il risarcimento in caso di smarrimento o perdita delle sedie a rotelle e di altre attrezzature per la mobilità, biglietti e condizioni contrattuali non discriminatorie e diritti alle informazioni.</p>
      <p sl="pt">Sono proposte che siamo naturalmente propensi a sostenere. Dobbiamo tuttavia esprimere qualche dubbio riguardo agli emendamenti introdotti in seno al comitato di conciliazione, oltre che ai criteri utilizzati per l’attuazione del regolamento. Le diverse dimensioni e le caratteristiche dei paesi europei rendono difficile l’applicazione della norma in alcuni Stati, soprattutto nei più piccoli, nei quali è difficile far rientrare molti tragitti nel concetto adottato di viaggio “di lunga distanza”, il che potrebbe determinare per i passeggeri interessati una privazione ingiustificata dei diritti in questione.</p>
    </intervention>
    <intervention id="2-324-250" speaker_id="28208" name="Nathalie Griesbeck" is_mep="True" mode="written">
      <p sl="fr">Dopo una procedura durata molti anni, l’adozione di questo testo rappresenta un progresso ragguardevole per i diritti dei passeggeri in Europa, e in particolare per i disabili e le persone a mobilità ridotta. Con l’adozione di questo regolamento (che riguarda i viaggi in pullman e autobus), d’ora in avanti tutti i modi di trasporto dell’Unione europea saranno soggetti a una legislazione che offre diritti e garanzie ai passeggeri nel caso in cui il loro viaggio venga cancellato o ritardato, ad esempio, o se viene smarrito il bagaglio e così via. Detto ciò, deploro il fatto che tale norma si applichi solamente a partire da 250 km, in quanto in tal modo esclude sostanzialmente tre Stati membri dell’Unione europea (Lussemburgo, Malta e Cipro), ma anche molti tragitti, quali Bruxelles-Amsterdam o Budapest-Vienna. Infine, deploro anche la mancata flessibilità per i “viaggi” nelle zone transfrontaliere, in quanto ciò ostacola la mobilità degli europei. In altre parole, questo testo è molto meno ambizioso di quello che abbiamo difeso in sede di comitato di conciliazione pochi mesi fa e molto meno ambizioso di quanto avrei desiderato per i passeggeri europei.</p>
    </intervention>
    <intervention id="2-324-500" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore di questo testo non soltanto perché si propone di migliorare i diritti dei passeggeri di autobus e pullman in termini di risarcimento e assistenza in caso di incidente, ma anche perché pone l’accento sul principio di non discriminazione per le persone a mobilità ridotta, che dovrebbero poter accedere senza impedimento a tali modalità di trasporto, che attualmente rappresentano il 10 per cento di tutti i trasporti terrestri di passeggeri in Europa. Accolgo inoltre con favore il fatto che, grazie a questo testo, i diritti dei passeggeri siano tutelati per tutte le modalità di trasporto.</p>
    </intervention>
    <intervention id="2-325-000" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della concessione di nuovi diritti importanti ai passeggeri di autobus e pullman. Penso che siamo riusciti a trovare un equilibrio adeguato tra i diritti degli utenti e le esigenze degli operatori dei trasporti. La votazione odierna sarà particolarmente importante per i passeggeri disabili, che trarranno notevoli vantaggi grazie al voto di oggi.</p>
    </intervention>
    <intervention id="2-325-250" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa risoluzione in cui il Parlamento europeo esprime la propria posizione sulla tutela dei diritti dei passeggeri. Credo che contribuirà a migliorare le condizioni dei passeggeri e offrirà loro maggiore chiarezza giuridica in caso di incidente o di altre evenienze impreviste. Al contempo, i maggiori diritti garantiti ai passeggeri dal documento verranno applicati senza tradursi in un onere eccessivo per gli operatori, molti dei quali sono piccole e medie imprese. E, fatto ancor più importante, i diritti attribuiti ai passeggeri degli autobus saranno paragonabili a quelli di altri modi di trasporto.</p>
    </intervention>
    <intervention id="2-325-375" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, a sèguito di un travagliato lavoro di diplomazia tra il Consiglio ed il Parlamento, soltanto oggi possiamo finalmente varare la relazione stilata dal collega Cancian. Il mio voto non poteva che essere favorevole poiché grazie a questa relazione l'UE potrà pretendere che i singoli Stati membri legiferino su tale materia secondo le direttive fornite dalla relazione che si incentrano su un maggior rispetto per i passeggeri degli autobus. Considerando che, dopo l'automobile, i bus sono i mezzi di trasporto più utilizzati, tendenza sempre più in aumento, l'Europa ha il dovere di porsi dalla parte dei cittadini, fruitori di tali servizi. La relazione rappresenta un buon compromesso e, cosa che mi preme più sottolineare è il fatto che sia stata posta la giusta attenzione ai diritti dei disabili richiedendo una maggiore assistenza, da parte delle compagnie degli autobus, per tutte le persone disabili o a quelle con mobilità ridotta. Con l'entrata in vigore tale normativa, i cittadini avranno diritto a delle regole chiare e comuni su ciò che attiene anche il risarcimento degli eventuali danni o i rimborsi in caso di ritardo rispetto agli orari previsti.</p>
    </intervention>
    <intervention id="2-325-500" speaker_id="23768" name="Bogusław Liberadzki" is_mep="True" mode="written">
      <p sl="pl">Martedì 15 febbraio 2011 il Parlamento europeo ha adottato una relazione che condurrà a un risultato atteso da tempo, vale a dire la parità dei diritti per i passeggeri di tutte le modalità di trasporto. I diritti dei passeggeri che usufruiscono di servizi regolari di autobus sono stati rafforzati in relazione allo smarrimento del bagaglio, alla perdita degli effetti personali, al decesso o alle lesioni, a problemi imputabili all’operatore o così via. Una caratteristica positiva del regolamento è il fatto che disciplini i diritti dei passeggeri in tutta l’Unione europea. Va sottolineato che tra tali diritti fondamentali figurano le esigenze dei disabili e delle persone a mobilità ridotta. La norma è tesa a garantire un accesso non discriminatorio ai trasporti. Disciplina inoltre le responsabilità dei passeggeri e le conseguenze della loro mancata assunzione di tali responsabilità, compreso il mancato ricorso alle possibilità di risarcimento. Alla luce di quanto suddetto, ho votato a favore del regolamento, che è ben formulato e che porta a compimento la regolamentazione dei diritti dei passeggeri nell’Unione europea.</p>
    </intervention>
    <intervention id="2-326-000" speaker_id="96823" name="Petru Constantin Luhan" is_mep="True" mode="written">
      <p sl="ro">Oggi, dopo due anni di negoziati difficili con gli Stati membri, il Parlamento europeo ha votato sull’adozione di un accordo per un regolamento che riguarderà tutti i diritti dei passeggeri che utilizzano servizi di trasporto a lunga distanza nazionali o transfrontalieri. Mi sono espresso a favore dell’accordo in quanto contiene 12 diritti fondamentali importantissimi per migliorare la qualità dei servizi di trasporto. Riguardano in particolare il diritto dei passeggeri a essere tenuti costantemente informati prima e durante il viaggio e le esigenze dei disabili e delle persone a mobilità ridotta. L’introduzione di tali diritti ci consentirà di garantire un accesso ai trasporti senza discriminazioni.</p>
      <p sl="ro">Inoltre, la relazione si sofferma su alcuni diritti dei passeggeri che considero molto importanti, quali il risarcimento obbligatorio per lo smarrimento del bagaglio, il rimborso di una determinata percentuale dei costi in caso di decesso o lesione fisica del passeggero, oltre al risarcimento fino al 50 per cento del valore del biglietto, in aggiunta al rimborso totale del prezzo del biglietto nel caso in cui l’operatore sopprima una corsa e sia pertanto impossibilitato a onorare il contratto di trasporto.</p>
    </intervention>
    <intervention id="2-327-000" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione, che delinea una nuova serie di diritti per i passeggeri di autobus e pullman e che dovrebbe migliorare la qualità dei servizi offerti, costringendo gli operatori dei servizi di trasporto ad assumersi le proprie responsabilità in caso di ritardi, cancellazioni e smarrimento o danneggiamento dei bagagli. La relazione contiene inoltre disposizioni cruciali per migliorare l’accessibilità dei servizi di autobus locali per i disabili e le persone a mobilità ridotta.</p>
    </intervention>
    <intervention id="2-328-000" speaker_id="96870" name="Gesine Meissner" is_mep="True" mode="written">
      <p sl="en">Questo regolamento rappresenta un passo nella giusta direzione, in quanto dà vita a una serie di diritti comunitari per i passeggeri degli autobus. Tuttavia, ad eccezione di alcuni diritti di base, si applica a servizi regolari pari o superiori ai 250 km. Un ambito di applicazione così limitato difficilmente può costituire la base di una legislazione veramente europea nell’interesse di tutti i passeggeri degli autobus, e il gruppo ALDE non può appoggiare tale accordo.</p>
      <p sl="en">Dissentiamo inoltre con la clausola di forza maggiore, che esime gli operatori dall’obbligo di garantire una sistemazione ai passeggeri in caso di cancellazioni o ritardi causati da cattive condizioni meteorologiche o da gravi catastrofi naturali, in quanto ciò potrebbe costituire un precedente per altre legislazioni comunitarie in materia di diritti dei passeggeri. Benché non sia un trionfo, si tratta comunque di un miglioramento, soprattutto per i viaggiatori disabili e a mobilità ridotta. Siamo riusciti a imporre condizioni di accesso non discriminatorie, la formazione relativamente alla disabilità del personale degli autobus e delle autorità presenti al capolinea che gestiscono direttamente i passeggeri, il risarcimento in caso di perdita o di danno alle attrezzature di mobilità su tutte le corse, indipendentemente dalla distanza. Tenuto conto di ciò, e in vista della creazione di un insieme comunitario di diritti per tutti i passeggeri, non ci siamo opposti all’accordo e ci siamo astenuti nella votazione finale.</p>
    </intervention>
    <intervention id="2-328-500" speaker_id="96978" name="Nuno Melo" is_mep="True" mode="written">
      <p sl="pt">Fino ad ora, soltanto i passeggeri degli aerei, dei treni e delle navi sono stati tutelati da legislazioni specifiche. D’ora innanzi, anche i passeggeri che viaggiano a bordo di autobus e pullman godranno di diritti paragonabili ai passeggeri di altri modi di trasporto. Il regolamento approvato oggi prevede l’assistenza e il risarcimento dei passeggeri in caso di incidenti, cancellazioni o ritardi, nonché l’accesso non discriminatorio per i passeggeri disabili. Le nuove norme si applicheranno a tutti i servizi regolari nazionali e transfrontalieri con tragitti pari ad almeno 250 chilometri. Si tratta di un progresso importante per la difesa dei diritti dei cittadini.</p>
    </intervention>
    <intervention id="2-328-750" speaker_id="96999" name="Alexander Mirsky" is_mep="True" mode="written">
      <p sl="en">Mi sono espresso a favore, ma vorrei aggiungere che le aziende di trasporto su autobus e pullman dovrebbero anch’esse rispettare l’obbligo di istituire sistemi di sicurezza e pronto soccorso per le tratte internazionali e sulla lunga distanza, in quanto capita che i passeggeri si infortunino in caso di incidente. Inoltre, è necessario introdurre norme supplementari relative alla responsabilità delle aziende di trasporto su autobus in merito alla vita e alla salute dei passeggeri, compresi controlli medici obbligatori sullo stato di salute e benessere degli autisti di autobus e pullman, che sono responsabili della salute e della sicurezza dei passeggeri.</p>
    </intervention>
    <intervention id="2-328-875" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Oggi abbiamo votato a favore di un documento che, benché non ottimale, rappresenta comunque un compromesso valido che ha consentito al Consiglio e al Parlamento europeo di trovare un accordo. Questa legge in materia di diritti dei passeggeri stabilisce norme che riguardano il risarcimento in caso di incidente o rinvio della partenza, la gestione dei reclami dei passeggeri e i diritti dei disabili. è evidentemente deplorevole che la norma si applichi a una distanza di 250 km o oltre. Ciò non è giustificabile nel caso dei paesi più piccoli, ma il tema della nostra discussione non sono soltanto le rotte locali, ma anche quelle internazionali, pertanto ritengo che per i cittadini comunitari che viaggiano tale documento diventerà una garanzia dei loro diritti, con un accento particolare posto sui diritti dei disabili.</p>
    </intervention>
    <intervention id="2-329-000" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore di questo progetto di risoluzione che amplia i diritti dei passeggeri nel trasporto effettuato con autobus e pullman. Il documento è il risultato di un compromesso scaturito da lunghi negoziati, e rafforza l’attuazione dei diritti dei passeggeri senza comportare un onere supplementare per gli operatori.</p>
      <p sl="lt">Reputo importante garantire che i diritti spettanti ai passeggeri degli autobus siano paragonabili a quelli applicati in altri modi di trasporto, e che agli operatori vengano assicurate condizioni di parità.</p>
      <p sl="lt">Pur convenendo con la legalizzazione di un risarcimento adeguato per i danni subiti, concordo con la proposta di fissare dei limiti al risarcimento a cui gli Stati membri dovranno conformarsi. è particolarmente importante garantire un risarcimento giusto e congruo in caso di decesso, e credo pertanto che il tetto massimo di tale risarcimento ai sensi del diritto nazionale non debba essere inferiore agli importi minimi stabiliti dal regolamento. Inoltre, va garantita un’assistenza operativa adeguata in caso di incidente, in modo da offrire ai passeggeri i servizi e i beni di cui maggiormente necessitano.</p>
      <p sl="lt">Concordo con le disposizioni della norma che offrono ai passeggeri salvaguardie adeguate in caso di cancellazione o ritardo delle corse, e persino un risarcimento supplementare. Accolgo con favore il fatto che il regolamento ponga soprattutto l’accento sui passeggeri disabili e a mobilità ridotta, offrendo loro l’assistenza di cui hanno bisogno durante il viaggio.</p>
    </intervention>
    <intervention id="2-329-250" speaker_id="97197" name="Alfredo Pallone" is_mep="True" mode="written">
      <p sl="it">Il lavoro svolto in conciliazione dal collega Cancian sul regolamento per i diritti dei passeggeri ha portato all'approvazione di un quadro normativo europeo per la tutela dei passeggeri di autobus e pullman che si affianca alla creazione di un mercato unico dei trasporti. Finora il vuoto normativo affidava la regolamentazione alle legislazioni nazionali a scapito della concorrenza, viste le varie disomogeneità, e a scapito dei cittadini disabili e/o a mobilità ridotta i cui diritti saranno ora garantiti dall'Unione. Ho votato a favore del testo perché lo considero un grande lavoro che, attraverso un buon compromesso, fa fare un bel passo avanti alle politiche dei trasporti europee riuscendo non solo a garantire i diritti ai passeggeri ma anche a non pesare troppo sulle imprese di trasporti che vendono il servizio.</p>
    </intervention>
    <intervention id="2-329-500" speaker_id="96900" name="Georgios Papanikolaou" is_mep="True" mode="written">
      <p sl="el">La proposta di risoluzione sul progetto di regolamento relativo ai diritti dei passeggeri nel trasporto effettuato con autobus e pullman migliora notevolmente i diritti dei passeggeri. Malgrado i negoziati tra il Parlamento europeo e il Consiglio si siano protratti per diversi mesi, il testo finale del compromesso prevede tutta una serie di diritti per i passeggeri di autobus e pullman che percorrono una distanza di 250 km o oltre, al posto dei 500 km inizialmente previsti dal Consiglio.</p>
      <p sl="el">Entro quattro anni, la scadenza per l’applicazione di questa disposizione specifica, i passeggeri degli autobus e pullman greci e i loro partner potranno fare domanda di risarcimento in caso di ritardi, cancellazioni o variazioni di orario non giustificate. è giusto e corretto salvaguardare tali diritti, per questo mi sono espresso a favore della relazione in oggetto.</p>
    </intervention>
    <intervention id="2-329-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione sui diritti dei passeggeri degli autobus e dei pullman. Accolgo con favore il fatto che il testo finale sia un compromesso molto soddisfacente e ben equilibrato, dal momento che riesce a garantire i diritti dei passeggeri senza imporre al contempo un pesante onere a carico dei vettori che, per la maggior parte, sono piccole e medie imprese. La proposta della Commissione di instaurare su scala dell’Unione europea diritti che tutelino i passeggeri paragonabili a quelli applicati in altri modi di trasporto nonché di assicurare condizioni di concorrenza paritarie tra i vettori dei vari Stati membri e tra i diversi modi di trasporto rappresenta un provvedimento che può andare a vantaggio di tutti. I negoziati sono stati lunghi e sono sfociati in un processo di conciliazione, gli ostacoli principali del quale sono stati organismi nazionali responsabili dell’applicazione del regolamento e l’ambito di applicazione del medesimo. Alla fine, il regolamento si applica a tutti i servizi regolari, nazionali o transfrontalieri, qualora la distanza da percorrere nel quadro del servizio sia uguale o superiore a 250 km (“lunga distanza”). Il regolamento prevede inoltre risarcimento e assistenza in caso di incidente, diritti dei passeggeri in caso di cancellazione o ritardo, e i diritti dei disabili e/o delle persone a mobilità ridotta.</p>
    </intervention>
    <intervention id="2-329-875" speaker_id="96903" name="Paulo Rangel" is_mep="True" mode="written">
      <p sl="pt">Ho votato a favore della relazione, in quanto ritengo che il testo finale del regolamento, come approvato dal comitato di conciliazione, rappresenti un compromesso equilibrato che offre una protezione adeguata ai passeggeri degli autobus e dei pullman, riconoscendo loro un insieme importante di diritti, specificamente in caso di incidente, cancellazione o ritardo; tali diritti riguardano l’accesso ad informazioni e la presentazione e gestione dei reclami, nonché le esigenze dei disabili e delle persone a mobilità ridotta.</p>
    </intervention>
    <intervention id="2-330-000" speaker_id="4253" name="Frédérique Ries" is_mep="True" mode="written">
      <p sl="fr">Mi sono astenuto dal votare sul regolamento in materia di diritti dei passeggeri nel trasporto effettuato con autobus e pullman, adottato da un’ampia maggioranza di socialisti e conservatori. Deploro l’ingente passo indietro rispetto alla posizione inizialmente adottata dall’Assemblea, in particolare su tre punti. 1. Verranno prese in considerazione soltanto le distanze maggiori di 250 km. In pratica, chi viaggia in pullman da Bruxelles ad Amsterdam non sarà tutelato, mentre i passeggeri degli aerei sì! è un’ingiustizia, soprattutto quando si sa che sono spesso i meno abbienti a utilizzare questa modalità di trasporto. 2. La clausola di forza maggiore (condizioni meteorologiche avverse o catastrofi naturali) può essere invocata anche troppo facilmente dagli operatori dei pullman per evitare di risarcire i passeggeri in caso di ritardo o cancellazione. 3. Le deroghe consentiranno ai paesi che lo desiderano di rinviare l’entrata in vigore del regolamento al 2021! Accolgo comunque con favore gli aspetti positivi del testo: assistenza obbligatoria ai disabili e alle persone a mobilità ridotta, e diritti e risarcimento in caso di incidente, ritardo o cancellazione. Il Parlamento si è comunque accontentato di un accordo al ribasso e mal formulato. Le numerose eccezioni e deroghe determineranno un ridimensionamento ingente dell’ambito di applicazione di tali diritti, a discapito dei passeggeri di tale trasporto.</p>
    </intervention>
    <intervention id="2-331-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votata, oggi, in Aula, la relazione "Diritti dei passeggeri nel trasporto in autobus e pullman". Nel dicembre 2008 la Commissione ha presentato una proposta di regolamento relativo ai diritti dei passeggeri nel trasporto effettuato con autobus. La Commissione si prefigge con tale proposta di instaurare su scala dell’Unione europea diritti che tutelino i passeggeri paragonabili a quelli applicati in altri modi di trasporto, nonché di assicurare condizioni di concorrenza paritarie tra i vettori dei vari Stati membri e tra i diversi modi di trasporto.</p>
      <p sl="it">I punti principali attraverso cui si è giunti ad un accordo durante il Comitato di conciliazione sono: ambito di applicazione; deroghe limitate nel tempo; risarcimento ed assistenza in caso di incidente; diritti dei passeggeri in caso di cancellazione o ritardo; diritti delle persone con disabilità e delle persone a mobilità ridotta. Il testo finale può essere considerato molto soddisfacente e ben equilibrato, dal momento che riesce a garantire i diritti dei passeggeri senza imporre al contempo un pesante onere a carico dei vettori che, per la maggior parte, sono piccole e medie imprese.</p>
      <p sl="it">In particolare, si può ritenere che l’esito della procedura di conciliazione sia un successo per il Parlamento.</p>
    </intervention>
    <intervention id="2-331-500" speaker_id="97022" name="Robert Rochefort" is_mep="True" mode="written">
      <p sl="fr">Sono lieto che i negoziati tra Parlamento e Stati membri siano culminati nell’adozione di un regolamento che assicura maggiori diritti ai passeggeri nel trasporto effettuato con autobus e pullman. Tale regolamento colma un vuoto rispetto alla legislazione sui diritti dei passeggeri: finora non c’erano leggi europee in materia, contrariamente a quanto accade per i settori aereo e ferroviario.</p>
      <p sl="fr">Tra le altre cose, il testo prevede l’introduzione di diversi tipi di risarcimento: spuntini e rinfreschi se il ritardo è superiore a 90 minuti; il costo di una notte di sistemazione in caso di interruzione del viaggio, incidente o ritardo che comporti trascorrere la notte sul posto; e infine un limite massimo in termini di rimborso di almeno 1 200 euro in caso di smarrimento o danneggiamento del bagaglio affidato all’operatore.</p>
      <p sl="fr">Inoltre, sono stati garantiti diritti specifici ai passeggeri disabili, non da ultimo l’obbligo delle aziende di fornire loro assistenza – purché il passeggero abbia informato la compagnia delle sue necessità al più tardi 36 ore prima della partenza – e il pagamento di un risarcimento o rimborso per attrezzature specializzate che siano state danneggiate o smarrite. Tale regolamento si applicherà a tutti i servizi a lunga distanza (250 km o più) regolari, nazionali o transfrontalieri, a partire dalla primavera del 2013.</p>
    </intervention>
    <intervention id="2-333-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il Consiglio, sotto la Presidenza belga, ha indebolito considerevolmente la posizione del Parlamento adottata in prima e seconda lettura. L’ambito di applicazione del regolamento è limitato ai servizi con una distanza minima di 250 km, vale a dire che la maggior parte dei servizi di autobus non sarà inclusa. Inoltre, c’è anche la formulazione del rimborso in caso di ritardo (almeno 2 ore, con il rimborso della metà del prezzo del biglietto – a differenza del trasporto ferroviario, col rimborso a partire da un ritardo di 1 ora). Infine, vengono limitati e indeboliti i diritti delle persone a mobilità ridotta, mentre non è garantito l’accesso privo di barriere ai servizi di autobus. Di conseguenza, abbiamo votato contro.</p>
    </intervention>
    <intervention id="2-332-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa risoluzione che finalmente riconosce e tutela i diritti dei viaggiatori in tutti i modi di trasporto, ponendo quindi gli utenti al centro della politica dei trasporti. Una migliore protezione dei diritti dei passeggeri contribuisce ad incentivare l'utilizzo del trasporto pubblico e favorisce una più sana competizione tra gli operatori, invogliandoli a sviluppare servizi più competitivi. È importante sottolineare che il nuovo regolamento sarà applicato nel pieno rispetto del principio di sussidiarietà.</p>
      <p sl="it">Due importanti novità sono la previsione di un indennizzo pecuniario in caso d'incidente alle persone e di danno o perdita del bagaglio e la garanzia di un'assistenza in caso di ritardi o interruzioni di viaggio sul modello di treni e aerei. Il testo finale riconosce e tutela i viaggiatori, riservando particolare attenzione ai passeggeri a mobilità ridotta e alle persone diversamente abili, assicurando adeguate informazioni e servizi. È importante altresì sottolineare che non vi saranno nuovi costi per le aziende del settore, che sono state protette dal rischio di insostenibili costi di adeguamento, assicurando pertanto un giusto equilibrio tra diritti dei passeggeri e le garanzie per le piccole e medie imprese.</p>
    </intervention>
    <intervention id="2-334-000" speaker_id="97196" name="Oreste Rossi" is_mep="True" mode="written">
      <p sl="it">Con questo regolamento, finalmente, si sanciscono i diritti dei passeggeri nel trasporto effettuato con autobus. Nonostante la Commissione avesse proposto tale regolamento nel 2008, soltanto adesso si trovato un buon compromesso, affinché anche l'unico modo di trasporto che non aveva ancora regole a tutela dei passeggeri le avesse.</p>
      <p sl="it">Particolare riguardo è stato dedicato alle persone disabili e a mobilità ridotta. L'unico punto critico del provvedimento ha riguardato il campo di applicazione delle regole, applicabili solo ai tragitti superiori ai 250 km. L'assistenza in caso di ritardi comporterà l'obbligo di fornitura di pasti, di bevande e di trasporti alternativi. Se un servizio viene sospeso, non solo dovrà essere rimborsato il viaggiatore ma, se necessario, dovrà anche essere fornito un servizio di pernottamento per un massimo di due notti. La perdita o il danneggiamento del bagaglio saranno rimborsabili per un importo massimo di 1200 EUR.</p>
    </intervention>
    <intervention id="2-334-500" speaker_id="97308" name="Vilja Savisaar-Toomast" is_mep="True" mode="written">
      <p sl="et">Ho votato contro la relazione oggetto della discussione odierna e relativa ai diritti dei passeggeri dei pullman, in quanto ritengo che non tenga conto di tutti gli Stati membri dell’Unione europea ed escluda dal campo di applicazione della direttiva un numero ingente di servizi di pullman. 250 km è chiaramente una distanza eccessiva, in quanto esclude completamente Malta, Cipro e Lussemburgo. Sono inoltre esclusi molti servizi di pullman estoni, lettoni, lituani, danesi, olandesi e belgi. Purtroppo devo ammettere che, nel corso della procedure di conciliazione, il governo estone ha avallato una distanza persino maggiore, di 500 km, che avrebbe escluso completamente l’Estonia. Mi auguro che venga presto il giorno in cui il governo estone si schiererà per i diritti dei passeggeri dei pullman, invece di sostenere i profitti delle aziende dei trasporti, man mano che la direttiva seguirà il proprio iter legislativo.</p>
    </intervention>
    <intervention id="2-335-000" speaker_id="4751" name="Bart Staes" is_mep="True" mode="written">
      <p sl="nl">Si tratta del quarto pacchetto sulla tutela dei diritti dei passeggeri. In linea con i regimi che stabiliscono i diritti dei passeggeri nel trasporto aereo, ferroviario e per mare, ci siamo ora rivolti ai diritti dei passeggeri che viaggiano in autobus. D’ora in poi, essi riceveranno un risarcimento in caso di ritardi per i viaggi di oltre 250 km, assistenza se la loro corsa viene cancellata, tutela in caso di incidenti e decessi, nonché un rimborso per i bagagli smarriti o danneggiati. Anche i passeggeri a mobilità ridotta avranno diritto a un’assistenza speciale, come già accade con le compagnie aeree. La posizione del Parlamento europeo in prima e seconda lettura è stata notevolmente indebolita nell’esito finale. Il Parlamento voleva applicare la norma ai viaggi superiori ai 50 km. Il Consiglio desiderava che si applicasse solamente ai tragitti superiori a 500 km. Il compromesso è stato di 250 km.</p>
      <p sl="nl">Ciò significa che le norme non si applicano a molte corse esistenti, quali Bruxelles-Amsterdam, Lussemburgo-Strasburgo o Vienna-Budapest. La cosa positiva, tuttavia, è che questa legislazione prevede un elenco di 12 norme fondamentali – valide per qualsiasi distanza – che riguardano le esigenze dei disabili e di altri passeggeri a mobilità ridotta. Ciononostante, il gruppo Verde/Alleanza libera europea è estremamente deluso dal risultato scadente. Pertanto, insieme ai miei colleghi del gruppo, ho votato contro l’accordo.</p>
    </intervention>
    <intervention id="2-335-500" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore della relazione, che si propone di dotare i passeggeri che viaggiano in autobus o pullman di maggiori diritti, tra cui il diritto di assistenza ai passeggeri disabili e a mobilità ridotta. La tutela dei consumatori è una priorità chiave del partito laburista in Europa.</p>
    </intervention>
    <intervention id="2-335-750" speaker_id="29579" name="Marc Tarabella" is_mep="True" mode="written">
      <p sl="fr">Accolgo con favore l’adozione di questa relazione, soprattutto per i progressi che introduce a vantaggio dei disabili e delle persone a mobilità ridotta, per promuovere la presentazione e l’elaborazione dei reclami, e per promuovere il risarcimento e l’assistenza in caso di incidente. Mi preme comunque sottolineare la necessità urgente di garantire che gli Stati membri si attengano rigorosamente alle disposizioni relative ai diritti dei passeggeri in caso di cancellazione o ritardo, per prevenire i numerosi abusi osservati nell’applicazione del regolamento sui diritti dei passeggeri del trasporto aereo.</p>
    </intervention>
    <intervention id="2-336-000" speaker_id="96974" name="Nuno Teixeira" is_mep="True" mode="written">
      <p sl="pt">L’obiettivo primario della proposta della Commissione europea è instaurare per i passeggeri degli autobus e dei pullman diritti paragonabili a quelli applicati in altri modi di trasporto, nonché assicurare condizioni di concorrenza paritarie tra i vettori dei vari Stati membri e tra i diversi modi di trasporto. Malgrado i dissensi durante il processo, accolgo con favore l’adozione del regolamento, in quanto assicurerà il rispetto dei diritti dei passeggeri degli autobus e dei pullman senza pesare troppo sulle piccole e medie imprese che operano in questo settore. Tale regolamento sancisce una serie di diritti di base, tra cui mi preme sottolineare l’attenzione speciale dedicata alle persone a mobilità ridotta e ai disabili, nonché il diritto al risarcimento e all’assistenza in caso di incidente, cancellazione o ritardo.</p>
      <p sl="pt">Tali diritti si applicano a tutti i servizi regolari, nazionali o transfrontalieri, qualora la distanza da percorrere nel quadro del servizio sia uguale o superiore a 250 km. Si prendono altresì in considerazione i passeggeri che effettuano unicamente una parte di tali spostamenti a lunga distanza. Inoltre, è stata stabilita una serie di diritti per i passeggeri di servizi regolari a breve distanza, in particolare l’accesso non discriminatorio ai trasporti e il diritto a ricevere informazioni durante il viaggio.</p>
    </intervention>
    <intervention id="2-337-000" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">Il regolamento sui diritti dei passeggeri nel trasporto effettuato con pullman e autobus è un esempio eccellente di come il Parlamento europeo dia sempre prova di preoccuparsi dei diritti dei consumatori. In seguito a negoziati difficili col Consiglio europeo, abbiamo adottato un testo che si occupa delle ultime modalità di trasporto per le quali non erano stati ancora regolamentati i diritti dei passeggeri a livello di diritto comunitario. All’inizio dei negoziati, il Parlamento aveva chiesto che le nuove norme si applicassero ai viaggi di oltre 50 km, mentre il Consiglio voleva una distanza superiore ai 500 km. Il compromesso è consistito nella scelta di una distanza superiore ai 250 km. Ai passeggeri che viaggiano su tali corse verranno attribuite numerose concessioni e diritti, simili a quelli garantiti ai passeggeri del trasporto aereo. La legislazione comunitaria disciplina in maniera chiara i diritti che mi spettano nel caso in cui il mio bagaglio venga smarrito all’aeroporto o il decollo del mio volo sia molto in ritardo. Fino ad oggi, i passeggeri degli autobus e dei pullman erano in una situazione molto peggiore. Oggi, tra le altre cose, potranno chiedere un risarcimento per i ritardi o i danni riportati al bagaglio, mentre le persone a mobilità ridotta riceveranno assistenza specializzata.</p>
      <p sl="pl">La creazione di una carta dei diritti dei passeggeri significherà che i cittadini saranno più informati su quello che possono pretendere dagli operatori. La carta conterrà un insieme di diritti fondamentali spettanti a ogni passeggero, indipendentemente dalla lunghezza del tragitto. Si tratta di un esempio di legislazione positiva e incentrata sul cittadino. Tale regolamento ci consente di rafforzare i diritti dei consumatori e il mercato comune, quindi ho votato a favore della sua adozione.</p>
    </intervention>
    <intervention id="2-337-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore del regolamento relativo ai diritti dei passeggeri nel trasporto effettuato con autobus e pullman. Stabilisce diritti precisi per i passeggeri che si servono di tale modalità di trasporto, diritti paragonabili a quelli applicati in altri modi di trasporto. Il regolamento si applica a tutti i servizi regolari, nazionali o transfrontalieri, qualora la distanza da percorrere nel quadro del servizio sia uguale o superiore a 250 km.</p>
      <p sl="ro">Tali diritti riguardano l’accesso non discriminatorio ai trasporti dei disabili, nonché il riconoscimento di un risarcimento in caso di decesso o lesione fisica del passeggero, o smarrimento o danneggiamento del bagaglio. Se una corsa viene soppressa o ritardata di oltre 120 minuti, ai passeggeri verrà offerta immediatamente la possibilità di partire con un altro autobus verso la destinazione finale senza supplemento o il rimborso del prezzo del biglietto. Se l’operatore non offre questa possibilità, i passeggeri hanno diritto a un risarcimento pari al 50 per cento del valore del biglietto, oltre al rimborso del prezzo del biglietto. Se una corsa di oltre tre ore viene soppressa o ritardata di oltre 90 minuti, l’operatore deve offrire assistenza e una sistemazione in albergo il cui costo è limitato a 80 euro per notte e per persona durante due notti al massimo.</p>
      <p sl="ro">Esorto a informare i passeggeri dei loro diritti in modo da permettere loro di inoltrare un reclamo in caso di mancato rispetto degli stessi.</p>
    </intervention>
    <intervention id="2-337-750" speaker_id="96698" name="Viktor Uspaskich" is_mep="True" mode="written">
      <p sl="lt">è nostro dovere assicurare che i prestatori di servizio trattino i passeggeri in maniera adeguata e che i disabili non siano ostacolati nell’utilizzo dei servizi di trasporto. è importante assicurare condizioni di concorrenza paritarie tra i vettori dei vari Stati membri e tra i diversi modi di trasporto. Ci occorre un compromesso equilibrato che garantisca i diritti dei passeggeri in tutti gli Stati membri, che talvolta variano enormemente in termini di estensione, senza imporre al contempo un pesante onere a carico dei vettori che, per la maggior parte, sono piccole e medie imprese. L’aspetto più importante è che ogni nuova norma dovrebbe migliorare la qualità del settore europeo dei trasporti e rafforzarne la competitività. Non dobbiamo tuttavia dimenticare la questione della sicurezza stradale. In Lituania, siamo particolarmente dipendenti dal trasporto stradale, oltre il 90 per cento di chi si sposta usa l’automobile. Circa l’8 per cento viaggia in autobus e pullman. La sicurezza stradale è una questione molto importante, che a mio avviso non ha ricevuto un’attenzione sufficiente. Stando alle statistiche comunitarie, in Lituania vi sono 110 vittime della strada ogni milione di abitanti. Giusto per fare un confronto, in Svezia i decessi per milione di abitanti sono 39. Nel Regno Unito sono 41. Tale dato lituano è intollerabile e molto più elevato della media comunitaria di 70. Le cose devono cambiare.</p>
    </intervention>
    <intervention id="2-338-000" speaker_id="96918" name="Derek Vaughan" is_mep="True" mode="written">
      <p sl="en">Accolgo con favore la relazione sui diritti dei passeggeri di autobus e pullman, in quanto rappresenta un passo importante per accrescere la protezione dei viaggiatori, nonché per offrire maggiori comodità e vantaggi ai passeggeri disabili. La relazione si adopera affinché coloro che intraprendono viaggi in pullman a lunga distanza attraverso l’Europa abbiano accesso ad informazioni migliori, assistenza e risarcimento in caso di ritardo o cancellazione di un servizio. I passeggeri avranno diritto a uno spuntino in caso di breve ritardo, a un rimborso per ritardi superiori a 2 ore, e fino a 1 200 euro per lo smarrimento o il danneggiamento del bagaglio.</p>
      <p sl="en">Appoggio i progressi importanti compiuti dalla relazione relativamente ai diritti dei viaggiatori disabili. Per la prima volta viene garantito l’accesso non discriminatorio ai trasporti, in quanto il regolamento afferma che tutto il personale degli autobus e dei pullman deve essere formato per assistere ai disabili e, laddove non possa essere offerta un’assistenza adeguata, un passeggero può viaggiare gratuitamente con il disabile per assicurarsi del suo benessere. Si tratta di un passo importante nell’unione dell’Europa contro la discriminazione. Il mio voto a favore della relazione rispecchia la necessità di uno standard europeo di diritti per i passeggeri degli autobus e dei pullman che ne garantisca la comodità, la sicurezza e la parità di trattamento durante i loro viaggi attraverso l’Europa.</p>
    </intervention>
    <intervention id="2-338-500" speaker_id="5737" name="Dominique Vlasto" is_mep="True" mode="written">
      <p sl="fr">Ho votato a favore di questa risoluzione, che propone una legislazione coerente in materia di diritti dei passeggeri nel trasporto pubblico su strada. Verranno pertanto introdotte misure specifiche per aumentare la certezza legale, i diritti e le informazioni dei passeggeri degli autobus e dei pullman. D’ora in poi, tali viaggiatori godranno delle medesime garanzie di risarcimento di quelli del settore ferroviario e aereo, in particolare in caso di ritardo o soppressione della corsa. Tale voto rispecchia la volontà politica europea di stabilire una legislazione comune per gli utenti di tutte le modalità di trasporto. Accolgo inoltre con favore l’applicazione di misure a favore dei disabili e delle persone a mobilità ridotta: tali misure ne faciliteranno l’accesso al trasporto stradale. La decisione è utile per rimuovere gli ostacoli alla libertà di movimento per coloro che viaggiano all’interno dello spazio europeo. è stato finalmente trovato l’equilibrio con la proposta di legislazione flessibile, che garantirà che le compagnie di trasporto, che sono spesso piccole imprese, non vengano penalizzate. A mio parere, queste nuove misure sono utili per promuovere una modalità di trasporto accessibile a numerosissime persone, soprattutto nel settore turistico.</p>
    </intervention>
    <intervention id="2-339-000" speaker_id="41007" name="Iva Zanicchi" is_mep="True" mode="written">
      <p sl="it">Onorevoli colleghi, ho espresso voto favorevole alla relazione del collega on. Antonio Cancian perché, finalmente, verranno fissati i principi di base per garantire quei 70 milioni di cittadini europei che ogni anno viaggiano su pullman o autobus in Europa e che da tempo erano in attesa di vedere regolamentati i propri diritti.</p>
      <p sl="it">A prescindere dal mezzo di trasporto prescelto, i cittadini europei saranno comunque protetti e tutelati con l'impegno, da parte della Commissione europea, di rivedere concretamente i regolamenti esistenti e di armonizzarli in una normativa unica, che preveda standard comuni per ogni tipo di viaggio e apposite specificità a seconda del mezzo di trasporto scelto.</p>
    </intervention>
    <intervention id="2-340-500" speaker_id="96976" name="Luís Paulo Alves" is_mep="True" mode="written">
      <p sl="pt">Poiché la riduzione media delle emissioni di CO2 nel periodo 2002-2007 per i veicoli commerciali leggeri è stata solamente dello 0,4-0,5 per cento all’anno, e che gli obiettivi comunitari per i nuovi veicoli commerciali leggeri sono necessari per evitare la frammentazione in seno al mercato interno, ho votato a favore della proposta. Tuttavia, è importante notare che i veicoli commerciali leggeri non possono essere paragonati alle autovetture, e che la proposta di 150 g di CO2 /km è ambiziosa ma realistica.</p>
      <p sl="pt">Convengo inoltre con la proposta che i costruttori costituiscano un “raggruppamento” di autovetture e veicoli commerciali leggeri, in quanto è stato dimostrato che così facendo si riducono i costi legati al rispetto degli obiettivi a carico dei costruttori e si aumenta l’occupazione in un’economia più verde, in linea con la strategia Europa 2020. Convengo inoltre che tale questione andrebbe affrontata in varie fasi entro il 2011, e non soltanto nel 2014 come propone la Commissione.</p>
    </intervention>
    <intervention id="2-341-000" speaker_id="28276" name="Laima Liucija Andrikienė" is_mep="True" mode="written">
      <p sl="en">Ho votato a favore della risoluzione in cui il Parlamento appoggia un nuovo regolamento comunitario che introduca dei limiti sulla CO2 dal 2014 per i veicoli commerciali leggeri (VCL). Ritengo che i nuovi obblighi e i limiti in materia di CO2 contribuiranno a combattere il riscaldamento globale, ridurranno i costi di funzionamento mediante i risparmi di carburante e promuoveranno l’innovazione e la competitività dei costruttori di autovetture europei. In base alle norme, le tecnologie verdi vanno installate nei veicoli, che devono rimanere accessibili. A partire dal 2014, il 70 per cento dei veicoli commerciali nuovi fino a 3,5 tonnellate dovrà conformarsi a un limite di emissioni medio di 175 grammi di CO2 per chilometro. Nel 2020, il limite scenderà a 147 grammi. Si tratta di un piano ambizioso ma realizzabile.</p>
    </intervention>
    <intervention id="2-341-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione. Nella riunione dell’8-9 marzo 2007, il Consiglio europeo si è impegnato a ridurre le emissioni complessive di gas serra della Comunità di almeno il 20 per cento al di sotto dei livelli del 1990 entro il 2020, e del 30 per cento a condizione che altri paesi sviluppati si impegnino a realizzare riduzioni delle emissioni comparabili e che i paesi in via di sviluppo più avanzati contribuiscano a tale obiettivo in base alle rispettive capacità. Le politiche e le misure andrebbero applicate a livello di Stato membro e di Unione europea in tutti i settori dell’economia comunitaria, e non soltanto in quelli dell’industria e dell’energia, al fine di mettere a segno le necessarie riduzioni delle emissioni. Il trasporto su strada è il secondo settore più grande dell’Unione europea in termini di emissioni di gas serra e le sue emissioni, comprese quelle dei veicoli commerciali leggeri, sono in continua ascesa. Se le emissioni del trasporto su strada continueranno ad aumentare, pregiudicheranno notevolmente gli sforzi compiuti da altri settori per combattere il cambiamento climatico. Finora nell’Unione europea non sono state promulgate leggi che disciplinino le emissioni di CO2 dei veicoli commerciali leggeri, benché la domanda di tali veicoli sia in aumento nell’UE. Ritengo che siamo riusciti a raggiungere un accordo col Consiglio su un documento equilibrato, che sarà utile per ridurre le emissioni di CO2 e incoraggerà il settore automobilistico a investire in tecnologie nuove e meno inquinanti.</p>
    </intervention>
    <intervention id="2-342-875" speaker_id="28214" name="Jean-Luc Bennahmias" is_mep="True" mode="written">
      <p sl="fr">L’idea è pregevole: ridurre le emissioni di CO2 dei veicoli leggeri. Tuttavia, quello che ci viene presentato come compromesso realistico col Consiglio è essenzialmente un accordo di terza categoria. La relazione adottata limita le emissioni medie di CO2 dei veicoli commerciali leggeri nuovi a 175 g/km, mentre l’obiettivo a lungo termine è di 147 g/km, che non verrà raggiunto fino al 2020, per essere ottimisti. Non è sufficiente. La Commissione europea proponeva un limite di 135 g/km, una proposta più ambiziosa e altrettanto realistica. Ho votato contro la relazione perché deploro che non si sia raggiunto un compromesso più vicino alla proposta della Commissione europea. I miglioramenti nell’efficienza energetica e la gestione dell’innovazione sono oggi prioritarie, come tutti sanno, ma dobbiamo ancora mantenere le nostre promesse formulando proposte ambiziose.</p>
    </intervention>
    <intervention id="2-342-000" speaker_id="4746" name="Sergio Berlato" is_mep="True" mode="written">
      <p sl="it">La proposta di regolamento sulla riduzione delle emissioni di anidride carbonica dei veicoli commerciali leggeri rientra nel quadro strategico della Commissione di riduzione delle emissioni di CO2 nell'ambiente. Tuttavia, nell’ultimo rapporto dell’Agenzia europea per l'ambiente, alcuni grafici mostrano chiaramente che dal 2003 le emissioni di CO2 dovute al trasporto su strada nell'UE15 e nell'UE27 sono stabili/decrescenti. Si consideri, inoltre, che i veicoli commerciali leggeri, nel settore dei trasporti, rappresentano solo circa l'1,5% delle emissioni di anidride carbonica.</p>
      <p sl="it">La lunga e difficile trattativa condotta in commissione ENVI, si è focalizzata principalmente sul livello delle emissioni a lungo termine che, raggiunto l'accordo, si é attestato sui 147g CO2 /km. Questo livello, migliore rispetto alle condizioni di partenza, non soddisfa pienamente le mie aspettative. Infatti, a tutela dell'industria del settore, l'Italia aveva chiesto di non scendere al di sotto dei 160g CO2 /km e, in sede di Consiglio, molti Paesi sembravano convergere verso una soglia minima di 155g CO2 /km.</p>
      <p sl="it">Ritengo, in conclusione, che il risultato raggiunto dal trilogo Commissione-Consiglio-Parlamento in termini di obiettivi di riduzione delle emissioni di CO2 di lungo termine sia ancora sproporzionato rispetto alle specificità del settore automobilistico ed esprimo la mia preoccupazione sul rischio di penalizzazione dell'industria e dell'occupazione del settore.</p>
    </intervention>
    <intervention id="2-342-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">I veicoli commerciali leggeri sono utilizzati prevalentemente dalle imprese, comprese le PMI, e attualmente rappresentano circa il 12 per cento del parco autoveicoli. Si osserva inoltre che tali veicoli sono spesso acquistati in grosse quantità dai gestori di parchi veicoli e sono pertanto già oggetto di un accurato esame in termini di efficienza e di costi di funzionamento. La riduzione media delle emissioni di CO2 dei veicoli commerciali leggeri tra il 2002 e il 2007 è stata pari allo 0,4-0,5 per cento l’anno; inoltre, questi miglioramenti a livello di consumi sono stati annullati da un aumento della domanda di trasporto e della dimensione dei veicoli. Pertanto, l’adozione di obiettivi su scala comunitaria per i veicoli commerciali leggeri nuovi è indispensabile per evitare la frammentazione del mercato interno che potrebbe derivare dall’adozione di provvedimenti differenti nei diversi Stati membri. La definizione di norme di emissioni della CO2 per i veicoli commerciali leggeri nuovi si rivela necessaria per impedire il rischio di un vuoto regolamentare derivante da una certa sovrapposizione tra le immatricolazioni delle autovetture e quelle dei veicoli commerciali leggeri.</p>
    </intervention>
    <intervention id="2-343-000" speaker_id="29074" name="Vito Bonsignore" is_mep="True" mode="written">
      <p sl="it">Complimenti al relatore per il lavoro svolto fin qui. Apprezzo lo spirito di questo documento il cui obiettivo è di contribuire alla riduzione delle emissioni di CO2 , così come decisa dall'Unione europea, anche attraverso un miglior funzionamento dei veicoli commerciali leggeri. Tuttavia, è risaputo che tali mezzi di trasporto vengono utilizzati quasi esclusivamente per fini commerciali e dunque, rispetto alle automobili, presentano minori possibilità di essere modificati nella forma e nel peso.</p>
      <p sl="it">Fermo restando che il modo migliore – come sottolinea il relatore stesso – è quello di modificare motori e meccanica, apprezzo però l'accordo raggiunto sui tempi di attuazione di tali modifiche. Trovo infatti ragionevole aver fissato un primo obiettivo a breve termine di 175g CO2 /KM a partire dal 2014 ed entro il 2017. Mentre ridurre ulteriormente le emissioni a 147g CO2 /KM può essere logicamente raggiunto entro il 2020.</p>
    </intervention>
    <intervention id="2-344-000" speaker_id="28354" name="Jan Březina" is_mep="True" mode="written">
      <p sl="cs">Da un lato, è comprensibile che la proposta si basi principalmente sulla legislazione in materia di emissioni di CO2 delle autovetture, dall’altro bisognerebbe ricordare che questo settore non segue le stesse modalità operative. I furgoni sono soggetti a un ciclo di produzione e di sviluppo più lungo e vengono essenzialmente utilizzati per scopi commerciali; inoltre, contrariamente alle auto, ci sono meno possibilità di modificarne la forma e il peso per ridurne le emissioni. Il sistema primario per realizzare tale obiettivo con i furgoni consiste nel modificare il motore e la meccanica del veicolo, un processo molto più lungo e costoso della semplice sostituzione della carrozzeria. Inoltre, altrettanto importante è il fatto che i furgoni utilizzano molto più frequentemente il diesel come carburante.</p>
      <p sl="cs">Nutro delle riserve sulla proposta secondo cui le penali per i costruttori che non riducono le emissioni di CO2 dei furgoni dovrebbero essere più elevate di quelle comminate per il mancato ridimensionamento delle emissioni delle autovetture. A mio parere, le sanzioni dovrebbero essere equivalenti in entrambi i casi. Capisco le ragioni per introdurre limitatori di velocità obbligatori per i furgoni, ma temo che potrebbe costituire un precedente per l’introduzione di tali dispositivi per altre tipologie di veicoli. Dobbiamo riflettere con attenzione e chiederci se non si tratti di un regolamento eccessivamente restrittivo che esula dal quadro della proporzionalità.</p>
    </intervention>
    <intervention id="2-344-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">La strategia per lo sviluppo sostenibile si occupa dei problemi più impellenti correlati allo sviluppo sostenibile, quali trasporti, cambiamento climatico, salute pubblica e conservazione dell’energia. Il trasporto stradale rappresenta il secondo settore stradale dell’Unione in termini di emissioni di gas serra e le sue emissioni, comprese quelle dei veicoli commerciali leggeri, sono in continua ascesa. Se le emissioni del trasporto su strada continueranno ad aumentare, pregiudicheranno notevolmente gli sforzi compiuti da altri settori per combattere il cambiamento climatico. è importante progredire con la tecnologia e promuovere l’eco-innovazione, tenendo conto dello sviluppo tecnologico futuro per una maggiore competitività a lungo termine dell’industria automobilistica europea e la creazione di impieghi più decorosi. Nel riconoscimento dei costi elevati della ricerca e sviluppo, al fine di aumentare la competitività dell’industria automobilistica europea, andrebbero applicati schemi di incentivi, quali il risarcimento per le eco-innovazioni e la concessione di supercrediti.</p>
    </intervention>
    <intervention id="2-344-500" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ritengo che questo progetto di regolamento si fondi sulla premessa che abbassare il consumo di carburante dei veicoli commerciali leggeri (VCL) riduca il livello complessivo di emissioni di CO2 dei trasporti, ridimensionando pertanto il cambiamento climatico e stabilendo limiti di emissioni di CO2 per i nuovi VCL nell’Unione europea.</p>
    </intervention>
    <intervention id="2-345-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sui livelli di prestazione in materia di emissioni dei veicoli commerciali leggeri nuovi, che segue la strategia comunitaria volta a ridurre le emissioni dei veicoli leggeri. Tale relazione comprende misure – quali i supercrediti per i veicoli non inquinanti o a basse emissioni, penali per il superamento dei limiti e incentivi per le eco-innovazioni per aiutare i costruttori a sviluppare tecnologie nuove e più ecologiche – che andranno a vantaggio della competitività dell’UE e creeranno opportunità occupazionali.</p>
    </intervention>
    <intervention id="2-345-500" speaker_id="96977" name="Diogo Feio" is_mep="True" mode="written">
      <p sl="pt">Adesso che il dibattito sulle emissioni di CO2 è diventato inevitabile, in quanto è cruciale per la discussione su cambiamento climatico, è importante individuare soluzioni per ridurre le emissioni dei veicoli commerciali leggeri. L’adozione di obiettivi su scala comunitaria per i veicoli commerciali leggeri nuovi è indispensabile per evitare la frammentazione del mercato interno che potrebbe derivare dall’adozione di provvedimenti differenti nei diversi Stati membri. Come precisa il relatore, il nuovo regolamento fungerà da incentivo per incoraggiare il settore automobilistico a investire nelle nuove tecnologie.</p>
    </intervention>
    <intervention id="2-346-000" speaker_id="96899" name="José Manuel Fernandes" is_mep="True" mode="written">
      <p sl="pt">Il trasporto stradale rappresenta il secondo settore stradale dell’Unione in termini di emissioni di gas serra e le sue emissioni, comprese quelle dei veicoli commerciali leggeri, sono in continua ascesa. Di conseguenza, tutti i tipi di veicoli devono essere soggetti a norme volte a ridurre le emissioni, compresi i veicoli commerciali leggeri.</p>
      <p sl="pt">L’obiettivo di ridurre i gas serra verrà realizzato più facilmente se ci sarà una legislazione comunitaria invece di leggi nazionali che perseguono obiettivi diversi. Inoltre, ci sarà una maggiore sicurezza e certezza del diritto per il settore della produzione dei veicoli a motore.</p>
      <p sl="pt">Occorre tuttavia trovare il giusto equilibrio tra ambizioni, realismo e buon senso. Pertanto, se consideriamo che sono soprattutto le piccole e medie imprese che utilizzano i veicoli commerciali leggeri, e che queste ultime rappresentano più del 99,8 per cento delle imprese comunitarie e il 67,4 per cento dei posti di lavoro, non possiamo fissare obiettivi che vadano a loro discapito.</p>
      <p sl="pt">Concordo quindi con l’obiettivo di porre il limite delle emissioni a 147 g CO2 /km per i veicoli commerciali leggeri nuovi immatricolati nell’Unione europea, a condizione che venga confermata la fattibilità di tale opzione. Accolgo inoltre con favore il fatto che non sia stato introdotto un unico limite di velocità europeo per questo tipo di veicolo.</p>
    </intervention>
    <intervention id="2-347-000" speaker_id="96706" name="João Ferreira" is_mep="True" mode="written">
      <p sl="pt">Siamo a favore dello sviluppo e applicazione di tecnologie che riducono il consumo di combustibili fossili e, di conseguenza, i livelli di emissione di gas atmosferici derivanti dalla loro combustione, per ragioni legate alla qualità ambientale e alla salute e benessere dei cittadini, nonché per ragioni relative all’esaurimento progressivo e inesorabile delle riserve mondiali di combustibili fossili, che vanno gestite in maniera estremamente saggia e prudente. Tale approccio va inoltre di pari passo con la predilezione di modalità di trasporto che non si affidano a tale forma di energia, quali il trasporto ferroviario, che presuppone investimenti per garantirne lo sviluppo. Nel caso specifico, riteniamo che i livelli di prestazione in materia di emissioni dei veicoli commerciali leggeri nuovi non debbano ignorare né la diversità dei produttori automobilistici né gli interessi legittimi e le esigenze delle piccole e medie imprese nei vari Stati membri.</p>
      <p sl="pt">La discussione di questo fascicolo ha dimostrato che esistono varie possibilità per limitare le emissioni dei veicoli, che implicano costi di investimento e anche diversi orizzonti applicativi, che devono essere valutati con attenzione. Tra le diverse possibilità figurano l’installazione di limitatori di velocità a bordo dei veicoli, che, oltre a ridurre le emissioni, potrebbero avere anche implicazioni positive per la sicurezza stradale.</p>
    </intervention>
    <intervention id="2-348-000" speaker_id="1038" name="Karl-Heinz Florenz" is_mep="True" mode="written">
      <p sl="de">Mi sono astenuto dalla votazione odierna, in quanto non potevo sostenere il compromesso scaturito dai negoziati. Non è abbastanza per soddisfare le nostre esigenze e 147 grammi non è un obiettivo a lungo termine sufficientemente ambizioso. Tuttavia, non ho votato contro la relazione, in quanto il compromesso verrà attuato a breve e consentirà una rapida introduzione delle necessarie innovazioni. Livelli di prestazione ambientale severi non danneggeranno il settore. Anzi, soltanto le sfide più impegnative possono generare la pressione necessaria a innovare, ed è l’unico modo in cui la nostra industria potrà rimanere all’avanguardia. L’indebolimento dell’obiettivo a lungo termine, in particolare, mi dimostra che l’industria automobilistica non ha colto nella legislazione sui limiti della CO2 per le autovetture introdotta due anni fa il fatto che in futuro potrà vendere solamente automobili ecologiche. L’industria dell’auto non sembra pensare che i propri clienti siano dotati di buon senso. Invece di studiare nuove tecnologie, l’industria ha concentrato i propri sforzi sulla lotta contro le norme proposte.</p>
      <p sl="de">Ha sfruttato ogni singola linea di difesa e non ha manifestato alcuna intenzione di partecipare a una cooperazione costruttiva. è deludente. Inoltre, abbiamo nuovamente perso l’occasione di chiarire che proteggendo in questo modo la nostra industria non le facciamo alcun favore. Il futuro ci chiama, ma noi non l’ascoltiamo. Soltanto ieri, la VW ha presentato la propria auto da 1 litro/100 km al Motor Show di Detroit, il che dimostra chiaramente quello che è possibile fare.</p>
    </intervention>
    <intervention id="2-348-500" speaker_id="96953" name="Estelle Grelier" is_mep="True" mode="written">
      <p sl="fr">L’adozione della proposta della Commissione di un regolamento che definisca i livelli di prestazione in materia di emissioni dei veicoli commerciali leggeri nuovi mi sembra più che altro una scommessa sul futuro. Il compromesso raggiunto sulla limitazione delle emissioni medie di CO2 a 147 g/km entro il 2020 non corrisponde alle ambizioni iniziali dei miei onorevoli colleghi della commissione per l’ambiente, la salute pubblica e la sicurezza alimentare del gruppo dell’Alleanza Progressista di Socialisti e Democratici al Parlamento europeo, che in precedenza avevano difeso un obiettivo decisamente più ambizioso (135 g/km). In questo hanno avuto l’appoggio del gruppo Verde/Alleanza libera europea e del gruppo confederale delle Sinistra unitaria europea/Sinistra verde nordica. Dietro questa “battaglia dei numeri” bisogna tuttavia trovare un equilibrio tra le sfide ambientali che ognuno riconosce e determinati obblighi sociali e industriali che non devono essere dimenticati. Per questo mi sembra opportuno che il compromesso venga adottato soltanto dopo la revisione del regolamento nel gennaio 2013 e solamente in seguito allo studio di fattibilità e alla nuova valutazione degli obiettivi. Tale revisione non solo ci consentirà di riprendere rapidamente l’argomento e proseguire la lotta contro l’inquinamento dei veicoli, ma sarà anche un’occasione per affrontare la questione della ricerca e innovazione comunitarie nel campo del trasporto stradale. L’appuntamento è per il 2012.</p>
    </intervention>
    <intervention id="2-348-750" speaker_id="28208" name="Nathalie Griesbeck" is_mep="True" mode="written">
      <p sl="fr">Per rispondere agli obiettivi ambiziosi dell’Unione europea in termini di sviluppo sostenibile e per combattere il cambiamento climatico, è importante che l’Unione europea intervenga nel settore dei veicoli. A tal fine, l’adozione della relazione è un ulteriore passo in avanti verso la costruzione di veicoli meno inquinanti. Tuttavia, deploro profondamente la mancanza di ambizione di questo regolamento relativo alla riduzione delle emissioni di CO2 per i veicoli commerciali leggeri nuovi. Pur avendo naturalmente votato per la risoluzione, in realtà mi sono espressa a favore della proposta iniziale della Commissione europea, vale a dire un obiettivo di 135 g CO2 /km entro il 2014 e di 120 g CO2 /km entro il 2020 (invece dell’obiettivo che alla fine è passato: 175 g CO2 /km entro il 2014 e 147 g CO2 /km entro il 2020). Oggi ci sono le tecnologie disponibili per consentirci di puntare a soglie molto più basse e per farlo più rapidamente di quanto previsto dagli obiettivi della relazione.</p>
    </intervention>
    <intervention id="2-349-000" speaker_id="2247" name="Mathieu Grosch" is_mep="True" mode="written">
      <p sl="de">La riduzione delle emissioni di CO2 per tutte le forme di trasporto, compresi i veicoli commerciali leggeri, è un obiettivo pregevole. è importante stabilire dei limiti per incoraggiare i costruttori di veicoli ad adottare un approccio ambizioso. L’accordo sui limiti è attribuibile, tra le altre cose, all’abilità negoziale della Presidenza belga.</p>
      <p sl="de">Il compromesso prevede l’obiettivo a breve termine di ridurre le emissioni a 175 grammi per chilometro entro il 2014. Inoltre, è prevista una riduzione graduale e per fasi per conseguire l’obiettivo a lungo termine di 147 grammi per chilometro entro il 2020. Tali traguardi sono corredati da misure che prevedono incentivi volti a incoraggiare l’industria a produrre veicoli commerciali efficienti dal punto di vista energetico. Il conseguimento di tali obiettivi non andrà solo a vantaggio delle piccole e medie imprese, le principali utilizzatrici di furgoni e autocarri per le consegne, ma anche dei privati e, soprattutto, dell’ambiente.</p>
      <p sl="de">In futuro, se saremo in grado di produrre veicoli sicuri e puliti, potremo fare la nostra parte non soltanto a livello comunitario, ma anche sul mercato mondiale. Inoltre, non dobbiamo permettere che le nostre competenze vengano esportate in altri paesi, quali la Cina, a causa dei ritardi delle politiche comunitarie. Dobbiamo invece cogliere quest’occasione per mettere in piedi una politica ambientale europea sostenibile, che eserciti un impatto positivo non solo sull’Europa quale polo industriale, ma anche sull’occupazione.</p>
      <p sl="de">Accolgo con favore il compromesso e pertanto l’ho appoggiato.</p>
    </intervention>
    <intervention id="2-349-250" speaker_id="96693" name="Juozas Imbrasas" is_mep="True" mode="written">
      <p sl="lt">Sono d’accordo con il presupposto secondo cui, così come il settore delle autovetture sta compiendo progressi verso la riduzione delle emissioni, il settore dei veicoli commerciali leggeri dovrebbe fare lo stesso. I costruttori introdurrebbero pertanto sul mercato nuovi veicoli con prestazioni migliori in termini di emissioni di CO2 . In tal modo, gli utenti potrebbero aggiornare il proprio parco autovetture e ridurre il loro contributo alla “impronta di CO2 ” dei trasporti. Lo scopo della legislazione proposta è ridurre le emissioni di CO2 dei veicoli commerciali leggeri. è più difficile da ottenere che non con le autovetture, in quanto modificare la carrozzeria dei VCL per renderli più efficienti non è così facile o così economico. Le modifiche vanno invece introdotte a livello di motori o di meccanica. Si tratta di un investimento ingente. Tuttavia, è dubbio che questa proposta riesca a conseguire l’obiettivo: vi sono molte perplessità sul fatto che tali misure riescano a realizzare l’obiettivo originario di impedire il cambiamento climatico e che gli obiettivi e le tempistiche proposte siano realistiche ed economicamente realizzabili. Si teme inoltre che possano ridurre la competitività del settore. Io ritengo comunque che dovremmo prestare maggiore attenzione a tre aree: la crisi economica e il suo impatto considerevole sui costruttori e utenti di autovetture, l’esigenza di sostenere l’industria (costruttori) invece che penalizzarla con misure onerose (o addirittura con penali), e la necessità di appoggiare il settore commerciale (gli utenti) invece che introdurre costi supplementari attraverso misure politiche discutibili.</p>
    </intervention>
    <intervention id="2-349-500" speaker_id="23768" name="Bogusław Liberadzki" is_mep="True" mode="written">
      <p sl="pl">Durante il processo legislativo ho presentato numerosi emendamenti alla proposta del regolamento relativo alle emissioni dei veicoli commerciali leggeri nuovi, al fine di rivedere al ribasso i livelli di emissioni di CO2 inizialmente proposti, e per garantire un periodo di tempo più lungo per il conseguimento degli obiettivi. Constato con piacere che i miei emendamenti sono stati presi in considerazione. Ritengo che il regolamento nella versione che è andata al voto contribuirà a ridurre le emissioni di CO2 . All’industria è stata data l’opportunità di adeguare i propri progetti e introdurre norme appropriate entro i tempi previsti. I veicoli N1 vengono utilizzati dalle piccole imprese particolarmente sensibili ai rialzi dei prezzi, e al contempo stanno diventando sempre più diffusi sul mercato. Il regolamento non le penalizzerà con costi eccessivi. La norma prevede premi sotto forma di crediti per i costruttori migliori che soddisfano in anticipo gli obiettivi di prestazione sulle emissioni. Le aziende che non riescono ad adeguarsi in tempo rischiano penali che non potranno essere scaricate sui consumatori. Ho votato a favore dell’adozione della risoluzione.</p>
    </intervention>
    <intervention id="2-350-000" speaker_id="1403" name="David Martin" is_mep="True" mode="written">
      <p sl="en">Ho votato a favore di questa proposta che delinea livelli più elevati di prestazione in materia di emissioni dei veicoli commerciali leggeri nuovi. Ciò dovrebbe contribuire in maniera significativa al miglioramento della qualità dell’aria soprattutto nei centri città.</p>
    </intervention>
    <intervention id="2-350-500" speaker_id="96978" name="Nuno Melo" is_mep="True" mode="written">
      <p sl="pt">Due anni fa è stata approvata la legislazione sulle emissioni delle autovettura. Adesso è tempo che il Parlamento europeo avalli l’introduzione di limiti sulla CO2 per i veicoli commerciali leggeri nuovi. Tali veicoli vengono principalmente utilizzati dalle aziende, tra cui le piccole e medie imprese, e rappresentano circa il 12 per cento dei veicoli attualmente in circolazione. Oltre a contribuire al miglioramento della qualità dell’aria e a raggiungere gli obiettivi climatici dell’Unione europea, i veicoli dovrebbero permettere alle piccole imprese che da essi dipendono di risparmiare di più sul carburante. Gli obiettivi indicati sono tesi a incoraggiare l’innovazione nel settore. Il regolamento stabilisce un obiettivo di 175 g CO2 /km da attuarsi entro il 2014, che dovrebbe poi scendere gradualmente a 147 g CO2 /km entro il 2020. Le penali che verranno comminate ai costruttori che non si atterranno al regolamento devono essere applicate in maniera scrupolosa.</p>
    </intervention>
    <intervention id="2-351-000" speaker_id="28255" name="Andreas Mölzer" is_mep="True" mode="written">
      <p sl="de">Per ridurre significativamente le emissioni di CO2 , i costruttori devono progettare nuovamente i veicoli in modo tale che in futuro non possano superare una soglia specifica. Le misure che sembrano tecnicamente realizzabili nel caso delle autovetture potrebbero non essere fattibili per i veicoli commerciali leggeri. Poiché non è effettivamente possibile cambiare la forma dei veicoli, gli ingegneri dovranno concentrarsi sul motore e sui componenti meccanici che, secondo gli esperti, è un processo lungo e complesso. Per tale ragione, dobbiamo individuare soluzioni alternative che determinino una riduzione delle emissioni di CO2 dei veicoli commerciali leggeri. Al momento le opzioni possibili sono due. Una consiste nel prevedere riduzioni più consistenti per le autovetture, in modo da compensare le emissioni dei veicoli commerciali. L’altra è l’installazione di un limitatore di velocità, che produrrebbe anch’esso un calo consistente delle emissioni. Non ho votato a favore della relazione in quanto, secondo me, offre troppe poche alternative.</p>
    </intervention>
    <intervention id="2-351-500" speaker_id="96694" name="Rolandas Paksas" is_mep="True" mode="written">
      <p sl="lt">Dobbiamo puntare a ridurre il più possibile il livello di emissioni di CO2 , pertanto è molto importante stabilire un traguardo in termini di emissioni per i veicoli, alla luce del loro impatto negativo sull’ambiente e la salute umana. Tuttavia, la proposta presentata nella risoluzione per alzare l’obiettivo in termini di emissioni dei veicoli commerciali leggeri nuovi, lo stesso obiettivo praticato per le autovetture, è oggetto di discussione soprattutto per le misure previste per conseguire tale finalità e per l’impatto sui costruttori di furgoni. La proposta di installare limitatori di velocità sulle autovetture avrebbe un impatto negativo sulle aziende e ridurrebbe la loro competitività sul mercato internazionale. Inoltre, i costruttori di furgoni dovrebbero aumentare i prezzi, visti i costi sostenuti.</p>
      <p sl="lt">Pertanto, prima di prendere decisioni così importanti, dovremmo condurre ricerche scientifiche adeguate per dimostrare che l’introduzione dei limitatori di velocità ridurrebbe sostanzialmente il livello di emissioni di CO2 . Dobbiamo inoltre creare un meccanismo di credito chiaro e adeguato e prevedere iniziative promozionali. Credo che per aumentare la competitività dei produttori europei di automobili vada dedicata maggiore attenzione agli incentivi.</p>
    </intervention>
    <intervention id="2-351-750" speaker_id="97197" name="Alfredo Pallone" is_mep="True" mode="written">
      <p sl="it">All'interno della strategia europea della lotta all'inquinamento e ai cambiamenti climatici gli obiettivi di riduzione delle emissioni di CO2 dei veicoli sono un aspetto importante. I veicoli commerciali leggeri inquinano solo in minima parte rispetto all'insieme della categoria trasporti ma in ogni settore specifico vanno definiti limiti che permettano di raggiungere gli obiettivi prefissati, per questo mi sono espresso a favore della relazione. L'obiettivo comunitario è di ridurre le emissioni di CO2 fino a 120g CO2 /Km, quindi per ridurre progressivamente la media delle emissioni concordo con l'impianto del regolamento che impone, dal Gennaio 2014, l'immatricolazione e la produzione di veicoli commerciali leggeri nuovi che non superino i 175g CO2 /Km di emissioni e 147g CO2 /km nel lungo periodo (2020) anche per venire incontro alle esigenze di progettazione dei mezzi.</p>
    </intervention>
    <intervention id="2-351-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione sulla nuova legislazione che definisce i livelli di prestazione in materia di emissioni dei veicoli commerciali leggeri nuovi come parte dell’approccio integrato della Comunità alla riduzione delle emissioni di CO2 dei veicoli leggeri. La mia decisione si è basata su vari dati presentati nei diversi documenti, che sostengono in particolare l’argomentazione secondo cui, al momento, tali veicoli rappresentano circa il 12 per cento dei veicoli in circolazione. Occorre definire livelli di prestazione in termini di emissioni dei veicoli commerciali leggeri nuovi al fine di evitare vuoti normativi, ed è inoltre importante incoraggiare l’industria automobilistica a investire nelle nuove tecnologie. Convengo col relatore quando sottolinea la necessità che il settore dei veicoli commerciali leggeri segua l’esempio del settore automobilistico, che sta cercando di ridurre le emissioni di CO2 . Tuttavia, a differenza delle autovetture, le modifiche di questi veicoli non ne riguardano la forma o il peso, bensì occorre alterarne i motori e la meccanica, un processo molto più lungo e costoso. Ciononostante, è importante incoraggiare tale progresso tecnologico a vantaggio di tutti.</p>
    </intervention>
    <intervention id="2-352-000" speaker_id="38595" name="Rovana Plumb" is_mep="True" mode="written">
      <p sl="en">Questa proposta è in linea con la strategia comunitaria di ridurre le emissioni di CO2 dei veicoli commerciali leggeri (VCL), come segue:</p>
      <p sl="en">a decorrere dal 2020, un obiettivo a lungo termine di 147g di CO2 /km per le emissioni medie dei VCL nuovi immatricolati nell’Unione, soggetto alla conferma della sua fattibilità. Entro il 1° gennaio 2013, dopo una revisione completa, una proposta emenderà tali obiettivi, se necessario;</p>
      <p sl="en">un obiettivo a breve termine, fissato a 175g di CO2 /km; un periodo di graduale introduzione a decorrere dal 1° gennaio 2014 con la piena conformità del nuovo parco a partire dal 2017;</p>
      <p sl="en">verranno integrati obiettivi specifici nel campo delle emissioni per i veicoli a carburanti alternativi, al fine di promuovere l’utilizzo maggiore di determinati veicoli a carburanti alternativi nel mercato comunitario;</p>
      <p sl="en">per i veicoli costruiti in più fasi, le emissioni specifiche di CO2 dei veicoli completati verranno attribuite al produttore del veicolo di base. I supercrediti ai costruttori che producono VCL con emissioni di CO2 inferiori a 50g di CO2 /km saranno limitati a una soglia di 25 000 VCL per costruttore;</p>
      <p sl="en">le sanzioni: dal 2019 in poi sono stabilite a 95 euro, e verranno introdotte gradualmente dal 1° gennaio 2014 al 2018.</p>
      <p sl="en">Aiutare i costruttori a sviluppare tecnologia verde per i furgoni andrà a vantaggio sia delle aziende sia dell’occupazione.</p>
    </intervention>
    <intervention id="2-353-000" speaker_id="4253" name="Frédérique Ries" is_mep="True" mode="written">
      <p sl="fr">Non ci possono essere eccezioni: anche i veicoli commerciali dovranno scegliere di diventare ecologici. Ho votato a favore della proposta di una direttiva che impone ai costruttori di ridurre le emissioni di CO2 dei furgoni e di altri veicoli commerciali entro il prossimo decennio. Tale proposta si ispira soprattutto al regolamento europeo sulle emissioni di CO2 delle autovetture, in vigore dal 2008.</p>
      <p sl="fr">è stata una votazione ragionevole, in seguito a un accordo col Consiglio che ritorna sostanzialmente sulle proposte iniziali della Commissione europea: l’obbligo di ridurre le emissioni inquinanti dei veicoli commerciali a 175 g di CO2 /km entro il 2014 per il 100 per cento del parco veicoli, e di ridurle progressivamente a 147 g di CO2 /km entro il 2020. Ciononostante, siamo rimasti un po’ delusi, in quanto nel settembre 2010 avevamo votato a favore di un obiettivo più ambizioso in seno alla commissione per l’ambiente, la salute pubblica e la sicurezza alimentare.</p>
      <p sl="fr">Per quel che concerne i costi supplementari per i costruttori di furgoni e minibus, verranno ampiamente compensati dal fatto che tali veicoli inquineranno e consumeranno meno e, in ultima analisi, è questo che interessa agli automobilisti.</p>
    </intervention>
    <intervention id="2-354-000" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dal collega Callanan. Abbiamo approvato oggi l'accordo raggiunto con governi nazionali sui nuovi limiti alle emissioni di CO2 per i veicoli commerciali europei, accordo che prevede anche incentivi per l'industria alla produzione di furgoni con una migliore efficienza energetica e penalità per chi non rispetta le nuove regole. La legislazione approvata rappresenta un difficile equilibrio e determina una serie di obiettivi ambientali, ambiziosi ma fattibili, per i produttori.</p>
      <p sl="it">La nuova legislazione completerà il quadro normativo comunitario aggiungendosi alle norme sulle emissioni dei veicoli per passeggeri di due anni fa. Fabbricare un furgone con un'emissione minore di 50g CO2 /km darà al produttore un "supercredito", valido per un lasso di tempo limitato. Tale veicolo, infatti, conterà, per il calcolo della media come 3,5 veicoli per il periodo 2014-2015, 2,5 per il 2016 e infine 1,5 nel 2017, ultimo anno di validità del sistema di crediti. D'altro canto, i veicoli di nuova produzione che consumano più dei limiti imposti saranno soggetti a penalità fino a 95 EUR/grammo dal 2019.</p>
    </intervention>
    <intervention id="2-355-000" speaker_id="28409" name="Raül Romeva i Rueda" is_mep="True" mode="written">
      <p sl="en">Pur avendo votato contro la relazione in commissione (32/25/0), il gruppo Verde/Alleanza libera europea ha convenuto che sarebbe stato opportuno avviare i negoziati per un accordo in prima lettura col Consiglio, soprattutto dopo aver valutato che le maggioranze politiche non sarebbero presumibilmente migliorate in sede di plenaria e che i negoziati con le prossime Presidenze ungherese e polacca avrebbero difficilmente raggiunto risultati migliori.</p>
      <p sl="en">Il contenuto principale dell’accordo in prima lettura era: posticipare di un anno (2017) il limite medio obbligatorio di 175 g di CO2 /km; abbassare a 147 g/km l’obiettivo del 2020, che doveva essere confermato dalla procedura legislativa; portare a 95 euro/g la sanzione per le emissioni in eccesso; e aumentare lievemente e prolungare i supercrediti fino al 2017. Tuttavia, l’esito finale in plenaria è stato molto insoddisfacente, e abbiamo deciso di votare contro.</p>
    </intervention>
    <intervention id="2-356-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa relazione in quanto la ritengo utile nel perseguire l'obiettivo della tutela dell'ambiente. Si tratta di un documento importante che aiuta l'industria automobilistica a pianificare meglio la propria produzione, assicurando la riduzioni delle emissioni di CO2 . Con questa decisione si stimolerà l'innovazione e la ricerca, favorendo non solo il risparmio per i consumatori ma anche e soprattutto per le piccole e medie imprese.</p>
      <p sl="it">Al termine dei lunghi negoziati tra il Parlamento e il Consiglio, si è raggiunto un'importante risultato, frutto di una mediazione equilibrata tra le diverse posizioni dei 27 Stati Membri. L'adozione dei nuovi target e standard produrrà certamente risultati concreti, tutelando maggiormente la salute di tutti i cittadini europei. La lotta ai cambiamenti climatici non può essere rinviata e passa anche per la riduzione delle emissioni dei veicoli.</p>
    </intervention>
    <intervention id="2-356-500" speaker_id="97308" name="Vilja Savisaar-Toomast" is_mep="True" mode="written">
      <p sl="et">Oggi ho votato a favore della relazione in oggetto relativa ai livelli di prestazione in materia di emissioni dei veicoli commerciali leggeri nuovi. Ritengo che la relazione sia necessaria alla luce degli obiettivi comunitari relativi al riscaldamento globale e alla riduzione delle emissioni. Andrebbe inoltre rilevato che poiché i veicoli commerciali leggeri in questione forniscono un servizio e vengono principalmente impiegati dalle piccole e medie imprese (PMI), è importante tener conto anche delle loro capacità all’atto di introdurre modifiche necessarie. Ritengo sinceramente che, per conseguire i livelli imposti dalla relazione, occorra un compromesso adeguato che tenga conto delle PMI europee e degli obiettivi globali dell’Unione europea.</p>
    </intervention>
    <intervention id="2-357-000" speaker_id="4751" name="Bart Staes" is_mep="True" mode="written">
      <p sl="nl">Ho appoggiato incondizionatamente la proposta iniziale che definisce i livelli di prestazione in materia di emissioni dei veicoli commerciali leggeri nuovi (VCL) al fine di impedire il rischio di un vuoto regolamentare derivante da una certa sovrapposizione tra le immatricolazioni delle autovetture e quelle dei veicoli commerciali leggeri. Attualmente, molti veicoli omologati come autovetture, quali i SUV, sono immatricolati come VCL, spesso perché quest’ultima categoria è soggetta a tassazione ridotta in virtù di altri incentivi fiscali. Benché la legislazione che riguarda le autovetture (come questa proposta) si basi sull’omologazione-tipo dei veicoli (e non sull’immatricolazione), l’assenza di una normativa per i VCL significa che si rischia che i costruttori di autovetture relativamente grandi facciano domanda di omologazione-tipo dei VCL.</p>
      <p sl="nl">Ciò significa che tali veicoli altamente inquinanti non rientrerebbero nel campo di applicazione dei livelli di prestazione in materia di emissioni di CO2 . L’accordo in prima lettura si è infine ridotto a un accordo molto debole, in cui l’obiettivo vincolante dei 175 g di CO2 /km è stato rinviato di un anno. L’obiettivo per il 2020 è stato lasciato a 147 g/km e le sanzioni per la mancata conformità sono passate da 120 euro/g a 95 euro/g. Un indebolimento notevole, che impedirà a questa legge di offrire un contributo significativo al dibattito sul clima. Il senso di urgenza è sparito, questo è chiaro. Di qui il mio voto negativo.</p>
    </intervention>
    <intervention id="2-356-750" speaker_id="4545" name="Catherine Stihler" is_mep="True" mode="written">
      <p sl="en">Ho appoggiato la relazione, che fa parte della strategia della comunità per la riduzione delle emissioni di CO2 dei veicoli leggeri. Aiutando i costruttori a sviluppare tecnologie ecologiche, creiamo vantaggi per le aziende e generiamo anche occupazione, contribuendo nel frattempo ad affrontare i problemi ambientali che ci affliggono.</p>
    </intervention>
    <intervention id="2-358-000" speaker_id="96974" name="Nuno Teixeira" is_mep="True" mode="written">
      <p sl="pt">La conclusione della strategia sullo sviluppo sostenibile, avviata dalla Commissione, sottolinea i problemi più urgenti in termini di sviluppo sostenibile, segnatamente le misure per l’efficienza energetica nel settore dei trasporti. Alla luce della lotta contro il cambiamento climatico in termini di emissioni di CO2 e della maggiore competitività del settore automobilistico europeo, questo regolamento mira a stabilire regimi di incentivi, in particolare la concessione di supercrediti e pagamenti per le eco-innovazioni e anche sanzioni minori. L’accordo raggiunto dal Parlamento in tal senso è ambizioso, ma anche realistico. L’obiettivo a breve termine graduale dell’UE è di 175 g di CO2 /km, da realizzarsi entro il 2017, mentre quello a lungo termine è di 147 g di CO2 /km, da conseguire entro il 2020.</p>
      <p sl="pt">Al contempo, sono previsti supercrediti per i veicoli che soddisfano i criteri di efficienza e sanzioni ragionevoli in caso di superamento dei limiti massimi di CO2 . Ritengo che l’approvazione di tale regolamento sia in linea con le politiche per la sostenibilità ambientale dell’Unione europea e, al contempo, salvaguardi i costruttori, rappresentanti principalmente da piccole e medie imprese, e gli utenti, oltre a promuovere l’innovazione nel settore.</p>
    </intervention>
    <intervention id="2-358-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della proposta di un regolamento che definisce i livelli di prestazione in materia di emissioni dei veicoli commerciali leggeri nuovi come parte dell’approccio integrato della Comunità alla riduzione delle emissioni di CO2 dei veicoli leggeri. Ciò ci consentirà di incoraggiare i costruttori di veicoli a ricorrere alle eco-innovazioni per assicurare la competitività dell’industria automobilistica europea.</p>
      <p sl="ro">Il regolamento commina sanzioni a carico dei produttori di veicoli commerciali leggeri in caso di superamento delle emissioni medie specifiche in esso definite.</p>
      <p sl="ro">Vorrei precisare che la restrizione delle emissioni inquinanti non va soltanto vista dalla prospettiva dell’offerta, ad esempio come modernizzare i veicoli leggeri per renderli più puliti, ma anche dal punto di vista della domanda. è importante che i nuovi veicoli conformi alle disposizioni del regolamento siano accessibili ai consumatori. In tal modo, il regolamento potrà sia offrire incentivi per la produzione di veicoli con un consumo di carburante efficiente, sia comminare sanzioni a carico dei costruttori che non rispettano gli obiettivi convenuti. A decorrere dal 1° gennaio 2012, ogni Stato membro dovrà registrare ogni anno i dettagli di ogni nuovo veicolo commerciale leggero immatricolato nel paese e garantire il rispetto delle disposizioni del regolamento.</p>
    </intervention>
    <intervention id="2-359-000" speaker_id="96918" name="Derek Vaughan" is_mep="True" mode="written">
      <p sl="en">Ho votato a favore della relazione odierna in quanto compie un altro passo nella giusta direzione nella lotta contro il cambiamento climatico. I limiti sulle emissioni di CO2 dei nuovi furgoni porteranno alla diffusione nell’UE di veicoli più puliti ed efficienti in termini di consumi. Sono stati fissati gli obiettivi, e la speranza è che gli incentivi per veicoli più efficienti disinneschino un’ondata di innovazioni in tutto il settore. In questo modo le aziende, comprese le molte piccole imprese gallesi che si affidano a questi furgoni, avranno la possibilità di utilizzare furgoni più efficienti in termini di consumo e di controllare i costi in un periodo di prezzi petroliferi in ascesa.</p>
    </intervention>
    <intervention id="2-360-000" speaker_id="97016" name="Angelika Werthmann" is_mep="True" mode="written">
      <p sl="de">Non ho votato a favore della relazione Callanan, benché sia ben motivata e rappresenti un passo nella giusta direzione. Sono tuttavia del parere che i limiti sulle emissioni di CO2 per chilometro dovrebbero essere molto più ambiziosi. Sostengo pertanto la proposta della Commissione di 135 grammi di CO2 per chilometro. La costituzione di raggruppamenti di emissioni, che i costruttori possono creare in tutta la loro gamma di prodotti, nonché un limite di velocità di 120 km/h renderebbero realizzabile tale obiettivo, anche se sarebbero necessari notevoli sforzi. Al contempo, non dovremmo autorizzare il rinvio di nessuna di queste scadenze, per il bene dell’ambiente. Dovremmo attenerci al 2014.</p>
    </intervention>
    <intervention id="2-361-500" speaker_id="96976" name="Luís Paulo Alves" is_mep="True" mode="written">
      <p sl="pt">La questione si trascina da tempo. Originariamente la Commissione aveva presentato la proposta di regolamento nel 2000, mentre il Parlamento l'aveva approvata nel 2002. Sin dall'inizio erano emerse gravi difficoltà ad accettarla da parte degli Stati membri. Nel 2009 il Consiglio aveva emesso delle conclusioni e la sua posizione non era stata recepita. Nel dicembre 2010 la tornata negoziale era naufragata a causa di problemi insormontabili e successivamente un piccolo gruppo di Stati membri si era impegnato ad istituire una cooperazione rafforzata in questo ambito, benché la materia non fosse di competenza esclusiva dell'UE. Ad ogni modo, approvo il testo. Sono a favore della proposta di regolamento, poiché la mancanza di una protezione brevettuale unitaria sul piano UE è suscettibile di provocare frammentazioni, complessità e costi elevati nell'ambito del sistema brevettuale. Posto che tutte le condizioni siano soddisfatte, possono solo discendere dei vantaggi per il mercato interno.</p>
    </intervention>
    <intervention id="2-362-000" speaker_id="1941" name="Roberta Angelilli" is_mep="True" mode="written">
      <p sl="it">Ho già ribadito più volte nei mesi scorsi il mio disappunto per il regime linguistico del brevetto fondato sul trilinguismo. Ma ancor di più ritengo di una gravità politica inaudita l'utilizzo dell'istituto comunitario della cooperazione rafforzata per aggirare il veto dell'Italia e della Spagna ed evitare così di continuare la discussione in modo da trovare una soluzione condivisa ed anche meno onerosa. Tale proposta di decisione è peraltro incompatibile con il requisito di ultima istanza previsto dall'art 20.2 TUE, il quale stabilisce che la cooperazione rafforzata può essere autorizzata qualora, esaminata ogni altra ipotesi, non ci siano le possibilità di raggiungere gli obiettivi entro un termine ragionevole.</p>
      <p sl="it">Inoltre, a più di un anno dall'adozione del Trattato di Lisbona già viene disatteso il valore della pari dignità delle lingue europee, mettendo in difficoltà la competitività e l'innovazione di cui sono portatrici milioni di PMI europee ed anche i diritti dei cittadini europei. Tale regime brevettuale reca un pregiudizio al mercato interno che diviene oggetto di segmentazione geografica, un ostacolo agli scambi tra gli Stati membri ed incide negativamente sullo stabilimento delle imprese e sulla libera circolazione dei capitali. Nel ribadire la mia posizione contraria, ritengo che sarebbe stato opportuno attendere il pronunciamento della Corte di Giustizia dell'Unione europea del prossimo 8 marzo prima di discuterne in questa sede.</p>
    </intervention>
    <intervention id="2-362-250" speaker_id="96862" name="Sophie Auconie" is_mep="True" mode="written">
      <p sl="fr">L'Europa sta compiendo dei progressi. Grazie al trattato di Lisbona ora un gruppo di paesi che intendono progredire insieme su una particolare materia possono farlo anche se gli altri non sono interessati. È già accaduto per la materia che attiene alle coppie formate da due persone di nazionalità diversa che intendono divorziare. La procedura si chiama "cooperazione rafforzata". È giusto che si applichi alla tutela delle invenzioni europee ed è giusto che la cooperazione rafforzata sia utilizzata per creare un brevetto europeo. Infatti, visto che in Europa i costi sono dieci volte più elevati per la protezione brevettuale rispetto agli Stati Uniti, in particolare a causa dei costi di traduzione, 25 Stati membri su 27 intendono creare insieme un brevetto europeo, che sarà necessariamente meno dispendioso essendo unitario. Siffatto brevetto unitario sarà in francese, inglese o tedesco e proteggerà le nostre invenzioni nei 25 paesi coinvolti. Inoltre la tutela in definitiva avrebbe un costo sostenibile. Anche se la Spagna e l'Italia non sono a favore di questo sistema per motivi linguistici, è essenziale che i 25 Stati membri che hanno aderito all’iniziativa compiano insieme dei progressi in questo ambito. Ho votato a favore della procedura, poiché rappresenta un grande passo in avanti per la competitività dell'industria europea.</p>
    </intervention>
    <intervention id="2-362-500" speaker_id="96680" name="Zigmantas Balčytis" is_mep="True" mode="written">
      <p sl="lt">La creazione di una tutela brevettuale unitaria nell'Unione europea costituisce rappresenta un tassello essenziale per sviluppare le innovazioni e per intensificare la competitività. Mi sono espresso a favore della risoluzione, che autorizzerà la cooperazione rafforzata tra gli Stati membri nel settore della creazione di una tutela brevettuale unitaria. Attualmente il sistema brevettuale nell'Unione europea è frammentato e dispendioso ed è complesso registrare i brevetti nei singoli Stati membri. Benché oltre nove Stati membri abbiano espresso l'intenzione di istituire una cooperazione rafforzata nel settore della creazione di una tutela brevettuale unitaria, la Commissione e gli Stati membri partecipanti devono promuovere il coinvolgimento di quanti più Stati membri possibili. La cooperazione rafforzata favorirebbe il debito funzionamento del mercato interno ed eliminerebbe gli ostacoli alla libera circolazione delle merci, incrementando così il numero degli inventori e garantendo accesso ad una protezione brevettuale unitaria in tutta l'Unione europea.</p>
    </intervention>
    <intervention id="2-363-000" speaker_id="5956" name="Regina Bastos" is_mep="True" mode="written">
      <p sl="pt">Il sistema brevettuale europeo è una necessità. L'esistenza di interpretazioni e di decisioni diverse nei vari Stati membri è fonte di incertezza giuridica. L'obbligo di tradurre tutta la documentazione brevettuale nelle 23 lingue ufficiali comporta costi elevati, presuppone tempi lunghi e va a discapito della competitività. Pertanto, in linea generale, la stragrande maggioranza delle parti interessate, comprese le associazioni professionali, conviene sull'opportunità di usare solamente l'inglese.</p>
      <p sl="pt">La proposta in discussione prevede tre lingue (inglese, francese e tedesco), escludendo le altre. In termini di diffusione mondiale, però, il portoghese è molto più parlato del francese e del tedesco. Nutro inoltre numerose riserve sulla possibilità di usare la cooperazione rafforzata in questa materia. Uno strumento teso a consentire a gruppi di paesi di avviare processi di integrazione più ampia nell’intento di coinvolgere progressivamente tutti gli altri non deve comportare la creazione di un circolo privato e di un meccanismo di esclusione e non deve nemmeno decretare la predominanza di alcuni a discapito di altri. Pertanto mi sono espressa contro la relazione Lehne.</p>
    </intervention>
    <intervention id="2-363-500" speaker_id="29074" name="Vito Bonsignore" is_mep="True" mode="written">
      <p sl="it">Pur apprezzando lo spirito di questa riforma, che ambisce a dotare l'Europa di un unico brevetto e dunque a ridurre i costi delle traduzioni, ho tuttavia espresso voto contrario. La proposta di decisione presentata dal Consiglio europeo autorizza una procedura di cooperazione rafforzata nel settore dell'istituzione della tutela brevettuale unitaria e questo perché alcuni Stati membri, tra cui il mio paese, si sono espressi contro l'adozione del sistema di traduzione previsto. Si tratta, infatti, di un sistema trilinguistico che risulterebbe discriminatorio in quanto viola il principio della parità linguistica tra tutte le lingue dell'Unione europea.</p>
      <p sl="it">Inoltre, a mio giudizio, il sistema di cooperazione rafforzata pregiudicherebbe il mercato unico creando divisioni e distorsioni di concorrenza al suo interno. Sarebbe stato auspicabile, perciò, attendere la decisione della Corte di giustizia, prevista nei prossimi giorni, un parere che potrà chiarire anzitutto diversi aspetti tecnici relativi al sistema brevettuale unitario.</p>
    </intervention>
    <intervention id="2-364-000" speaker_id="28354" name="Jan Březina" is_mep="True" mode="written">
      <p sl="cs">La frammentazione che caratterizza il sistema di tutela brevettuale costituisce un ostacolo per il mercato interno ed è particolarmente dannosa per le aziende innovative nel settore delle piccole e medie imprese (PMI). Pertanto sono a favore della creazione di un sistema brevettuale unitario semplice e poco dispendioso per l'intera Unione europea. Nutro preoccupazione, però, in quanto non è stato possibile giungere ad una soluzione comune in ragione delle insormontabili differenze di opinione in merito alle disposizioni sulla traduzione dei brevetti. A mio parere, continuare cocciutamente ad insistere affinché i brevetti siano tradotti nella maggior parte delle lingue ufficiali dell'Unione europea è una manifestazione di egoismo nazionale, poiché i costi, le procedure amministrative ed i tempi richiesti annienterebbero buona parte dei vantaggi del brevetto unico.</p>
      <p sl="cs">Sono molto lieto che il mio paese, la Repubblica ceca, abbia deciso di aderire alla proposta di cooperazione rafforzata che abbiamo approvato oggi, unendosi quindi alla grande maggioranza degli Stati membri che invocano siffatta soluzione. Benché il brevetto unico non sarà valido in tutta l'Unione europea, sarà comunque uno strumento positivo per stimolare lo sviluppo e la competitività delle PMI.</p>
    </intervention>
    <intervention id="2-365-000" speaker_id="96716" name="Zuzana Brzobohatá" is_mep="True" mode="written">
      <p sl="cs">La tutela brevettuale rappresenta uno degli strumenti di base per la competitività e la crescita economica. Favorisce l'attività di ricerca scientifica, stimolando così l'occupazione in un settore che detiene un valore aggiunto. Ho sostenuto le raccomandazioni del Parlamento sulla proposta di decisione del Consiglio che autorizza la cooperazione rafforzata nel settore della tutela brevettuale unitaria, poiché siffatte misure prendono le mosse dalle conclusioni del Consiglio del 4 dicembre 2009, in cui era stata enunciata la forma futura del sistema brevettuale unitario. Il sistema brevettuale europeo deve poggiare su due pilastri, ovverosia un sistema unificato per risolvere le controversie brevettuali (il Tribunale dei brevetti europeo e dell'Unione europea) e per registrare i brevetti europei (uno strumento che consente di far valere i brevetti in tutta l'Unione europea).</p>
      <p sl="cs">Grazie alla cooperazione rafforzata sarà più semplice approvare i brevetti europei nel territorio degli Stati membri che prendono parte a questa procedura, riducendo quindi i costi e semplificando il processo brevettuale. Al contempo, questo meccanismo favorirà il progresso scientifico e tecnologico e rafforzerà il funzionamento del mercato interno. All'inizio di febbraio la Repubblica ceca aveva aderito all'invito di istituire una cooperazione rafforzata e quindi spero che l'adesione del mio paese al sistema di tutela brevettuale unitaria contribuisca a sostenere le risorse scientifiche e a migliorare i risultati scientifici sia nella Repubblica ceca sia negli altri paesi.</p>
    </intervention>
    <intervention id="2-365-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">La creazione di un brevetto europeo è destinata a stimolare l'innovazione e lo sviluppo scientifico e tecnologico nell'Unione europea. È essenziale risolvere la questione della tutela brevettuale europea. Ad ogni modo, nutro riserve sulle disposizioni linguistiche che dovranno essere definite. A mio parere, la soluzione migliore sarebbe quella di usare solamente l'inglese, ma se verranno inserite altre lingue nel regime linguistico, deve essere considerato anche il portoghese. La concorrenza è globale ed il portoghese è la terza lingua occidentale più parlata dopo l'inglese e lo spagnolo.</p>
    </intervention>
    <intervention id="2-366-000" speaker_id="1892" name="Carlos Coelho" is_mep="True" mode="written">
      <p sl="pt">Il sistema brevettuale europeo è una necessità. L'esistenza di interpretazioni e di decisioni diverse nei vari Stati membri è fonte di incertezza giuridica. L'obbligo di tradurre tutta la documentazione brevettuale nelle 23 lingue ufficiali comporta costi elevati, presuppone tempi lunghi e va a discapito della competitività. Pertanto, in linea generale, la stragrande maggioranza delle parti interessate, comprese le associazioni professionali, conviene sull'opportunità di usare solamente l'inglese. La proposta in discussione prevede tre lingue (inglese, francese e tedesco), escludendo le altre. In termini di diffusione mondiale, però, il portoghese è molto più parlato del francese e del tedesco. Nutro inoltre numerose riserve sulla possibilità di usare la cooperazione rafforzata in questa materia. Uno strumento teso a consentire a gruppi di paesi di avviare processi di integrazione più ampia nell’intento di coinvolgere progressivamente tutti gli altri non deve comportare la creazione di un circolo privato e di un meccanismo di esclusione e non deve nemmeno decretare la predominanza di alcuni a discapito di altri. Pertanto mi sono espresso contro la relazione Lehne. .</p>
    </intervention>
    <intervention id="2-366-250" speaker_id="96973" name="Mário David" is_mep="True" mode="written">
      <p sl="pt">Ho votato a favore di questa risoluzione legislativa del Parlamento europeo, in quanto ne condivido i contenuti. Tuttavia, mi dispiace che il portoghese non rientri tra le versioni linguistiche previste negli accordi sul brevetto europeo.</p>
    </intervention>
    <intervention id="2-366-375" speaker_id="1746" name="Luigi Ciriaco De Mita" is_mep="True" mode="written">
      <p sl="it">Il Mercato interno e la Politica di concorrenza sono due assi portanti del processo di unificazione europea, finalizzate non solo ad un rafforzamento economico dell’UE e delle imprese, ma innanzitutto a inverare le libertà fondamentali dell’Unione. Tale obiettivo deve essere perseguito a favore di tutti i cittadini e imprese comunitarie, sia offrendogli pari opportunità e uguaglianza sostanziale, sia evitando difficoltà, sovra costi e sovrastrutture che possano differenziarne, discriminarne o ridurne le possibilità di accesso o di tutela dei propri diritti. Riconoscere a tutti i cittadini dell’UE il diritto a esprimersi nella propria lingua quando ci si rivolge alle Istituzioni UE rappresenta un diritto fondamentale di uguaglianza, pari opportunità e non discriminazione. L’utilizzo di alcune lingue tra quelle ufficiali ha ragione tecnica solo all’interno delle attività delle Istituzioni UE e non nei rapporti con cittadini, imprese e Istituzioni dei Paesi membri. Le cooperazioni rafforzate sono utili quando incrementano le opportunità di chi vi aderisce, senza pregiudicarle per gli altri. Ho, pertanto, votato contro la Raccomandazione in quanto ritengo non accettabile una cooperazione rafforzata in un ambito così delicato quale è l’eguaglianza politica delle lingue, creando una discriminazione rispetto al diritto di pari opportunità di accesso alle libertà fondamentali dell’UE.</p>
    </intervention>
    <intervention id="2-366-500" speaker_id="96914" name="Anne Delvaux" is_mep="True" mode="written">
      <p sl="fr">Sono molto soddisfatta per i risultati che sono stati conseguiti in una materia che si trascina dagli anni '90. Nel dicembre 2009 il Consiglio aveva approvato, in linea di principio, la creazione del brevetto europeo. Un anno più tardi, però, il Consiglio aveva riconosciuto l’esistenza di difficoltà insormontabili in merito alle disposizioni sulle versioni linguistiche per cui era richiesta l'unanimità. La questione è stata ripresa dalla Presidenza belga, ma, visto che non è stato possibile superare gli ostacoli, 12 Stati membri hanno richiesto una proposta di regolamento volta ad autorizzare la cooperazione rafforzata per la creazione di un brevetto unitario. Pertanto il Consiglio "competitività" ha rilasciato l'autorizzazione su tale procedura nel marzo 2011. Vi ricordo che la creazione di un brevetto europeo comporta vantaggi per gli utenti del sistema brevettuale in Europa e, in particolare, consente alle piccole e medie imprese, che spesso vengono trascurate, di migliorare la competitività mediante un accesso più ampio alla tutela brevettuale e mediante la riduzione dei costi.</p>
    </intervention>
    <intervention id="2-367-000" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore della proposta, poiché la cooperazione rafforzata sulla creazione di un brevetto unitario al momento rappresenta la soluzione migliore e spero che nel frattempo tutti gli Stati membri decideranno di aderirvi per il bene dei cittadini europei. Disporre di un brevetto unico vuol dire ridurre in maniera significativa i costi amministrativi per le piccole e medie imprese, stimolare l'innovazione e contribuire a creare occupazione in un periodo in cui l'Europa ne ha più che mai bisogno.</p>
    </intervention>
    <intervention id="2-368-000" speaker_id="96899" name="José Manuel Fernandes" is_mep="True" mode="written">
      <p sl="pt">È fondamentale disporre di una legislazione euroepa a tutela dei brevetti per difendere i diritti di proprietà intellettuale. Avremo quindi una protezione uniforme nei territori degli Stati che aderiscono alla cooperazione rafforzata, i costi si ridurranno e saranno semplificate le procedure amministrative. Tengo a precisare che attualmente il costo di registrazione di un brevetto in Europa è di circa dieci volte superiore rispetto ai brevetti giapponesi o nordamericani. Pertanto, con il brevetto unitario, saranno favorite l'innovazione e la ricerca scientifica, mentre il mercato interno sarà rafforzato. Come ha indicato il Commissario Barnier, solo la Spagna e l'Italia non hanno mostrato alcun interesse per questa cooperazione rafforzata. Ad ogni modo, il Commissario stesso nutre delle riserve di natura giuridica sull'applicabilità della procedura di cooperazione rafforzata in questo caso specifico.</p>
      <p sl="pt">In effetti, ai sensi dell'articolo 328, paragrafo 1, del trattato sul funzionamento dell'Unione europea: "Al momento della loro instaurazione le cooperazioni rafforzate sono aperte a tutti gli Stati membri, fatto salvo il rispetto delle eventuali condizioni di partecipazione stabilite dalla decisione di autorizzazione. La partecipazione alle cooperazioni rafforzate resta inoltre possibile in qualsiasi altro momento, fatto salvo il rispetto, oltre che delle condizioni summenzionate, degli atti già adottati in tale ambito". Rilevo, inoltre, che le disposizioni linguistiche di questa cooperazione rafforzata comprendono solamente tre lingue: l'inglese, il francese ed il tedesco.</p>
    </intervention>
    <intervention id="2-368-500" speaker_id="96810" name="Carlo Fidanza" is_mep="True" mode="written">
      <p sl="it">Sono contrario al via libera del Parlamento all'uso della procedura di cooperazione rafforzata per creare un sistema unitario di brevetti in quanto ritengo la questione del regime linguistico di fondamentale importanza per gli interessi italiani, essendo l'Italia al quarto posto in Europa per numero di brevetti depositati. Ritengo sia stato fatto un uso strumentale della procedura di cooperazione rafforzata, creata per dare un maggiore impulso al processo di integrazione dell'Unione europea dando la possibilità, a un numero ristretto di Stati membri, di avanzare su dossier sui quali non è possibile raggiungere un accordo unanime.</p>
      <p sl="it">Questa forzatura può costituire un precedente pericoloso in quanto danneggia uno Stato membro e aggira l'unanimità prevista dal Trattato di Lisbona sul mercato unico e sul principio della non-distorsione della concorrenza al suo interno. Inoltre, avremmo preferito attendere il giudizio della Corte di giustizia, previsto per il prossimo 8 marzo.</p>
    </intervention>
    <intervention id="2-369-000" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato contro la relazione fondamentalmente per tre motivi.</p>
      <p sl="pt">È inammissibile che il Parlamento sostenga una proposta sulla cooperazione rafforzata nel settore del cosiddetto brevetto unitario, poiché il testo è stato concepito al solo scopo di compromettere i diritti di cui gli Stati membri possono avvalersi per difendere i propri interessi, semplicemente per favorire i paesi più forti.</p>
      <p sl="pt">É la seconda volta che si ci avvale il principio della cooperazione rafforzata, previsto nel trattato di Lisbona. Ormai comincia a delinearsi chiaramente il motivo per cui è stato introdotto.</p>
      <p sl="pt">È inaccettabile che siano esercitate pressioni sugli Stati che appartengono all'Unione europea, ma che non accettano le condizioni che la maggioranza intende imporre loro, soprattutto in aree così sensibili come la lingua, visto che la proposta è suscettibile di escludere le lingue della maggior parte dei paesi.</p>
      <p sl="pt">Infine devo esprimere un ultimo commento per riaffermare le posizioni che i delegati del partito comunista portoghese al Parlamento europeo hanno sempre mantenuto, difendendo costantemente la lingua portoghese.</p>
    </intervention>
    <intervention id="2-370-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Non capita tutti i giorni di discutere di una materia importante come il brevetto europeo, che forma l'oggetto della raccomandazione dell'onorevole Lehne. Pertanto sono molto lieta di avere la possibilità di intervenire. In primo luogo, va rilevato che attualmente siamo ancora nelle primissime fasi della cooperazione rafforzata. In pratica, la raccomandazione del Parlamento europeo consentirà al Consiglio di aderire ufficialmente alle misure che sono state assunte. Pertanto tutto è ancora possibile o, per essere più specifici, le proposte di regolamento della Commissione europea possono ancora essere emendate. Senza addentrarmi nei dettagli delle proposte di regolamento sul brevetto stesso o sul regime linguistico, mi preme affermare che, nell'attuazione di questo grande progetto europeo, dobbiamo tener presente gli interessi di tutti gli imprenditori europei, ovvero sia di coloro che brevettano le invenzioni che di coloro che vorrebbero avere un accesso agevole alle informazioni tecniche sulle invenzioni. Mi riferisco, ad esempio, ai produttori di farmaci generici.</p>
      <p sl="pl">Essendo una strenua fautrice del brevetto europeo e, al contempo, in qualità di rappresentante della Polonia, un paese che oggi purtroppo è più un "destinatario" di brevetti che "artefice" di brevetti, mi adopererò affinché l'ambito del dibattito sul brevetto sia il più ampio possibile e che tenga conto delle opinioni di tutti, in particolare delle piccole e medie imprese, che sono essenziali per un'economia europea innovativa.</p>
    </intervention>
    <intervention id="2-371-000" speaker_id="28379" name="Adam Gierek" is_mep="True" mode="written">
      <p sl="pl">Il brevetto europeo dovrebbe aiutarci a stimolare l'innovazione, ma perché non riusciamo ad essere noi stessi innovativi quando ne discutiamo? Dovremmo vergognarci. Parliamo solo di diritto brevettuale. Invece dobbiamo anche parlare dell'istituzione della forma ottimale dei brevetti. Attualmente è prevista una forma estesa e una forma abbreviata per i brevetti, cosa che peraltro non implica che la prima sia scritta meglio della seconda. La descrizione spesso è resa appositamente più complessa per oscurare e complicare la forma del brevetto.</p>
      <p sl="pl">Dobbiamo creare una forma trasparente per i brevetti e per la relativa procedura di descrizione in modo da poterci avvalere di Internet e dei metodi elettronici di registrazione. La lingua è una delle questioni che attengono a questa materia ed un algoritmo prefissato potrebbe rappresentare la soluzione al problema. Il metodo meno costoso, che non richiede traduzione nelle diverse lingue, è il brevetto elettronico europeo. Magari anche la Commissione potrebbe cominciare a ragionare in maniera innovativa. Ho votato a favore della relazione, anche se penso che l'Esecutivo stia mostrando ben poca iniziativa in materia.</p>
    </intervention>
    <intervention id="2-372-000" speaker_id="28123" name="Louis Grech" is_mep="True" mode="written">
      <p sl="en">A fronte dell'impeto conferito dalla Commissione e dal Parlamento per il rilancio del mercato unico, si avverte ora più che mai la necessità di un sistema armonizzato per la registrazione e la disciplina dei brevetti. Per tale ragione ho votato a favore di questa risoluzione legislativa.</p>
      <p sl="en">Nell'ambito dell'attuale sistema brevettuale frammentato, i brevetti devono essere tradotti in tutte le lingue degli Stati in cui sono validi, comportando costi di traduzione esorbitanti per gli imprenditori, per le nuove imprese e per le PMI innovative. Ottenere un brevetto è tredici volte più costoso nell'Unione europea rispetto agli Stati Uniti ed è undici volte più costoso rispetto al Giappone. Ai sensi del nuovo sistema che sarà varato dagli Stati membri che prendono parte alla cooperazione rafforzata in questo settore, il brevetto unitario avrà un regime molto più accessibile in termini di traduzione, in quanto le lingue saranno solamente il francese, l'inglese ed il tedesco, pertanto verrebbero tagliati i costi. L'introduzione di un sistema brevettuale unitario e accessibile, anche solo in una parte di Stati membri, è destinata ad avere un impatto importante nell'espansione del mercato unico, in particolare l'Unione potrà stimolare l'innovazione e la creatività per la creazione di prodotti e di servizi di cui ha disperatamente bisogno.</p>
    </intervention>
    <intervention id="2-372-500" speaker_id="28208" name="Nathalie Griesbeck" is_mep="True" mode="written">
      <p sl="fr">Da diversi anni l'economia europea viene frenata a causa dell'assenza di un brevetto europeo competitivo, contrariamente a quanto accade per le altre potenze mondiali. Da circa 15 anni la Commissione europea propone la creazione di un brevetto unico europeo. Finalmente – grazie alla procedura di cooperazione rafforzata, che consente a diversi Stati membri di cooperare in un settore specifico, quando viene bloccata un'iniziativa legislativa – siamo riusciti a compiere un passo in questa direzione. Pertanto ho entusiasticamente votato a favore di questa relazione, che ci permette di avviare la procedura di cooperazione rafforzata per creare un sistema brevettuale europeo. Si tratta di un importante passo in avanti per tutte le imprese europee e per le piccole e medie imprese, che da tempo attendono questo strumento indispensabile per l'innovazione, la ricerca, lo sviluppo e la competitività in Europa.</p>
    </intervention>
    <intervention id="2-373-000" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore di questa raccomandazione che riguarda l’autorizzazione della cooperazione rafforzata per la creazione di un brevetto europeo. Nel dicembre 2010 12 Stati membri, compresa la Francia, hanno deciso di avvalersi della cooperazione rafforzata in ragione del mancato accordo tra i 27 Stati membri dovuto alle differenze sul regime linguistico nell’ambito dell’introduzione del sistema brevettale europeo. Alla fine hanno aderito tutti gli Stati membri ad eccezione di Italia e Spagna. Vorrei che questi due paesi prima o poi decidessero di prendere parte all’iniziativa. Attualmente infatti costa 11 volte di più registrare un brevetto nell’Unione europea rispetto agli Stati Uniti. In futuro i nostri ricercatori e le nostre imprese riusciranno finalmente a competere in maniera effettiva con gli USA e l’Asia sul piano dell’innovazione.</p>
    </intervention>
    <intervention id="2-374-000" speaker_id="96771" name="Jarosław Kalinowski" is_mep="True" mode="written">
      <p sl="pl">Dopo oltre dieci anni finalmente si sta chiudendo la vicenda del brevetto europeo. Pur avendo realizzato un successo solo parziale, visto che il sistema di tutela brevettuale non si estende all’intero territorio dell’Unione europea, si tratta comunque di un significativo passo in avanti. Grazie alla semplificazione delle procedure di registrazione e alla significativa riduzione dei costi, si promuoverà lo sviluppo del mercato interno e si stimolerà il progresso scientifico e tecnico in tutta l’Unione europea, anche se la tutela copre solo 12 Stati membri. Benché l’armonizzazione legislativa sia limitata, si produrrà un impatto su tutti gli imprenditori dell’Unione, visto che anche gli investitori degli Stati membri che non prendono parte all’iniziativa potranno cogliere i vantaggi della tutela brevettuale unitaria. Spetterà a loro decidere su base individuale se scegliere la protezione prevista nell’ordinamento di uno o più Stati membri o se avvalersi del brevetto unitario europeo.</p>
      <p sl="pl">Dobbiamo continuare a perseguire le misure volte ad ampliare il campo d’azione della tutela brevettuale unitaria in modo da estenderla progressivamente all’intero territorio dell’Unione europea. Non sono solo i singoli imprenditori che ne beneficeranno, visto che lo stesso mercato europeo ne guadagnerà in competitività rispetto alle grandi economie di paesi come Stati Uniti, Cina o Giappone.</p>
    </intervention>
    <intervention id="2-375-000" speaker_id="96901" name="Arturs Krišjānis Kariņš" is_mep="True" mode="written">
      <p sl="lv">Ho votato a favore della proposta di decisione del Consiglio che autorizza una cooperazione rafforzata nel settore dell'istituzione di una tutela brevettuale unitaria, poiché un sistema di registrazione brevettuale unitario è destinato a ridurre gli ostacoli amministrativi che si frappongono all’attività delle imprese europee. L’Unione europea non può permettersi un sistema di registrazione frammentato. Oggi è stato compiuto un enorme passo in avanti verso siffatto regime. Nella situazione attuale le singole imprese devono registrare i propri brevetti in tutti gli Stati membri separatamente e tale prassi ostacola gravemente lo sviluppo dell’attività economica. La lentezza e la complessità della registrazione brevettuale nell’Unione europea finora ha limitato le possibilità di sviluppo dinamico delle nostre imprese. A fronte di una procedura chiara ed efficiente, in cui tutti possono registrare brevetti validi in tutta l’Unione europea, i nuovi prodotti potranno essere lanciati sul mercato in tempi più brevi, stimolando quindi il tasso di sviluppo delle imprese. Ne usciranno vittoriosi i paesi che aderiscono al sistema di registrazione brevettuale e gli imprenditori di questi paesi, che riusciranno quindi a portare i propri nuovi prodotti ai consumatori europei in maniera più rapida.</p>
    </intervention>
    <intervention id="2-376-000" speaker_id="96823" name="Petru Constantin Luhan" is_mep="True" mode="written">
      <p sl="ro">Attualmente il mercato interno è particolarmente frammentato a causa dei costi elevati della tutela brevettale nell’UE e gli inventori europei non possono quindi fruire dei benefici del mercato unico. Il problema risiede nell’impossibilità di conseguire il migliore grado possibile di tutela in tutta l’Unione europea. Questa situazione si ripercuote negativamente sulla competitività dell’UE, in quanto le attività che si fondano sull’innovazione producono un capitale umano che tende ad essere più mobile rispetto ad altri comparti.</p>
      <p sl="ro">In ragione delle attuali condizioni che sono meno favorevoli per l’innovazione, l’Unione europea ha perso attrattiva come luogo di creatività e di innovazione, sia per gli inventori europei che per quelli non europei. Ho votato a favore di questa raccomandazione, poiché, intensificando la cooperazione in seno ad un gruppo di Stati membri nell’ambito della protezione brevettuale unitaria, si salvaguardano gli interessi dell’Unione. Infatti si incentiverà la competitività dell’Unione europea, incrementandone l’attrattiva per il resto del mondo. Inoltre, se si crea una tutela brevettuale unitaria in un gruppo di Stati membri, si migliora il livello di protezione brevettuale e vengono quindi meno i costi e le complessità correlate ai singoli territori. Di conseguenza, si favorisce il progresso tecnologico ed il funzionamento del mercato interno.</p>
    </intervention>
    <intervention id="2-377-000" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione. Deve infatti essere aumentato il livello consentito di radioattività negli alimenti. Inoltre si devono intensificare i controlli ed il rispetto delle norme. A seconda dell’esito dell’ultima lettura, il regolamento potenzialmente può favorire questo processo. Accolgo con favore il fatto che la normativa si applichi anche ai generi alimentari e agli alimenti per animali importati da paesi terzi in transito doganale e ai prodotti per l’esportazione.</p>
    </intervention>
    <intervention id="2-378-000" speaker_id="23704" name="Jiří Maštálka" is_mep="True" mode="written">
      <p sl="cs">La sfera di diritti di proprietà intellettuale e, in particolare, dei diritti di proprietà industriale merita senz’altro un’attenzione e una cura speciali. Però, gli organismi e le istituzioni dell’UE non sempre riescono in questo intento. Spesso i dettagli o persino gli interessi di gruppi particolari pregiudicano la messa in atto di una soluzione sistemica e globale. La questione del brevetto UE – in passato denominato “brevetto comunitario” – ne è un esempio. La possibilità di una soluzione almeno parziale ora si delinea nell’ambito della cooperazione rafforzata tra alcuni Stati membri che intendono istituire una tutela brevettuale unitaria. La Repubblica ceca ha espresso la volontà di aderire a questa cooperazione rafforzata ed intende altresì prendere parte ai successivi negoziati che si svolgeranno in merito alle proposte concrete di regolamento sul brevetto unitario e sul relativo regime linguistico. Se non si partecipa alla cooperazione rafforzata, si perde la possibilità di plasmare il sistema brevettuale europeo. Uno degli aspetti significativi verte sul beneficio economico, ovverosia i vantaggi per le imprese derivanti dalle nuove soluzioni tecniche a fronte dell’entità del mercato comune dei partecipanti della cooperazione rafforzata. Tengo inoltre a precisare che la Repubblica ceca si è riservata di ritirarsi dalla cooperazione rafforzata, qualora la procedura dovesse imboccare una direzione contraria alle posizioni assunte dal governo, in particolare sul regime linguistico e nel settore della giurisprudenza brevettuale.</p>
    </intervention>
    <intervention id="2-379-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Mi sono astenuto nel voto sulla relazione. Non sono contrario al diritto di sovranità degli Stati membri di sottoscrivere accordi sulla cooperazione rafforzata, anche in materia di brevetti. Però, non ci è stata fornita alcuna garanzia sulle norme in tema di ecologia e di igiene che saranno applicate nel processo di approvazione dei brevetti, in particolare sugli organismi geneticamente modificati. Finché non saranno integrate le necessarie norme sulla tutela della salute pubblica, non sosterrò questo genere di accordo.</p>
    </intervention>
    <intervention id="2-379-500" speaker_id="96978" name="Nuno Melo" is_mep="True" mode="written">
      <p sl="pt">Approvando questa relazione, che mira ad istituire una cooperazione rafforzata in materia di registrazione e di tutela dei brevetti, si profila il rischio di introdurre un regime linguistico comprendente solo tre lingue – inglese, tedesco e francese – senza prevedere la traduzione del brevetto nelle rispettive lingue nazionali degli altri Stati membri. Posto che l’obiettivo di creare un brevetto europeo è positivo, nel senso che contribuirebbe a rivitalizzare e a promuovere l’innovazione in Europa, devo però dire che non può essere perseguito disattendendo i principi fondamentali della stessa cittadinanza europea, spezzando la coesione dell’Unione e frammentando il mercato interno o introducendo nuovi fattori di discriminazione, disuguaglianza e squilibrio.</p>
      <p sl="pt">La lingua portoghese – la terza lingua più importante nella comunicazione universale – subirebbe un’ingiustificata discriminazione con l’introduzione di questa “cooperazione rafforzata”. Sono queste le ragioni che sono state alla base del mio voto.</p>
    </intervention>
    <intervention id="2-380-000" speaker_id="28255" name="Andreas Mölzer" is_mep="True" mode="written">
      <p sl="de">La controversia sulle lingue da usare per i brevetti europei si trascina da oltre trent’anni. Nel frattempo le aziende europee hanno dovuto sobbarcarsi costi elevati per la traduzione ed in alcuni casi hanno subito uno svantaggio competitivo sul mercato globale. È difficile attribuire un valore ai beni immateriali, come i marchi commerciali ed i brevetti. Ad ogni modo essi vengono usati anche come garanzia sui prestiti e vengono presi in considerazione nelle valutazioni del credito.</p>
      <p sl="de">Sullo sfondo di tali presupposti una nuova normativa brevettuale, definita mediante la cooperazione rafforzata che si applicherà in una parte del territorio europeo, prevede la traduzione dei brevetti solamente in tedesco, inglese e francese. Pertanto si ridurranno inevitabilmente le procedure burocratiche. Il nuovo regolamento, inoltre, rafforzerà la posizione della lingua tedesca, che è ancora la lingua madre più diffusa nell’Unione europea, come indica uno studio del 2006. In linea di principio l’idea è positiva, ma le norme sul regime linguistico non sono del tutto chiare. Per tale motivo mi sono astenuto.</p>
    </intervention>
    <intervention id="2-380-500" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">La creazione di una tutela brevettuale unitaria nella Comunità (ora Unione europea) e la garanzia di un’effettiva protezione dei brevetti in tutta l’UE segnano un passo verso una maggiore competitività dell’Unione. Attualmente gli inventori che operano nell’Unione europea sono svantaggiati rispetto agli inventori che operano in altre parti del mondo. Infatti la protezione delle invenzioni nell’UE è un processo lungo e dispendioso. Purtroppo, a fronte di problemi procedurali, non siamo riusciti a stabilire un sistema uniforme nell’UE. Ad ogni modo, mi congratulo con gli Stati membri che hanno deciso di avviare la procedura di cooperazione in materia di tutela brevettuale (in particolare sono lieto che anche la Lituania vi abbia aderito) e ho votato a favore di tale cooperazione.</p>
    </intervention>
    <intervention id="2-380-750" speaker_id="96760" name="Tiziano Motti" is_mep="True" mode="written">
      <p sl="it">Ho votato no all'introduzione del trilinguismo nella normativa sui brevetti. La traduzione dei brevetti solamente in inglese, francese e tedesco rappresenterebbe un grave danno per le aziende italiane che dovrebbero sostenere costi altissimi per effettuare la traduzione tecnica del testo dei brevetti presentati. Le indicazioni del mio gruppo parlamentare erano di votare a favore, ma non mi sento di approvare una legislazione che riconosco lesiva degli interessi del mio paese e dei suoi cittadini, in particolare di tutte le piccole e medie imprese italiane e dei nostri consumatori. È chiaro che un aggravio dei costi per le imprese si ripercuoterebbe poi su un aumento dei costi dei prodotti a scapito dei consumatori. La cooperazione rafforzata dovrebbe restare un meccanismo eccezionale e non dovrebbe essere utilizzata per escludere gli Stati Membri disposti a negoziare, come l'Italia e la Spagna. Sostengo la proposta italiana di utilizzare per i brevetti la lingua del paese dell'inventore con traduzione inglese. In questo modo preserviamo la nostra indipendenza linguistica e gli interessi del nostro paese. Infatti la cooperazione rafforzata tra dieci o dodici paesi in questo settore rischia di tradursi in una distorsione delle condizioni di concorrenza leale, a vantaggio dei paesi che ne fanno parte.</p>
    </intervention>
    <intervention id="2-381-000" speaker_id="96694" name="Rolandas Paksas" is_mep="True" mode="written">
      <p sl="lt">Sono a favore di questa risoluzione sulla proposta di decisione del Consiglio che autorizza una cooperazione rafforzata nel settore dell'istituzione di una tutela brevettuale unitaria. Vista la situazione attuale, in cui è molto difficile e dispendioso registrare i brevetti in Europa, sottoscrivo la proposta di applicare la cooperazione rafforzata, consentendo a tutti gli Stati membri interessati di creare un sistema brevettuale unitario.</p>
      <p sl="lt">Dobbiamo adoperarci quanto più possibile per superare il problema del regime linguistico al fine di ridurre i costi di registrazione del brevetto europeo per le imprese che operano nell’Unione. Inoltre, mediante una tutela brevettuale efficace, si semplificherebbero le procedure di risoluzione delle controversie e si ridurrebbe il carico amministrativo.</p>
      <p sl="lt">Sono lieta che molti Stati membri si siano impegnati nell’iniziativa di creare un brevetto unitario e spero che anche gli altri paesi presto realizzeranno questo obiettivo in modo da migliorare le condizioni di liberalizzazione economica in seno all’Unione. Solo la cooperazione rafforzata favorirà il funzionamento adeguato del mercato interno, eliminando gli ostacoli alla libera circolazione delle merci.</p>
    </intervention>
    <intervention id="2-381-500" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della raccomandazione sulla proposta di decisione del Consiglio che autorizza una cooperazione rafforzata nel settore dell'istituzione di una tutela brevettuale unitaria. Il futuro dell’Europa dipende dall’innovazione e Stati membri come la Grecia, che sono stati investiti duramente dalla crisi, vi ripongono le speranze di ripresa dell’economia nazionale e del tessuto produttivo. È quindi economicamente fondamentale e socialmente giusto predisporre una tutela giuridica per i brevetti che vertono sull’inventiva e sulla realizzazione di idee e di prodotti innovativi.</p>
    </intervention>
    <intervention id="2-381-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Sono a favore del sistema brevettuale europeo, ma, riflettendoci, e per motivi legati alla lingua, mi sono astenuta nel voto sulla relazione. In realtà, avrei votato a favore solo se fosse previsto solamente l’uso dell’inglese, visto che oggi è questa la lingua franca. Mi sono astenuta fondamentalmente per tre motivi. In primo luogo un sistema che implica l’obbligo di tradurre tutta la documentazioni nelle 23 lingue ufficiali comporta costi ingenti, richiede tempi lunghi e provoca un grave svantaggio competitivo. In secondo luogo, all’atto pratico, l’inglese oggi è comunemente usato come lingua franca. In terzo luogo, il 90 per cento delle domande di brevetto sono comunque in inglese. Non sono d’accordo sull’introduzione del francese e del tedesco, escludendo lingue più diffuse, come il portoghese o lo spagnolo (come se esistessero lingue con diversa dignità nell’Unione europea, un’idea che respingo). Pertanto mi sono astenuta. Sono infatti convinta che sia necessario compiere dei progressi sul sistema brevettuale europeo, ma la soluzione migliore sarebbe quella di usare una lingua sola: l’inglese.</p>
    </intervention>
    <intervention id="2-381-750" speaker_id="28406" name="Miguel Portas" is_mep="True" mode="written">
      <p sl="pt">Mi sono astenuto, anche se reputo essenziale migliorare il sistema brevettuale in Europa, in particolare creando un brevetto unitario e un Tribunale per i brevetti europei in modo da poter risolvere i problemi con cui si scontrano le piccole e medie imprese a causa dell’attuale frammentazione del sistema vigente, che si caratterizza per i costi elevati e per l’eccessiva complessità. Comprendo, però, anche le riserve che nutrono certi paesi in relazione al regime linguistico del brevetto UE. Pertanto non mi oppongo all’avvio della cooperazione rafforzata in questo ambito, ma credo che non sia la soluzione più opportuna e definitiva al problema.</p>
    </intervention>
    <intervention id="2-381-875" speaker_id="96903" name="Paulo Rangel" is_mep="True" mode="written">
      <p sl="pt">La mancanza di una tutela brevettuale unitaria nell’Unione europea pone le aziende europee in una posizione di netto svantaggio competitivo rispetto alle aziende statunitensi e giapponesi. Il costo di registrazione dei brevetti in Europa è di quasi dieci volte superiore rispetto al costo di registrazione negli Stati Uniti e in Giappone, essenzialmente per le spese di traduzione nelle lingue dei vari paesi europei. Per intensificare la competitività dell’industria portoghese ed europea in tale ambito, bisogna assolutamente compiere dei rapidi progressi verso la creazione di un sistema unitario di tutela brevettuale che sia meno pesante e meno complesso e che possa fungere da stimolo per l’innovazione e per lo sviluppo scientifico e tecnologico in Portogallo e nell’Unione europea. Per tale ragione ho votato a favore della risoluzione. Tuttavia non posso esimermi dall’esprimere biasimo per la scelta del regime linguistico. In realtà vi sono fondatissime argomentazioni contro l’introduzione dell’attuale soluzione che prevede l’impiego di tre lingue: l’inglese, il francese ed il tedesco. Pertanto sarebbe stato del tutto preferibile optare per il regime che prevede unicamente l’uso dell’inglese.</p>
    </intervention>
    <intervention id="2-382-000" speaker_id="96998" name="Evelyn Regner" is_mep="True" mode="written">
      <p sl="de">Oggi ho votato a favore dell’introduzione della cooperazione rafforzata in relazione alla tutela brevettuale unitaria, poiché è ingiustificato lo stallo che si è creato in Consiglio a causa del regime linguistico. È ovvio che bisogna assolutamente discuterne. Per me votare a favore non significa che aderisco pienamente ai contenuti delle proposte iniziali della Commissione. Ci occuperemo prioritariamente della questione in seno alla commissione giuridica e sicuramente presenterò degli emendamenti allo scopo di introdurre una serie di migliorie. Sicuramente si sbagliano coloro che ritengono che il Parlamento con il voto di oggi perderà i propri diritti. La procedura legislativa è solo all’inizio. Votando oggi, il Parlamento semplicemente permette ad un gruppo di paesi di avviare la procedura di cooperazione rafforzata, come prevede il trattato di Lisbona. Nel corso della procedura a) il Parlamento sarà consultato in merito al regime linguistico (la decisione in questo caso deve essere assunta dal Consiglio), b) il Parlamento prenderà parte al processo decisionale sul contenuto del regolamento sul brevetto nell’ambito della procedura legislativa ordinaria, c) è previsto il consenso dell’Assemblea sulla giurisdizione del brevetto. Neanche i deputati di Stati membri che non aderiscono alla cooperazione rafforzata perderanno il diritto di votare nel corso del resto della procedura, in quanto essi sono rappresentanti europei, non rappresentanti nazionali.</p>
    </intervention>
    <intervention id="2-383-000" speaker_id="4253" name="Frédérique Ries" is_mep="True" mode="written">
      <p sl="fr">La Presidenza belga dell’Unione europea è stata un successo su tutta la linea. Tra le sue numerose realizzazioni, ha raggiunto un accordo sul brevetto europeo, un regolamento che è imperativo per stimolare l’innovazione e la competitività in Europa. Gli europei liberali invocano questo genere di armonizzazione della tutela giuridica da quasi 15 anni. Così facendo, si metterà fine agli sprechi di risorse, che sono stati quantificati in 400 000 euro all’anno, e che sono dovuti alla coesistenza di brevetti nazionali ed europei. Inoltre, è buona cosa che 12 Stati membri (Danimarca, Estonia, Finlandia, Francia, Germani, Lituania, Lussemburgo, Olanda, Polonia, Slovenia, Svezia e Regno Unito) si stiano avvalendo della cooperazione rafforzata, tanto più che in questo modo si supererà lo stallo che si era creato. Il trattato di Lisbona è stato applicato in maniera opportuna per autorizzare un’ “avanguardia europea” composta da almeno nove Stati membri disposti a cooperare quando un’iniziativa legislativa viene bloccata.</p>
      <p sl="fr">Per questi motivi il voto di oggi dell’Assemblea sulla relazione Lehne a mezzogiorno è essenziale. Invia un segnale positivo sia per le imprese europee, che devono evolversi in un quadro giuridico stabile, mettendole su un piano di parità con la concorrenza internazionale, e per gli inventori, la cui attività creativa deve essere protetta in maniera più adeguata dall’Unione europea.</p>
    </intervention>
    <intervention id="2-384-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il mio gruppo non può acconsentire all'avvio alla procedura, poiché, come ha indicato l'avvocato generale della Corte di giustizia, l'accordo che introduce un sistema unificato per la risoluzione delle controversie brevettuali, nella sua formulazione attuale, è incompatibile con i trattati. Il mio gruppo ha chiesto il rinvio del voto, visto che la Corte dovrebbe esprimersi su questo parere dell'avvocato generale già l'8 marzo e visto che il Parlamento dovrebbe sapere esattamente quali saranno le conseguenze della "cooperazione rafforzata" prima di imbarcarsi in questo progetto di natura eccezionale.</p>
      <p sl="en">Gli altri gruppi politici non hanno sostenuto la nostra richiesta di rinvio. Il consenso che abbiamo ricercato non riguarda le misure specifiche che attuano la cooperazione rafforzata. Siffatte proposte saranno presentate in un secondo momento, se la cooperazione rafforzata sarà autorizzata (ossia sui regolamenti del Consiglio che istituiscono una tutela brevettuale unitaria ed il regime linguistico per il brevetto unico).</p>
    </intervention>
    <intervention id="2-384-500" speaker_id="96819" name="Licia Ronzulli" is_mep="True" mode="written">
      <p sl="it">Ho votato contro questa risoluzione perché ritengo che dopo un lungo processo legislativo avviato nel 2000, oggi sia inaccettabile non aver proposto una soluzione condivisa sull'aspetto linguistico in materia di brevetti europei. Da anni l'Italia e la Spagna si battono affinché l'inglese sia riconosciuto come unica lingua ufficiale del mondo tecnico-scientifico. Questa soluzione monolinguistica consentirebbe di tagliare i costi, incoraggiando soprattutto le piccole e medie imprese nell'utilizzo del brevetto europeo, le cui entità economiche, spesso, non permettono di sostenere costi di traduzione elevati.</p>
      <p sl="it">Per superare l'unanimità che una materia così delicata richiede, è stato invocato l'utilizzo della cooperazione rafforzata, come previsto dal trattato di Lisbona, strumento che consentirebbe di prendere decisioni tra solo un terzo degli Stati membri. Da mesi il governo italiano e quello spagnolo richiamano il carattere di eccezionalità proprio di questa procedura che, con l'eventuale consenso del Parlamento europeo e del Consiglio a maggioranza qualificata, renderebbe applicabile la materia del brevetto europeo non solo negli Stati aderenti alla cooperazione rafforzata, ma anche alle imprese appartenenti ad altri Stati membri.</p>
    </intervention>
    <intervention id="2-385-000" speaker_id="97196" name="Oreste Rossi" is_mep="True" mode="written">
      <p sl="it">L'Italia e l'Europa escono male sulla scelta di cooperazione rafforzata nell'ambito della creazione di una protezione unitaria del brevetto. L'attuazione di una cooperazione rafforzata su tale materia è profondamente sbagliata perché rende vani gli sforzi per l'istituzione di un brevetto comunitario valido per tutti i paesi dell'UE.</p>
      <p sl="it">Contestiamo anche la scelta di aver voluto forzare questo voto in Aula senza tener conto delle conseguenza della sentenza della Corte di giustizia sulla compatibilità del Tribunale unico dei brevetti con il Trattato. L'Italia, come anche la Spagna, giustamente si è opposta al riconoscimento delle sole tre lingue (inglese, francese e tedesco) per il deposito dei brevetti europei anziché rispettare il principio di pari dignità delle lingue sancito dal Trattato. È evidente che si tratta non solo di una discriminazione ma di un vero danno economico per le imprese di paesi con lingue differenti.</p>
    </intervention>
    <intervention id="2-385-500" speaker_id="96718" name="Olga Sehnalová" is_mep="True" mode="written">
      <p sl="cs">Credo fermamente che la cooperazione rafforzata nel settore della tutela brevettuale contribuirà ad eliminare la frammentazione in quest'area, garantirà le condizioni quadro per favorire le imprese innovative nell'Unione, intensificherà la competitività dell'Unione europea su scala globale e favorirà un migliore funzionamento del mercato interno dell'UE. La riduzione prevista dei costi correlati con il processo di tutela brevettuale oltretutto non è trascurabile. Pertanto ho votato a favore della relazione.</p>
    </intervention>
    <intervention id="2-386-000" speaker_id="96855" name="Csanád Szegedi" is_mep="True" mode="written">
      <p sl="hu">Ho votato a favore della raccomandazione poiché trovo scandaloso che non sia ancora stato possibile raggiungere una posizione comune in materia. Dobbiamo comprendere che l'Europa arranca nella competizione globale sul piano dell'innovazione. Non ci può essere alcuna innovazione senza una tutela brevettuale completa, ma le università, gli istituti di ricerca più piccoli e gli inventori non possono permettersi i costi della registrazione. Registrando i brevetti solo nel proprio paese, in pratica questi soggetti regalano le loro invenzioni al mercato globale. Il brevetto europeo riveste un'importanza fondamentale. È del tutto essenziale avere la possibilità di registrare un brevetto in più paesi presentando una sola domanda. È assolutamente cruciale che ciò avvenga in tutti i paesi europei, compreso il mio, l'Ungheria.</p>
    </intervention>
    <intervention id="2-387-000" speaker_id="29579" name="Marc Tarabella" is_mep="True" mode="written">
      <p sl="fr">Oltre vent'anni fa la Commissione europea aveva proposto di introdurre un brevetto unico europeo quanto prima possibile, enfatizzando l'impellente necessità di tale strumento. Al momento i brevetti in Europa devono essere approvati in ciascun paese e devono essere tradotti ogni volta nella rispettiva lingua nazionale.</p>
      <p sl="fr">Il costo di registrazione del brevetto nella metà degli Stati membri è di ben 20 000 euro, di cui 14 000 solo per la traduzione. Negli Stati Uniti bastano circa 1 850 euro. La mancanza del brevetto europeo ostacola la competitività e l'innovazione, la ricerca e lo sviluppo in Europa. Per tale motivo la cooperazione rafforzata è pienamente giustificata in una materia che è fondamentale per il futuro dell'Unione europea.</p>
    </intervention>
    <intervention id="2-388-000" speaker_id="96974" name="Nuno Teixeira" is_mep="True" mode="written">
      <p sl="pt">La creazione di un brevetto unitario europeo in seno all'Unione europea comporterà dei vantaggi per tutti le parti interessate, in particolare, per le piccole e medie imprese, in quanto contribuirà ad intensificare la competitività mediante una riduzione dei costi. La questione, che già si trascina da vent'anni, richiede l'accordo unanime il seno al Consiglio per determinare il regime linguistico applicabile ai diritti di proprietà intellettuale nell'Unione europea. Al riguardo, e tenendo conto che la creazione di una tutela brevettuale unitaria non rientra nell'elenco dei settori di competenza esclusiva dell'Unione europea, la presente raccomandazione verte sulla possibilità di mettere in atto una cooperazione rafforzata in questo ambito. Benché, nella fase attuale del processo, il Parlamento sia chiamato solamente ad autorizzare il metodo decisionale in questa materia, per cui ho votato a favore, presto dovrà anche pronunciarsi sul controverso regime linguistico e sui due regolamenti che devono essere redatti sul sistema brevettuale europeo.</p>
    </intervention>
    <intervention id="2-388-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della decisione che autorizza la cooperazione rafforzata nel settore della creazione di una tutela brevettuale unitaria, poiché reputo necessario adottare dei provvedimenti per istituire un brevetto unitario europeo.</p>
      <p sl="ro">Secondo una relazione redatta nel 2011 da Thomson Reuters dal titolo: "Patented in China", la Cina supererà il Giappone e gli Stati Uniti per numero dei brevetti registrati. Infatti questo paese, mediante un programma varato nel 2006, intende specializzarsi nell'innovazione ed è riuscito ad incrementare il numero dei brevetti del 14,1 per cento, del 33,55 per cento e del 15,9 per cento rispetto a Stati Uniti, Unione europea e Giappone rispettivamente.</p>
      <p sl="ro">Nell'Unione europea l'attuale sistema brevettuale è frammentato e prevede obblighi di traduzione eccessivi. Il costo di un brevetto europeo in 13 paesi sfiora i 20 000 euro, di cui circa 14 000 solo per i costi di traduzione. Infatti, il brevetto europeo costa dieci volte di più rispetto a quello statunitense. Autorizzando la cooperazione rafforzata per la creazione del brevetto unitario, sarà possibile sviluppare un brevetto unitario in grado di attrarre gli utenti del sistema brevettuale europeo, offrire tutela alla proprietà intellettuale in tutta l'Unione europea ed ovviare ai costi e alle complicazioni al fine di incoraggiare la ricerca, lo sviluppo e le PMI innovative.</p>
    </intervention>
    <intervention id="2-389-500" speaker_id="96976" name="Luís Paulo Alves" is_mep="True" mode="written">
      <p sl="pt">Tenendo presente che il gruppo consultivo dei servizi giuridici del Parlamento europeo, del Consiglio e della Commissione, nella sua opinione, ha concluso che la proposta in oggetto non contiene emendamenti sostanziali salvo quelli già identificati come tali e che, in merito alla codifica delle disposizioni rimaste invariate negli atti precedenti insieme agli emendamenti introdotti, la proposta prevede una codifica diretta degli atti vigenti senza alterazioni sostanziali, condivido la presente proposta. Anch'io ritengo che debba essere garantito un livello elevato di protezione della salute dei cittadini europei nel caso di contaminazione radioattiva e deve inoltre essere conferita legittimità democratica in merito all'adozione della presente direttiva, visto che la base giuridica deve essere adeguata al nuovo trattato di Lisbona.</p>
    </intervention>
    <intervention id="2-390-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa importante risoluzione che fissa i livelli massimi ammissibili di radioattività per i prodotti alimentari e per gli alimenti per animali in caso di livelli anormali di radioattività a seguito di un incidente nucleare o in qualsiasi altro caso di emergenza radioattiva. Ricordiamo tutti il dramma di Chernobyl del 26 aprile 1986, quando furono rilasciati nell'atmosfera quantità considerevoli di materiali radioattivi, contaminando generi alimentari (grano, verdure, bacche e funghi) e alimenti per animali in diversi paesi europei. Il rischio per la salute umana fu altissimo. Anche i campi erano stati contaminati a causa della fuga radioattiva, che ha fatto salire la radioattività delle foreste e degli generi agricoli coltivati nelle zone colpite. Tra i suoi obiettivi l'Unione europea deve infatti garantire anche un grado elevato di protezione della salute umana.</p>
      <p sl="lt">Pertanto dobbiamo urgentemente istituire un sistema che consenta all'Unione europea di fissare i livelli massimi di contaminazione radioattiva, a seguito di un incidente nucleare o di emergenza radioattiva che ha provocato o che è suscettibile di provocare una contaminazione radioattiva significativa di prodotti alimentari e di alimenti per animali, per garantire un grado elevato di protezione della salute pubblica. Tutti i cittadini dell'UE devono essere protetti al massimo grado in caso di incidente nucleare o radioattivo, mentre la Commissione europea deve essere pronta a reagire velocemente. I livelli massimi consentiti di contaminazione si applicano sia ai prodotti alimentari che agli alimenti per animali.</p>
    </intervention>
    <intervention id="2-391-000" speaker_id="96702" name="Elena Oana Antonescu" is_mep="True" mode="written">
      <p sl="ro">La relazione fissa i livelli massimi ammissibili di radioattività per i prodotti alimentari e per gli alimenti per animali in caso di livelli anormali di radioattività a seguito di un incidente nucleare o in qualsiasi altro caso di emergenza radioattiva. Anch'io ritengo che il Parlamento europeo debba svolgere un ruolo cruciale in situazioni che hanno un impatto diretto sulla salute dei cittadini. Credo inoltre che, a seguito di un incidente nucleare o in caso di emergenza radioattiva, la Commissione europea debba assolvere ad un ruolo di sorveglianza, dichiarando lo stato di emergenza e pubblicando gli elenchi di prodotti alimentari e di alimenti per animali di base. Gli Stati membri devono mantenere un sistema di controlli ufficiali su questi prodotti ed informare i cittadini in merito a eventuali rischi. Ho votato a favore della relazione, che garantisce la sicurezza dei prodotti alimentari dei cittadini europei in caso di incidenti nucleari o di emergenze radioattive.</p>
    </intervention>
    <intervention id="2-391-125" speaker_id="96680" name="Zigmantas Balčytis" is_mep="True" mode="written">
      <p sl="lt">Un livello elevato di protezione della salute umana è uno degli obiettivi che l'Unione europea deve realizzare, come prevede la sua politica. I regolamenti UE che fissano i livelli di contaminazione in caso di emergenza radioattiva sono rimasti invariati dal 1990 e quindi è necessario riformare e aggiornare queste normative. Dobbiamo istituire un sistema completo che consenta all'Unione, a seguito di un incidente nucleare o in qualsiasi altro caso di emergenza radioattiva suscettibile di provocare una contaminazione radioattiva significativa dei prodotti alimentari e degli alimenti per animali, di fissare i livelli massimi ammissibili di radioattività per garantire un grado elevato di protezione della salute pubblica. Condivido la necessità di rivedere periodicamente i livelli consentiti di contaminazione radioattiva per tener conto dei più recenti progressi scientifici internazionali e delle raccomandazioni scientifiche, evitando l'attuale scollamento nella pratica normativa.</p>
    </intervention>
    <intervention id="2-391-250" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione che propone di introdurre una procedura atta a fissare i livelli massimi ammissibili di radioattività per i prodotti alimentari e per gli alimenti per animali in caso di livelli anormali di radioattività a seguito di un incidente nucleare o in qualsiasi altro caso di emergenza radioattiva. Gli allegati I e II infatti indicano i livelli massimi ammissibili di radioattività per i prodotti alimentari e per gli alimenti per animali. Benché la proposta si collochi nel contesto della rifusione, bisogna emendarla anche al di là delle zone grigie che sono state identificate in modo da assicurare certezza giuridica e coerenza al testo. Occorre razionalizzare la procedura nei casi di emergenza radioattiva, conferendo un ruolo di vigilanza alla Commissione europea e chiarendo il regime delle azioni intraprese (adozione, revisione). Inoltre dobbiamo agire nell’interesse dei cittadini, predisponendo una gestione migliore della situazione post-incidente. Dobbiamo garantire certezza giuridica all’intera proposta adeguando le procedure obsolete – le procedure di “comitatologia” nel campo dell’Euratom adottate per analogia – che la presente procedura mira a codificare, allineandole alle disposizioni del trattato di Lisbona.</p>
    </intervention>
    <intervention id="2-391-500" speaker_id="26851" name="Nikolaos Chountis" is_mep="True" mode="written">
      <p sl="el">Partendo dal presupposto che i tre regolamenti in tema di radiazioni emendati dalla relazione erano stati varati sulla scia di Chernobyl, circa vent’anni fa, considero la relazione Belet, nella formulazione che è stata definita con il voto, come un primo tentativo di migliorare l’approccio e aggiornare la materia della contaminazione radioattiva dei generi alimentari e del suolo. Pur essendo a favore del cambiamento della base giuridica e del rafforzamento del ruolo del Parlamento europeo al fine di conseguire una maggiore trasparenza nella legislazione ed una protezione più ampia dei cittadini, ritengo che la relazione sia inadeguata e che sia molto ad di sotto dell’approccio sostanziale che sarebbe auspicabile per affrontare il problema. Il testo emenda quanto era già stato stabilito e semplicemente ne disciplina le conseguenze che ne discendono, invece di guardare direttamente alla causa del problema. Inoltre i limiti massimi di radioattività sono estremamente elevati e pertanto siamo ben lungi dall’obiettivo di proteggere la salute pubblica. Per queste ragioni mi sono astenuto nella votazione finale.</p>
    </intervention>
    <intervention id="2-391-750" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ai sensi di questo regolamento gli Stati membri hanno la responsabilità di controllare il rispetto dei limiti fissati per la protezione dalle radiazioni, in particolare essi sono chiamati a vigilare sugli standard di sicurezza sia per i generi alimentari che per gli alimenti per animali, assicurando controlli meticolosi sui parametri ambientali. Sono a favore dell’idea di creare un sistema atto a consentire all’Unione europea di fissare i livelli massimi ammissibili di radioattività in modo da garantire una protezione elevata per la salute pubblica in caso di incidente nucleare o di altri casi di emergenza radioattiva.</p>
    </intervention>
    <intervention id="2-392-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sulla radioattività nei generi alimentari, che fissa i livelli massimi ammissibili di radioattività per i prodotti alimentari e per gli alimenti per animali in caso di livelli anormali di radioattività a seguito di un incidente nucleare o in qualsiasi altro caso di emergenza radioattiva. Il regolamento mira a proteggere la salute pubblica, quindi la base giuridica deve essere l’articolo 168 del trattato sul funzionamento dell’Unione europea.</p>
    </intervention>
    <intervention id="2-392-500" speaker_id="96977" name="Diogo Feio" is_mep="True" mode="written">
      <p sl="pt">La presente proposta mira a garantire un livello elevato di protezione della salute dei cittadini europei in caso di contaminazione radioattiva e a conferire legittimità democratica in merito all’adozione del presente regolamento. La base giuridica deve senz’altro essere adattata ai sensi del nuovo trattato di Lisbona in modo da assegnare un ruolo al Parlamento nel processo decisionale su una normativa che potenzialmente riguarda al salute pubblica. Essenzialmente la proposta verte sulla codifica delle disposizioni che sono rimaste invariate nei tre regolamenti varati tra il 1987 ed il 1990, in cui sono stati fissati i livelli consentiti di radioattività in caso di emergenza radioattiva.</p>
    </intervention>
    <intervention id="2-393-000" speaker_id="96899" name="José Manuel Fernandes" is_mep="True" mode="written">
      <p sl="pt">Tutti hanno il diritto ad una nutrizione sana. Si tratta di un diritto inalienabile e di una condizione sine qua non per conseguire una qualità della vita cui tutti aspiriamo e che viene sancita dal trattato di Lisbona.</p>
      <p sl="pt">Dopo il disastro di Chernobyl (1986) la questione della contaminazione radioattiva dell’ambiente ha acquisito importanza e ha portato all’adozione di tre regolamenti tra il 1987 ed il 1990 in cui sono stati fissati i livelli massimi ammissibili di radioattività seguito di un incidente nucleare o in qualsiasi altro caso di emergenza radioattiva, visto che le conseguenze di siffatti eventi durano a lungo e molto spesso producono effetti indiretti (contaminazione delle superfici boschive).</p>
      <p sl="pt">Benché la proposta essenzialmente preveda solamente la codifica delle disposizioni che non sono state emendate nei regolamenti sopra indicati, ho votato a favore della relazione sulla proposta di regolamento del Consiglio (Euratom), poiché si profila un rischio per la garanzia di livelli elevati di protezione della salute dei cittadini europei.</p>
    </intervention>
    <intervention id="2-394-000" speaker_id="4466" name="Ilda Figueiredo" is_mep="True" mode="written">
      <p sl="pt">La proposta consiste essenzialmente in una codificazione delle disposizioni rimaste immutate di tre regolamenti adottati tra il 1987 e il 1990, che fissano i livelli di contaminazione in caso di emergenza radioattiva. Tuttavia, l'inserimento di un nuovo considerando per apportare la necessaria motivazione ad un articolo esistente, che prevede una riserva di esercizio di competenze di esecuzione a favore del Consiglio, rappresenta una modificazione sostanziale che giustifica il ricorso alla tecnica della rifusione.</p>
      <p sl="pt">Ai sensi della proposta della Commissione, il contenuto del regolamento consiste in un meccanismo di intervento a due livelli in caso di emergenza radioattiva o incidente nucleare:</p>
      <p sl="pt">la Commissione deve adottare immediatamente un regolamento "ad hoc" per applicare, in un caso specifico, in un'area definita e per un periodo di validità limitato, i livelli massimi ammissibili di contaminazione radioattiva di cui agli allegati I e III della proposta;</p>
      <p sl="pt">entro un mese dall'adozione di tale regolamento, la Commissione deve presentare al Consiglio un regolamento per adattare o confermare il regolamento "ad hoc".</p>
      <p sl="pt">Come è emerso nel dibattito nella stessa commissione speciale e nelle proposte alternative che ha presentato, è in atto una lotta di potere tra la Commissione ed il Consiglio in questo ambito. Ad ogni modo, l’obiettivo primario dovrebbe essere quello di servire gli interessi dei cittadini migliorando la gestione post-incidente nel rispetto delle competenze degli Stati membri coinvolti. Pertanto nella votazione finale ci siamo astenuti.</p>
    </intervention>
    <intervention id="2-395-000" speaker_id="96949" name="Vicky Ford" is_mep="True" mode="written">
      <p sl="en">I deputati del gruppo ECR hanno votato a favore della relazione, in quanto riteniamo che la base giuridica della normativa debba essere cambiata, passando dall’articolo 31 del trattato Euratom all'articolo 168 del TFUE. Ai sensi del regolamento originale, l’articolo 31 del trattato Euratom (che riguarda la categoria di persone che potrebbero essere esposte ad un'eventuale contaminazione radioattiva) era stato indicato come il più idoneo come base giuridica, in quanto non esisteva ancora l’articolo 168 del TFUE (che verte sulla salute pubblica). Se la base giuridica del regolamento fosse l’articolo 168 de TFUE, si passerebbe dalla consultazione alla procedura legislativa ordinaria e la proposta dovrebbe quindi essere sottoposta allo scrutinio del Parlamento. In particolare, dovrebbe essere messa in atto una valutazione esaustiva dell’impatto, che comprende anche la consultazione con i produttori di generi alimentari e con i consumatori. Benché il gruppo ECR non condivida alcuni aspetti della relazione approvata dal Parlamento, siamo profondamente convinti che la base giuridica del regolamento debba essere modificata affinché l'Assemblea sia coinvolta pienamente nel processo legislativo e affinché sia garantito l’obbligo di svolger una meticolosa valutazione dell’impatto. Il gruppo ECR pertanto ha votato a favore del testo.</p>
    </intervention>
    <intervention id="2-396-000" speaker_id="28379" name="Adam Gierek" is_mep="True" mode="written">
      <p sl="pl">I regolamenti che abbiamo preparato oggi rivestono un significato economico enorme per l’Unione europea e per il mercato unico. Il disastro di Chernobyl ha dimostrato che l’estrapolazione lineare del rischio di radioattività comporta inutili perdite economiche. In Bielorussia e in Ucraina furono evacuate aree grandi come molti paesi. I bielorussi ora vi stanno facendo ritorno e, per quanto possa essere incredibile, il livello di radioattività è lo stesso del centro di Varsavia. Al contempo, parte delle vittime di Chernobyl, ovverosia circa 8 milioni di Ucraini, non intendono ritornare nelle zone d’origine per paura di perdere i magri risarcimenti che ricevono, che peraltro sono assolutamente insufficienti a garantire un sostentamento. L’Unione europea deve trarre le debite conclusioni da questa esperienza, che riveste una grandissima importanza.</p>
      <p sl="pl">All'epoca fu facile dislocare nuovamente la popolazione all’interno della ex Unione sovietica, un processo che era stato messo in atto con efficienza all’indomani del disastro. Oggi però è difficile, però, immaginare di poter applicare la stessa soluzione in aree densamente popolate dell’Europa. Chi si prenderebbe la responsabilità di un’azione del genere? Deve essere inoltre previsto un risarcimento economico soprattutto agli agricoltori, che oltre a perdere il raccolto, perderebbero anche la possibilità di coltivare i propri campi per molti anni. Lo stesso vale per le zone boschive, seppur in misura minore. Notoriamente l’obbligo di corrispondere un rimborso ricade su chi ha provocato l’inquinamento, ma in che modo si può individuare il responsabile e chi dovrà pagare in caso di fughe radioattive provenienti da paesi terzi? Chi potrà affrontare siffatta eventualità? L’Unione europea, ovviamente. Pertanto ho votato a favore della proposta.</p>
    </intervention>
    <intervention id="2-397-000" speaker_id="96745" name="Catherine Grèze" is_mep="True" mode="written">
      <p sl="fr">La relazione Belet prevede, in particolare, che il Parlamento europeo assuma il ruolo di colegislatore in materia di protezione della salute in caso di contaminazione radioattiva dei generi alimentari. Non ho ritenuto di votare a favore della relazione, in quanto il testo non respinge con fermezza le dosi attuali proposte dalla Commissione. I livelli massimi di radioattività suggeriti dalla Commissione, che sono in vigore dal 1997, sono eccessivamente elevati. Stando agli studi disponibili, anche con un’esposizione a dosi esigue, insorgono problemi cardiovascolari ed endocrini nei bambini. I limiti massimi proposti comporterebbero un aumento inaccettabile nel numero di casi di tumore. Inoltre, visto che non è in atto alcun meccanismo di risarcimento per gli agricoltori in caso di contaminazione al di sopra dei livelli autorizzati, la Commissione deve assolutamente proporre siffatte misure ai sensi del principio “Chi inquina paga”.</p>
    </intervention>
    <intervention id="2-398-000" speaker_id="2338" name="Ian Hudghton" is_mep="True" mode="written">
      <p sl="en">Il Parlamento oggi ha votato sulla modifica della base giuridica del regolamento in materia di contaminazione radioattiva dei generi alimentari. Si tratta di un tema della massima importanza ed è assolutamente opportuno che l’Assemblea abbia poteri di codecisione.</p>
    </intervention>
    <intervention id="2-398-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo importante documento che fissa i livelli massimi ammissibili di radioattività per i prodotti alimentari e per gli alimenti per animali in caso di livelli anormali di radioattività a seguito di un incidente nucleare o in qualsiasi altro caso di emergenza radioattiva. È assolutamente importante determinare i livelli massimi ammissibili per i generi alimentari e per gli alimenti per animali in modo da garantire un livello elevato di protezione della salute pubblica ed evitare che si ripeta un’altra Chernobyl, quando i generi alimentari (grano, verdure, bacche, funghi, eccetera) e alimenti per animali, oltre che i campi, furono contaminati a seguito della fuga di radiazioni, che ha innescò un aumento della radioattività delle foreste e dei generi alimentari agricoli nelle aree colpite. Dobbiamo allestire un meccanismo adeguato ed efficace per garantire sicurezza in caso di incidente nucleare o radioattivo. Assicurare un livello elevato di protezione della salute umana rientra tra gli obiettivi principali dell’Unione europea.</p>
    </intervention>
    <intervention id="2-399-000" speaker_id="96771" name="Jarosław Kalinowski" is_mep="True" mode="written">
      <p sl="pl">La contaminazione radioattiva è pericolosa per la salute umana e, in qualità di deputati al Parlamento europeo, dobbiamo adoperarci quanto più possibile affinché i generi alimentari che i consumatori acquistano siano sicuri e sani. Pertanto dobbiamo approntare le misure necessarie in modo da poter reagire con rapidità e con efficacia in caso di pericolo, aggiornando al contempo i regolamenti e allineandoli allo stato attuale del progresso tecnologico. Le procedure devono essere semplificate e bisogna trasferire le competenze agli Stati membri, i quali hanno la capacità di affrontare siffatte situazioni in maniera positiva. In tale contesto è assolutamente importante fissare i livelli di concentrazione delle sostanze radioattive in modo da garantire la sicurezza della società e dell’ambiente naturale.</p>
    </intervention>
    <intervention id="2-399-002" speaker_id="96882" name="Elisabeth Köstinger" is_mep="True" mode="written">
      <p sl="de">In caso di incidente nucleare o di altra emergenza radioattiva è essenziale assumere un’azione appropriata. Le misure preventive e gli aiuti per le persone che vengono colpite sono importanti. É cruciale prevedere dei pagamenti a titolo di risarcimento per gli agricoltori in modo da aiutare i coltivatori di prodotti agricoli, che hanno subito danni senza aver alcuna responsabilità. Devono essere risarciti anche gli agricoltori che vengono colpiti dalla contaminazione derivante da un incidente di questo tipo verificatosi in un altro Stato membro. Non possiamo permettere che le conseguenze degli incidenti nucleari mettano a rischio la sussistenza degli agricoltori. Sostengo la relazione dell’onorevole Belet, poiché dobbiamo garantire una tutela agli agricoltori contri i danni subiti per cause esterne riconducibili a terzi.</p>
    </intervention>
    <intervention id="2-400-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questa relazione e i disastri ecologici che intende gestire ci ricordano quanto sia urgente abbandonare l’energia nucleare. Eppure, questa ipotesi non è minimamente contemplata nel testo e questa è una delle sue principali lacune: sarebbe stato opportuno accogliere l’emendamento. La relazione oggetto della discussione, inoltre, intende conferire alla Commissione pieno potere di adottare le misure di sicurezza ritenute appropriate in caso di disastro nucleare. Sotto questo profilo, la capacità d’azione dei governi degli Stati membri diventa meramente facoltativa, anche se i loro rappresentanti sono stati eletti dai cittadini. È inconcepibile delegare il potere in questo modo ad una Commissione irresponsabile, soprattutto quando è in gioco la salute pubblica. Ho quindi espresso voto contrario alla relazione.</p>
    </intervention>
    <intervention id="2-400-500" speaker_id="96978" name="Nuno Melo" is_mep="True" mode="written">
      <p sl="pt">Il regolamento proposto fissa la procedura per la determinazione dei livelli massimi ammissibili di radioattività dei prodotti alimentari e degli alimenti per animali che possono essere immessi sul mercato a seguito di un incidente nucleare o in qualsiasi altro caso di emergenza radioattiva che possa causare o abbia causato una contaminazione radioattiva dei prodotti alimentari e degli alimenti per animali. Dobbiamo restare vigili ed essere preparati ad ogni situazione di emergenza che possa verificarsi in Europa. Qualsiasi tentativo di accelerare e agevolare l’applicazione dei regolamenti in vigore creerà valore aggiunto per l’intera Unione europea.</p>
    </intervention>
    <intervention id="2-401-000" speaker_id="28255" name="Andreas Mölzer" is_mep="True" mode="written">
      <p sl="de">La contaminazione radioattiva in determinati alimenti può costituire un problema per alcuni anni. Le difficoltà sorgono quando i prodotti alimentari contaminati, come ad esempio i prodotti selvatici provenienti da aree silvicole esposte per secoli alla radioattività, non solo vengono consumati a livello locale, ma vengono anche venduti in zone che altrimenti resterebbero incontaminate, dove vengono considerati innocui per la salute. In base allo stato attuale delle nostre conoscenze, non esistono livelli di radiazioni che possano essere classificati come innocui con un grado assoluto di certezza. Gli studi sulle cause di una vasta gamma di nuove malattie, come ad esempio le allergie, sono ancora agli albori. Ciononostante, la tecnica dell’irradiazione dei prodotti alimentari continua ad essere praticata e nessuno ha considerato l’ipotesi di possibili interazioni con l’ingegneria genetica. Tutti i limiti sono in ultima analisi inutili se i controlli sui prodotti alimentari all’interno e nei dintorni delle regioni contaminate non funzionano in maniera adeguata. Quando ho espresso il mio voto, ho considerato tutti questi aspetti.</p>
    </intervention>
    <intervention id="2-402-000" speaker_id="97280" name="Claudio Morganti" is_mep="True" mode="written">
      <p sl="it">Ho espresso un voto favorevole alla seguente risoluzione in quanto si snellisce la procedura d'intervento in caso di emergenza e si rafforza il ruolo della Commissione affermando che questa, e non il Consiglio, sia competente ad assumere direttamente delle decisioni in caso di incidente nucleare, fissando disposizioni con immediata entrata in vigore. Si prevede che la Commissione sia assistita da un gruppo di esperti indipendenti competenti nel settore sanitario e della sicurezza alimentare.</p>
      <p sl="it">Inoltre, i dati scientifici disponibili devono essere messi a disposizione della Commissione, sì che possa valutarne l'operabilità, e gli Stati membri sono tenuti a svolgere attività volte a ridurre i rischi da contaminazione, compresa la comunicazione pubblica. In sostanza una relazione che tutela i cittadini e concede un ruolo di primo piano a Commissione e Parlamento.</p>
    </intervention>
    <intervention id="2-402-500" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Oggi abbiamo espresso il nostro voto sul regolamento concernente “i livelli massimi ammissibili di radioattività per i prodotti alimentari e per gli alimenti per animali a seguito di un incidente nucleare o in qualsiasi altro caso di emergenza radioattiva”, che stabilisce le linee guida per reagire agli incidenti nucleari o radioattivi. La natura di questo testo è puramente tecnica, poiché si limita a circoscrivere le competenze della Commissione, del Consiglio e degli Stati membri e a fissare i livelli di contaminazione.</p>
      <p sl="lt">Vorrei porre l’accento su un emendamento proposto dal Parlamento concernente l’introduzione di una disposizione per indennizzare gli agricoltori le cui terre siano state contaminate da sostanze nocive nel corso di un incidente nucleare o radioattivo. Poiché viviamo tempi abbastanza instabili e assistiamo a casi in cui la negligenza umana nella conduzione delle attività economiche è spesso causa di incidenti di più ampia portata, dobbiamo approvare leggi che prevedano chiare disposizioni su come reagire in situazioni critiche.</p>
    </intervention>
    <intervention id="2-403-000" speaker_id="96694" name="Rolandas Paksas" is_mep="True" mode="written">
      <p sl="lt">Sono favorevole alla proposta di regolamento del Consiglio che fissa i livelli massimi ammissibili di radioattività per i prodotti alimentari e per gli alimenti per animali a seguito di un incidente nucleare o in qualsiasi altro caso di emergenza radioattiva. La protezione della salute umana rappresenta uno degli obiettivi prioritari dell’Unione europea ed è per questo che dobbiamo creare un meccanismo capace di garantire sicurezza in maniera adeguata ed efficace in caso di incidente nucleare o emergenza radiologica.</p>
      <p sl="lt">I livelli di radioattività per i prodotti alimentari e per gli alimenti per animali a seguito di un incidente nucleare devono essere regolati in modo rigoroso, viste le potenziali conseguenze negative per la salute pubblica. Dobbiamo adottare tutte le possibili misure per far sì che, in caso di incidente, la contaminazione di prodotti alimentari dovuta alle particelle radioattive rilasciate nell’aria e il conseguente impatto radioattivo siano ridotti al minimo.</p>
      <p sl="lt">Sono favorevole alla proposta di applicazione del principio ambientale fondamentale dell’Unione europea in base al quale “Chi inquina paga” perché così sarà garantito un meccanismo di indennizzo effettivo in caso di incidente, soprattutto per gli agricoltori, che in questo caso sarebbero la categoria più colpita.</p>
    </intervention>
    <intervention id="2-403-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione oggetto della discussione odierna verte su una proposta legislativa che consiste, in ultima analisi, in una codificazione di disposizioni rimaste immutate relative a tre regolamenti adottati tra il 1987 e il 1990, a seguito del disastro di Cernobil (1986), quando il problema della contaminazione radioattiva dell’ambiente ha iniziato ad assumete sempre maggiore importanza. I regolamenti proposti dalla Commissione stabiliscono i livelli ammissibili di radioattività in caso di emergenza radiologica e prevedono un meccanismo di intervento a due livelli in caso di emergenza radioattiva o incidente nucleare: (a) la Commissione adotta immediatamente un regolamento ad hoc per applicare, in un caso specifico, in un'area definita e per un periodo di validità limitato, i livelli massimi ammissibili di contaminazione radioattiva di cui agli allegati I e III della proposta; e (b) entro un mese dall'adozione di tale regolamento, la Commissione presenta al Consiglio un regolamento per adattare o confermare il regolamento ad hoc. Voto a favore di questa relazione perché credo che gli emendamenti proposti dal Parlamento europeo siano positivi e conferiscano al testo una logica attuale. Considerando che l’obiettivo principale del regolamento è proteggere la salute pubblica, ritengo che l’articolo 168 del trattato sul funzionamento dell’Unione europea sia la base giuridica idonea per la proposta in oggetto.</p>
    </intervention>
    <intervention id="2-404-000" speaker_id="28409" name="Raül Romeva i Rueda" is_mep="True" mode="written">
      <p sl="en">La contaminazione radioattiva dei prodotti alimentari rappresenta evidentemente una preoccupazione per la sanità pubblica europea ed è importante quindi che la proposta legislativa in oggetto venga valutata in funzione di quest’ultima, attribuendo al Parlamento europeo il ruolo di colegislatore. Così come viene formulata, tuttavia, la proposta non identifica i requisiti necessari per proteggere i cittadini dell’Unione europea, soprattutto i bambini, dalla contaminazione radioattiva attraverso i prodotti alimentari. I livelli massimi di radioattività proposti sono troppo alti secondo l’analisi degli esperti (alcuni sono addirittura superiori a quelli ammessi a seguito del disastro di Cernobyl).</p>
      <p sl="en">In base alle soglie proposte, la popolazione verrebbe esposta alle radiazioni a livelli ben più alti rispetto ai limiti massimi stabiliti dalla legislazione esistente dell’Unione europea sugli standard di sicurezza per le radiazioni ionizzanti. Questa situazione espone i cittadini dell’Unione europea, e in particolare le categorie più deboli e i bambini, ad un inutile rischio di contaminazione e di cancro. È inaccettabile che la revisione legislativa in esame non riesca a garantire ai cittadini europei una protezione totale dalla contaminazione radioattiva dei generi alimentari.</p>
    </intervention>
    <intervention id="2-405-500" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa risoluzione perché porta alla luce un problema fondamentale che non deve essere sottovalutato in nessun momento. Sempre più Paesi stanno facendo ricorso all'atomo, sia per usi civili così come, purtroppo, militari. Questa è ormai una realtà di portata globale, che interessa purtroppo anche aree ad altissima instabilità politica. In caso di crisi o incidente, l'Unione Europea non può permettersi di farsi trovare impreparata nella gestione dell'emergenza. Le risposte devono essere immediate, efficaci e perfettamente coordinate fra i vari Stati Membri. La ricaduta radioattiva successiva ad un evento simile comporta poi la contaminazione di prodotti alimentari e mangimi animali che, se immessi nella catena alimentare, possono causare danni incalcolabili, contaminando intere aree per decenni. I cittadini europei devono poter fare sonni tranquilli, consapevoli del fatto che, in caso di un'emergenza che speriamo tutti di non dover mai affrontare, non saranno lasciati in balia degli eventi. Procedure snelle, con ruoli e responsabilità chiare per tutti: queste sono le basi per servire il vero interesse dei cittadini.</p>
    </intervention>
    <intervention id="2-406-000" speaker_id="97196" name="Oreste Rossi" is_mep="True" mode="written">
      <p sl="it">La relazione sulla proposta di regolamento che fissa i livelli massimi ammissibili di radioattività per prodotti alimentari ci vede favorevoli in quanto snellisce le procedure di intervento in caso di emergenza e rafforza il ruolo della Commissione riconoscendogli le competenze di decidere in caso di incidente nucleare.</p>
      <p sl="it">Vengono indicati anche i livelli massimi di radioattività nei prodotti alimentari sia per uso umano che animale. In sede di votazione è stato anche approvato, sempre con il nostro voto favorevole, un emendamento orale che prevede il risarcimento degli agricoltori danneggiati dalla mancata possibilità di vendere i loro prodotti, se contaminati.</p>
    </intervention>
    <intervention id="2-406-500" speaker_id="96778" name="Artur Zasada" is_mep="True" mode="written">
      <p sl="pl">Gli incidenti nucleari possono avvenire ogniqualvolta materiali radioattivi vengono usati, conservati o trasportati non solo in centrali nucleari, ma anche in ospedali, università, laboratori di ricerca e impianti industriali, su strade e linee ferroviarie, in porti e cantieri navali.</p>
      <p sl="pl">Il relatore ritiene, a ragione, che l’impatto della contaminazione da sostanze radioattive può manifestarsi anche dopo molti anni e che quindi l’obiettivo prioritario dovrebbe sempre essere la tutela della vita e della salute umana. Ad oggi, si ricorre sempre più spesso all’irradiazione degli alimenti per prolungarne la durata di conservazione. presente Bisogna comunque ricordare che l’irradiazione distrugge le vitamine: fino al 90 per cento della vitamina A nei polli, l’86 per cento della vitamina B nell’avena e il 70 per cento della vitamina C nei succhi di frutta. Si tende quindi a preferire una conservazione più lunga degli alimenti a scapito delle loro proprietà nutrizionali. Alcuni studi hanno dimostrato che l’irradiazione uccide i batteri, ma non distrugge virus né rimuove lo sporco o le tossine che possono finire nella carne in ambienti quali macelli e impianti di lavorazione carni non sterilizzati e poco igienici.</p>
      <p sl="pl">L’irradiazione inoltre del contribuisce al trasporto di prodotti alimentari su larga scala, dispendioso in termini di tempo e di costi e impiegato soprattutto dalle grandi imprese. Non è necessario irradiare gli alimenti prodotti e consumati a livello locale. Gli Stati membri dovrebbero verificare la conformità dei propri alimenti e dei sistemi di controllo dei prodotti alimentari con i livelli massimi di radioattività ammissibili, nonché migliorare e rivedere costantemente tali meccanismi di controllo, come suggerito dal relatore.</p>
    </intervention>
  </section>
  <section id="creitem23" title="10. Correzioni e intenzioni di voto: vedasi processo verbale"/>
  <section id="creitem24" title="11. Approvazione del processo verbale della seduta precedente: vedasi processo verbale"/>
  <section id="creitem25" title="12. Approvazione di modifiche del trattato (discussione)">
    <intervention id="2-412-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione in merito all’approvazione delle modifiche al trattato.</p>
      <p sl="unknown">Desidero richiamare la vostra attenzione sul fatto che nel corso di questa discussione non è prevista la procedura catch the eye . Siamo tutti consapevoli dell’importanza cruciale di questa discussione e del valore che vi attribuiamo.</p>
    </intervention>
    <intervention id="2-413-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, onorevoli deputati, oggi la Commissione europea ha espresso il proprio parere favorevole in merito alla decisione del Consiglio europeo, presa in dicembre, di procedere ad una modifica limitata dell’articolo 136 del trattato sul funzionamento dell’Unione europea.</p>
      <p sl="fr">Come sapete, l'obiettivo è permettere agli Stati membri della zona euro di istituire un meccanismo permanente volto a garantire la stabilità finanziaria dell'intera area. Nel 2013 questo meccanismo europeo di stabilità prenderà il posto degli attuali strumenti temporanei, quali il Fondo europeo di stabilità finanziaria e il Meccanismo europeo di stabilizzazione finanziaria, di cui tutti conosciamo l'utilità.</p>
      <p sl="fr">Questa decisione è imprescindibile per confermare la nostra determinazione a difendere la moneta unica e a garantire stabilità finanziaria in caso dovessimo porre rimedio a squilibri economici in alcuni Stati membri. Questo meccanismo è indispensabile per completare il quadro del trattato.</p>
      <p sl="fr">Sulla scorta di quanto affermato e come ho avuto modo di sottolineare nel corso dell’ultimo Consiglio europeo, ogni iniziativa, incluse quelle che rientrano nella sfera della competitività e della convergenza dell'economia europea – e mi riferisco a questi due elementi in quanto la decisione entra nel merito della convergenza delle nostre economie – deve rispettare il trattato, i principi e le regole stabiliti per l'Unione e le sue istituzioni.</p>
      <p sl="fr">La Commissione, pertanto, adotterà tutte le iniziative, legislative o di altra natura, necessarie a garantire la coerenza tra il futuro meccanismo per la stabilità e la governance economica dell’Unione in seno alla zona euro.</p>
      <p sl="fr">Il rispetto del trattato è, ovviamente, di importanza fondamentale e mi rassicura che il Consiglio europeo del 4 febbraio scorso lo abbia riconosciuto esplicitamente. I meccanismi per il consolidamento della competitività e della convergenza economica europea, validi non solo per i diciassette attuali membri della zona euro ma per tutti gli Stati membri dell’Unione, saranno istituiti nel pieno rispetto dei trattati, ovvero nel rispetto delle competenze dell’Unione e delle sue istituzioni e, in particolare, delle competenze del Parlamento e della Commissione che, nel parere appena adottato, ne reca esplicitamente menzione.</p>
      <p sl="fr">La questione oggetto della discussione odierna è di interesse europeo generale. È evidente che la tutela dell'euro non rientra solo negli interessi degli Stati membri della zona euro e per questo anche gli altri Stati membri potranno, qualora lo desiderassero, essere coinvolti nei lavori per l’introduzione del meccanismo permanente. Se necessario, questi Stati potranno decidere di partecipare alle operazioni che verranno attuate nel contesto del suddetto meccanismo, come è già accaduto in qualche caso nel contesto degli attuali meccanismi temporanei.</p>
      <p sl="fr">Stiamo fornendo oggi la nostra risposta globale alla crisi e l’istituzione del futuro meccanismo europeo per la stabilità ne è un punto chiave. è quindi necessario procedere rapidamente e in modo adeguato.</p>
      <p sl="fr">Urgenza non significa agire frettolosamente e non esclude il tempo per una riflessione condivisa: le decisioni delle prossime settimane, volte a mettere in pratica le lezioni tratte dalla crisi sono infatti fondamentali per il nostro futuro comune. È necessario essere molto chiari in merito alla direzione verso cui intendiamo indirizzare i nostri sforzi.</p>
      <p sl="fr">Concordiamo tutti sulla necessità di salire sul treno delle riforme al fine di preservare la stabilità finanziaria, incrementare la competitività e la convergenza delle nostre economie e sfruttare appieno il potenziale di crescita sostenibile che genera posti di lavoro.</p>
      <p sl="fr">Rimane ora da decidere su quale binario condurre questo treno e ritengo che il migliore modo possibile per guidare il convoglio europeo sia proprio quello dell’Unione europea. Le modalità per introdurre il meccanismo europeo di stabilità contribuirà notevolmente a fornire una risposta a questa domanda.</p>
      <p sl="fr">Per quanto attiene alla procedura, la Commissione ritiene siano state soddisfatte tutte le condizioni per procedere ad una revisione semplificata del trattato, ai sensi di quanto previsto dall’articolo 48, paragrafo 6 del trattato sull’Unione europea.</p>
      <p sl="fr">Sono consapevole che molti di voi sono dubbiosi rispetto alla natura altamente intergovernativa di questo meccanismo permanente e posso affermare che anche noi avremmo preferito progressi più rapidi e più radicati nel sistema dell'Unione. Tuttavia, è doveroso riconoscere che questo nuovo passo non riduce le attuali competenze dell’Unione e delle sue istituzioni e aumenta la nostra capacità comune di affrontare quelle sfide che non erano state esplicitamente previste dal trattato.</p>
      <p sl="fr">Vorrei ora soffermarmi su alcuni punti del contenuto evidenziati nel parere della Commissione che credo ci possano aiutare a dirigerci verso un'Unione che mostri una maggiore solidarietà, un'Unione più responsabile, più forte e più unita.</p>
      <p sl="fr">Il primo aspetto è la solidarietà, un valore fondamentale dell’Unione europea e desidero essere molto chiaro al riguardo. Nell’ambito delle discussioni sulle limitata proposta di modifica al trattato, la Commissione ha assicurato che questa non avrebbe in alcun modo danneggiato il meccanismo di solidarietà previsto dall'articolo 122 del trattato sul funzionamento dell’Unione europea qualora vi fossero problemi o di possibili rischi per uno Stato membro. Contrariamente a quanto sostenuto da alcuni, l'articolo 122 non subirà alcuna modifica.</p>
      <p sl="fr">La solidarietà in ambito comunitario implica responsabilità; la prima non potrebbe prescindere dalla seconda in Europa, così come non vi potrebbe essere responsabilità senza solidarietà. Questo principio è valido soprattutto per la solidarietà e la responsabilità finanziare e rappresenta l’essenza dei meccanismi di stabilità transitori e del meccanismo permanente, per il quale le condizioni saranno molto severe. Dobbiamo essere molto chiari: tutti gli Stati membri sono chiamati a mostrare rispetto nei confronti di una politica finanziaria responsabile.</p>
      <p sl="fr">Solo attraverso un maggiore coordinamento e una migliore supervisione è possibile potenziare la solidarietà e la responsabilità nell’ambito dell’Unione europea e questo è l'insegnamento essenziale che abbiamo tratto dalla crisi. La governance economica dell’Unione nella zona euro sarà la base necessaria per il futuro meccanismo di stabilità.</p>
      <p sl="fr">Saremo chiamati a consolidarla, ovvero ad ampliarla e intensificarla al fine di garantire la stabilità della zona euro in particolare e dell'Unione in generale. Ampliare la governance economica non significa includere solamente le politiche di bilancio, ma anche le politiche economiche e le riforme strutturali ed è questo l’obiettivo generale del semestre europeo sul quale siamo giunti ad un accordo.</p>
      <p sl="fr">Il processo è stato avviato con la presentazione dell’analisi annuale della crescita redatta dalla Commissione, che afferma e mostra chiaramente come le politiche attualmente in atto non siano sufficienti. Siamo chiamati quindi a impegnarci in misura maggiore per rispondere alle sfide attuali, ad agire insieme e a non essere divisi. Dobbiamo lavorare per creare una convergenza maggiore evitando di aumentare le divergenze.</p>
      <p sl="fr">L’intensificazione della governance economica, ad esempio, è l’obiettivo principale del pacchetto di sei proposte presentato dalla Commissione. Sono consapevole che potremo contare sul forte sostegno di questa Camera e desidero ringraziarvi: vi assicuro che la Commissione sosterrà e agevolerà questo processo fino al suo completo svolgimento così da poter realizzare le nostre ambizioni.</p>
      <p sl="fr">Il futuro meccanismo europeo di stabilità si inquadrerà proprio in questo pacchetto di riforme così come avverrà, in un futuro più imminente, per il processo di consolidamento del Fondo europeo per la stabilità finanziaria. Credo fermamente che il nostro approccio sia il più adeguato e che ognuno abbia un ruolo; la Commissione svolgerà appieno il suo compito e intende, in particolare, partecipare attivamente ai lavori per l'introduzione del futuro meccanismo europeo per la stabilità.</p>
      <p sl="fr">Ovviamente non è sufficiente avere l'approccio adeguato, ma è necessario metterlo in atto e ritengo che sarà possibile procedere in tal senso solo rispettando alcune semplici e chiare regole di condotta. Mi riferisco alla legittimità democratica, sostenuta dal controllo del Parlamento europeo, e alla forza delle nostre istituzioni permanenti che agiscono con trasparenza, sono comuni ai 27 Stati membri e garantiscono coerenza in tutta l’Unione.</p>
      <p sl="fr">Mi riferisco al principio dell’uguaglianza degli Stati membri sancito dal trattato e al principio di concorrenza leale, secondo cui le azioni decise dagli Stati membri non possono modificare, danneggiare o incidere sull'efficienza della cooperazione a livello europeo.</p>
      <p sl="fr">Saremo quindi attenti ad assicurarci di non perdere nessun vagone, correndo il rischio di far deragliare l’intero treno; siamo chiamati ad investire in misura maggiore nella fiducia tra gli Stati membri e tra questi e le istituzioni europee.</p>
      <p sl="fr">Siamo un’Unione e dobbiamo agire come tale per emergere dalla crisi e costruire fondamenta solide per un’Europa più competitiva, prospera, stabile e inclusiva. Questo è lo spirito che deve accompagnare le nostre azioni e con cui ha agito la Commissione che continuerà sulla stessa linea. Ritengo che, a tal riguardo, possiamo contare sul vostro sostegno.</p>
    </intervention>
    <intervention id="2-414-000" speaker_id="1263" name="Elmar Brok" is_mep="True" mode="spoken">
      <p sl="de">a nome del gruppo PPE. – Signor Presidente, Presidente Barroso, onorevoli deputati, siamo tutti consapevoli della necessità che il trattato garantisca certezza giuridica, elemento che il mio paese considera un'esigenza costituzionale e motivo alla base della discussione odierna sulla necessità di modificare il trattato stesso, al fine di garantire la stabilità a lungo termine della zona euro.</p>
      <p sl="de">Vi sono molte altre possibilità che comportano modifiche di ampio respiro al trattato e che potrebbero incorporare appieno questo elemento nella politica comunitaria; in alternativa si potrebbe utilizzare una formulazione differente in un altro punto dell'articolo pertinente. D’altro canto esiste ovviamente il rischio di non poter attuare oltre la procedura semplificata, con la conseguente necessità di indire referendum; non saremmo in questo modo in grado di prendere una decisione in tempo, con problemi e ripercussioni sui mercati finanziari.</p>
      <p sl="de">È importante spiegare che l’unione monetaria è un potere comunitario e dobbiamo assicurarci che il meccanismo di stabilità né il Patto per la competitività la mettano a repentaglio.</p>
      <p sl="de">Il trattato presenta carenze che, purtroppo, possono essere risolte solo attraverso un approccio intergovernativo, alla luce delle circostanze già descritte. Vi sono, tuttavia, Stati membri che hanno concordato regolamenti congiunti, come nel caso della procedura di cooperazione rafforzata, ricorrendo alle istituzioni dell’Unione per svolgere il necessario lavoro. Dovrebbe essere possibile agire così anche in quest’ambito che riguarda la Commissione in particolare. Sarebbe sbagliato istituire strutture parallele che si allontanerebbero progressivamente, impedendo alla comunità di rimanere un insieme coeso a lungo termine: dobbiamo evitarlo a tutti i costi. Se non reagiamo in maniera responsabile e corretta nel corso delle prossime settimane, potremo iniziare a vedere i primi segni di spaccatura.</p>
      <p sl="de">Deve essere chiaro che il metodo comunitario e quello intergovernativo non hanno la stessa importanza: quest'ultimo, infatti, rappresenta semplicemente un sostegno a cui ricorrere qualora il metodo comunitario non fosse disponibile per motivazioni relative al trattato. Dobbiamo assicurarci che, nel caso di un'eventuale modifica al trattato, la questione possa essere trasferita alla politica comunitaria senza problemi, così come è accaduto per Schengen e molti altri casi in passato.</p>
      <p sl="de">Sono necessarie soluzioni radicali che forniscano strutture giuridiche chiare per fornire ai paesi che non sono inclusi la certezza di poterlo essere una volta soddisfatti i requisiti richiesti. È doveroso garantire che i paesi più piccoli siano posti su un piano paritario perché siamo consapevoli che le strutture comunitarie garantiscono non solo coesione ma anche capacità decisionale sul lungo periodo. Inoltre, dobbiamo ancora capire quali difficoltà potrebbe presentare l'approccio intergovernativo in caso si concluda il Patto per la competitività.</p>
      <p sl="de">Vi sono, a tal riguardo, tre aree. La prima è il Patto di stabilità e crescita, che comprende la legislazione ordinaria e il metodo comunitario. Vi sono poi la modifica al trattato, che comporta il rischio di una spaccatura, e il Patto per la competitività che deve essere indubbiamente approfondito. Quest’Aula è chiamata a dimostrare di essere responsabile e il nostro gruppo deve agire nello stesso modo: siamo consapevoli dell'importanza della data del 24 marzo e del lunedì successivo. Non stiamo lavorando, credo, verso una soluzione ideale, ma, se agiamo responsabilmente, le altre istituzioni e il Consiglio, in particolare, dovrebbero procedere con lo stesso approccio.</p>
      <p sl="de">La nostra idea è di accettare l’approccio intergovernativo solo in quanto soluzione transitoria e questo riguarda i poteri delle istituzioni e, nello specifico, della Commissione. Il Consiglio deve dimostrarsi aperto al dialogo nei prossimi giorni; questo dimostra che siamo pronti a discutere la questione al fine di superare i problemi di questa Assemblea perché i piccoli paesi e quelli che non sono parte della zona euro si sentono in una condizione di svantaggio derivante dal modo in cui è stato avviato il Patto per la competitività. Questi elementi rendono più difficile il nostro lavoro e desidero assicurare che vi sarà una maggioranza a favore di questo progetto entro il termine prefissata. Mi auguro che il Consiglio ci offra l’opportunità di raggiungere questa maggioranza nel corso delle nostre discussione.</p>
    </intervention>
    <intervention id="2-415-000" speaker_id="96892" name="Roberto Gualtieri" is_mep="True" mode="spoken">
      <p sl="it">a nome del gruppo S&amp;D . – Signor Presidente, onorevoli colleghi, siamo in un momento cruciale per il futuro dell'Unione europea. Dopo molti colpevoli ritardi, è divenuto evidente a tutti che l'Europa ha bisogno di una vera governance economica, che deve essere particolarmente stringente per i paesi che hanno adottato l'euro.</p>
      <p sl="it">Salutiamo quindi positivamente l'istituzione di un meccanismo di stabilità permanente, che consideriamo un tassello importante nell'edificazione di un vero governo economico dell'Europa, anche se continuiamo a mantenere delle riserve giuridiche e politiche sulla procedura prescelta che riteniamo rischiosa e che non utilizza pienamente gli strumenti offerti dal Trattato. Sono lieto di sentire che tali riserve sono condivise anche da lei.</p>
      <p sl="it">Ma il punto che ora ci sta maggiormente a cuore è un altro: come opererà concretamente il nuovo meccanismo? Contribuirà a rafforzare il governo economico dell'Unione europea o sarà un passo nella direzione di un nuovo "intergovernamentalismo", inevitabilmente discrezionale, una direzione in cui si è collocata anche l'infelice formulazione del patto per la competitività franco-tedesco? Insomma, su quali binari stiamo mettendo il treno? Chi ne sarà il capotreno?</p>
      <p sl="it">Da una parte, infatti, il proposto emendamento all'articolo 136 delinea un meccanismo intergovernativo del tutto scollegato dall'Unione e dalle sue istituzioni; dall'altra, leggiamo nel parere della Commissione che il meccanismo dovrà necessariamente appoggiarsi sulla governance economica condotta dall'Unione e che la Commissione prenderà tutte le iniziative per garantire la coerenza tra il meccanismo di stabilità e tale governance economica.</p>
      <p sl="it">Apprezziamo le intenzioni ma, poiché nella proposta di riforma dell'articolo 136 di tutto ciò non c'è alcuna traccia, riteniamo che sia questo il momento in cui definire chiaramente come il meccanismo opererà. Quale procedura verrà adottata per stabilire il meccanismo? Quale ruolo avrà la Commissione nella sua gestione e nella definizione delle condizionalità? Come sarà composto il segretariato? Cosa pensa il Consiglio europeo di ciò che ha appena dichiarato il Presidente Barroso sulla validità dei correnti meccanismi straordinari di solidarietà? Ci sarà un ruolo per il Parlamento europeo?</p>
      <p sl="it">Solo una riformulazione dell'emendamento all'articolo 136 o – in alternativa – una chiara dichiarazione del Consiglio europeo su questi punti ritengo consentirà al Parlamento europeo di approvare un suo parere secondo il calendario auspicato dal Consiglio europeo.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-416-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signor Presidente, vorrei chiedere all’onorevole Gualtieri se ha mai considerato che la cooperazione intergovernativa rappresenterebbe un percorso migliore per i popoli e i disoccupati d’Europa rispetto al superstato europeo che sostiene; ci ha mai pensato?</p>
    </intervention>
    <intervention id="2-417-000" speaker_id="96892" name="Roberto Gualtieri" is_mep="True" mode="spoken">
      <p sl="it">Signor Presidente, onorevoli colleghi, caldeggio il rispetto dell'Unione europea e delle sue competenze come stabilite dai Trattati, che, ritengo, sia anche il modo migliore per assolvere la nostra funzione di rappresentanti diretti dei cittadini dell'Unione europea.</p>
    </intervention>
    <intervention id="2-418-000" speaker_id="97058" name="Guy Verhofstadt" is_mep="True" mode="spoken">
      <p sl="fr">a nome del gruppo ALDE. – Signor Presidente, possiamo ritenerci soddisfatti delle dichiarazioni del Presidente Barroso circa la modifica del trattato. Ovviamente spetta ora a noi redigere il nostro parere entro il 24 marzo, data dell’importante incontro con il Consiglio. Riusciremo a raggiungere una maggioranza a favore della procedura semplificata? Lo vedremo. Ritengo vi siano ancora alcune condizioni da soddisfare.</p>
      <p sl="fr">La prima è la necessità di garantire che la gestione del meccanismo spetti il più possibile alla Commissione e ho diverse argomentazioni a sostegno di questo punto. Sarete sicuramente a conoscenza del fatto che il 6 gennaio scorso il Meccanismo europeo per la stabilizzazione finanziaria (EFSM), gestito dalla Commissione, ha immesso nel mercato obbligazioni di durata quinquennale per un valore di 5 miliardi di euro. Il 25 gennaio il Fondo europeo di stabilità finanziaria, a carattere intergovernativo, ha adottato lo stesso approccio, ancora una volta con 5 miliardi di euro per cinque anni.</p>
      <p sl="fr">Le obbligazioni gestite dalla Commissione sono state emesse con un tasso del 2,5 per cento, mentre quelle gestite dal sistema intergovernativo sono state immesse nel mercato a 2,89 punti percentuali. Il Meccanismo europeo per la stabilizzazione finanziaria, gestito secondo il metodo comunitario, quindi, emette obbligazioni con un tasso di interesse inferiore rispetto al sistema intergovernativo. Ci tenevo a sottolineare questo aspetto per dimostrare che il metodo comunitario porta a risultati migliori rispetto al sistema intergovernativo.</p>
      <p sl="fr">In secondo luogo, è necessario interrogarci sulla possibilità di ricorrere all’utilizzo dell'emendamento all’articolo 136 per consolidare il pacchetto per la governance economica oggetto della discussione odierna. L’onorevole Wortmann-Kool e altri relatori hanno presentato sei proposte, ancora in attesa del consenso del Consiglio per permettere alla Commissione di avviare le procedure. Se si ricorresse all’articolo 136, che riguarda il meccanismo permanente di gestione delle crisi, la Commissione sarebbe automaticamente in grado di avviare questa procedura e il Consiglio non potrebbe opporsi con una votazione invertita di maggioranza qualificata; vi è quindi un vero e proprio automatismo nelle sanzioni. Questa seconda considerazione verrà forse ripresa nel nostro parere, come ho già avuto modo di riferire ai due relatori per la nostra commissione, l’onorevole Brok e l’onorevole Gualtieri.</p>
      <p sl="fr">Ho una terza e ultima considerazione: onorevole Brok e onorevole Gualtieri, in qualità di relatori dovrete ottenere dichiarazioni e garanzie da parte del Consiglio non solo in merito al pacchetto attuale, ma anche su tutti gli argomenti trattati in questi ultimi giorni, vale a dire il Patto per la competitività, il metodo intergovernativo, i diversi paesi che vi si oppongono e così via. Attualmente v’è una vera e propria spaccatura nel Consiglio e ritengo sia importante ottenere la garanzia che adotterà il metodo comunitario per il secondo pacchetto per la governance economica. Perché? Perché il metodo intergovernativo non sta funzionando. Immaginiamo per un momento che le norme per la concorrenza nell’Unione fossero gestite dal Consiglio! Quante volte sarebbero state inflitte sanzioni alle imprese che non le applicano? Una società o un’impresa privata non sarebbe mai sottoposta a sanzioni se non applica le norme in materia di concorrenza nell’Unione e lo stesso vale anche per queste norme. Mi rivolgo quindi ai due relatori affinché cerchino di ottenere garanzie in merito all’adozione del metodo comunitario nell’ambito del secondo pacchetto per la governance economica.</p>
    </intervention>
    <intervention id="2-419-000" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE – Signor Presidente, onorevoli colleghi, è chiaro che il Parlamento europeo capisce le motivazioni per cui la modifica al trattato si basa sulla procedura semplificata. Stiamo affrontando una situazione di emergenza, ma è ovvio che questa Camera ritiene ingiusto che la procedura volta ad attuare il meccanismo di crisi porti alla fine del metodo comunitario e, in futuro, ad un'esclusione almeno parziale della Commissione e del Parlamento stesso.</p>
      <p sl="de">Desidero chiarire il nostro approccio critico verso un maggiore intregovernativismo. Al momento sempre meno cittadini europei capiscono quali decisioni vengono prese nelle diverse situazioni: i tedeschi sono stati messi contro i greci e viceversa; gli irlandesi credono che il loro denaro sia utilizzato per salvare le banche tedesche. La mancata comprensione della situazione è dovuta al fatto che il Consiglio è come una scatola chiusa e le decisioni vengono prese all’ultimo minuto.</p>
      <p sl="de">È necessaria maggiore trasparenza, altrimenti corriamo il rischio di perdere la fiducia dei nostri cittadini prima di quanto immaginiamo. Dovrete quindi essere pronti, se intendete presentare la procedura semplificata in questo momento, a rafforzare il ruolo del Parlamento in quanto rappresentante dei cittadini in seno al Consiglio e alla Commissione, facendo fede alle promesse formulate prima dell'entrata in vigore del trattato di Lisbona. Questo trattato e la richiesta di maggiore democrazia in Europa sono stati sostenuti non solo da lei, Presidente Barroso, ma anche da quanti erano al potere negli Stati membri e vorrei che ora fossero messi in pratica.</p>
      <p sl="de">Basta osservare l’attuale situazione in Grecia, dove si intende privatizzare le spiagge per ripianare il debito pubblico e questo è solo l’ultimo aspetto del modo in cui la crisi è stata affrontata fino a questo momento. Una completa propensione ad una politica di austerità, caldamente promossa dalla Germania, porterà sempre più sull'orlo del tracollo questi paesi con disavanzi di bilancio. Dobbiamo valutare le azioni intraprese e discutere circa la struttura di questa politica per la crisi e di presunta solidarietà. In quale altro modo possiamo garantire che in tutta Europa siano compresi chiaramente i passi ancora da compiere in questa crisi?</p>
      <p sl="de">A tal proposito, vorrei aggiungere un'altra considerazione: dobbiamo essere pronti a mostrare solidarietà nei confronti degli altri paesi in Europa. I fondi attualmente a disposizione non sono sufficienti e oggi a Bruxelles è stato deciso di offrire maggiore liquidità. A breve dovremo discutere nuovamente la questione e le eurobond per cui l’onorevole Verhofstadt ha fornito la giustificazione corretta. Dovremo anche discutere su come intendiamo modellare in futuro la politica dei redditi.</p>
      <p sl="de">Sono spiacente di non aver rispettato il mio tempo di parola, ma abbiamo decisamente bisogno di più tempo per questa discussione così da giungere ad una conclusione e non adottare semplicemente un approccio difensivo.</p>
      <a text="(Il Presidente interrompe l’oratore)"/>
    </intervention>
    <intervention id="2-420-000" speaker_id="96957" name="Ashley Fox" is_mep="True" mode="spoken">
      <p sl="en">a nome del gruppo ECR . – Signor Presidente, con il mio gruppo ci esprimiamo a favore della modifica al trattato perché vogliamo stabilità nella zona euro. Nonostante il Regno Unito non ne sia parte, e spero non lo sia mai, siamo fortemente interessati al successo dell’eurozona: la metà degli scambi commerciali del Regno Unito si svolge con paesi appartenenti alla zona euro e la City di Londra è la capitale finanziaria d'Europa. Il Regno Unito quindi si augura il meglio per la zona euro e spera che il meccanismo di stabilità proposto possa fornire il sostegno necessario a breve e lungo termine.</p>
      <p sl="en">Mi auguro che questa Camera agisca responsabilmente e approvi il cambiamento proposto dal Consiglio, ma, per quanto riguarda il lungo termine, è necessario un cambiamento più radicale per permettere all'euro di sopravvivere e prosperare. Presidente Barroso, potrà avere quanta supervisione e sorveglianza desidera, quanta governance economica vuole, ma, nella pratica, per consentire a paesi quali Grecia, Irlanda e Portogallo di rimanere nella zona euro è necessaria maggiore competitività, alla pari di quella tedesca, e ritengo che la Commissione debba concentrare i propri sforzi proprio su questo aspetto.</p>
    </intervention>
    <intervention id="2-421-000" speaker_id="96650" name="Lothar Bisky" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevoli, il trattato di Lisbona è entrato in vigore solo da poco e, ciononostante, sarà modificato per la seconda volta nel giro di pochi mesi in virtù di quella che si ritiene essere una questione urgente. La modifica del trattato non seguirà il processo democratico stabilito dal trattato di Lisbona, ma al contrario sarà decisa attraverso una procedura rapida.</p>
      <p sl="de">Abbiamo visto come questa procedura sia stata usata per permettere ai pacchetti di salvataggio per le banche, del valore di miliardi di euro, di scavalcare il Parlamento. Il Consiglio è ora nuovamente sotto pressione e molti capi di governo vogliono che la nuova modifica al trattato sia attuata ricorrendo all’uso della procedura rapida già testata. Il gruppo confederale della Sinistra unitaria europea/Sinistra verde nordica si oppone a questo approccio che minaccia di diventare un processo standard e richiede che le modifiche al trattato siano gestite utilizzando le procedure normali, compresa la convenzione, come stabilito nel trattato di Lisbona.</p>
    </intervention>
    <intervention id="2-422-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">a nome del gruppo EFD. – Signor Presidente, probabilmente dovrei cominciare da zero. Tutto iniziò come una pura e semplice unione doganale, senza tuttavia un adeguato consenso democratico; in seguito si è trasformata in una specie di unione monetaria, in quanto alcuni Stati membri sono stati abbastanza assennati da rimanerne fuori, ma ora è divenuta una unione di debito che, semplicemente, non funziona.</p>
      <p sl="en">Basti guardare al tasso di interesse dei Bund tedeschi: se l'unione monetaria funzionasse, tutti i suoi membri, ovvero i paesi della zona euro, potrebbero chiedere in prestito denaro allo stesso tasso, quello dell'indicatore chiave, il Bund tedesco, ma così non accade nella realtà. Attualmente, il Portogallo paga il 4,8 per cento in più, l’Irlanda il 5,9 per cento e la Grecia 8,25 punti percentuali in più: come ha giustamente affermato l'onorevole Gualtieri, questo è un momento cruciale.</p>
      <p sl="en">Non mi aspetto che il presidente del gruppo del PPE o del gruppo S&amp;D, che sta scuotendo il capo mentre parlo, comprendano l'importanza cruciale della questione, ma credo che molto presto dovranno farlo. Il vostro problema, e sottolineo principalmente vostro, sarebbe risolto al meglio ricorrendo alla cooperazione intergovernativa. La governance economica è una trappola e, inoltre, non ha legittimità. Non mi sembra che qualcuno abbia menzionato, o lontanamente preso in considerazione, i contribuenti dello Stato nazione sottoposti a notevole pressione nel tentativo di costruire questo fragile e vano impero.</p>
      <p sl="en">Ancora una volta, vorrei ricordare che gli Stati membri sono 27, di cui 11 sono contributori e 16 beneficiari ed esiste una faglia di Sant’Andrea tra quanti contribuiscono e gli altri. In particolar modo, suppongo che i contribuenti tedeschi non resisteranno a lungo a questa costosa sciarada.</p>
      <p sl="en">Nel 1896, in un illuminato discorso sul bimetallismo, William Jennings Bryan affermò: "Non dobbiamo crocifiggere l'umanità su una croce d'oro". Mi preme ancor di più affermare oggi, dinanzi a voi e soprattutto al Presidente della Commissione che detiene il potere esecutivo, che non dobbiamo crocifiggere i contribuenti del Regno Unito e del resto d'Europa sulla croce della moneta unica.</p>
    </intervention>
    <intervention id="2-423-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Signor Presidente, in primo luogo intendo precisare che la cosiddetta procedura semplificata per modificare il trattato in realtà è sleale e rappresenta uno scandalo.</p>
      <p sl="fr">Non v'è una discussione reale né, come al solito, una consultazione diretta dei cittadini e non si tratta certo di un argomento innocuo perché si intende rendere permanente il Fondo europeo per la stabilizzazione finanziaria. Cos'altro rappresenta questo Fondo, se non la possibilità di creare un debito europeo di cui dovranno farsi carico gli Stati membri, che sono già abbondantemente indebitati e potrebbero trovarsi nella situazione di dover ripianare il debito europeo prima di quello nazionale? In un certo modo, questa è la politica economica di Sapeur Camember, il protagonista di un noto scritto umoristico francese, un soldato a cui era stato affidato l’incarico di colmare una buca nel cortile della caserma e, per farlo, ne scavò un'altra esattamente affianco.</p>
      <p sl="fr">In cambio della partecipazione della Germania, avremo diritto a un patto, detto di competitività, i cui dettagli, secondo una nota del segretariato generale per gli affari europei del governo francese, non saranno resi pubblici. In realtà sono fin troppo noti: sarà una cura che prevede una vera e propria austerità, sorveglianza e un’accresciuta standardizzazione delle politiche di bilancio.</p>
      <p sl="fr">È una questione di estensione della convergenza, e cito, alle politiche che esercitano influenza sulla competitività anche se, in principio, ricadono nelle competenze nazionali. Questa rappresenta una trasposizione all’intera zona euro di tutte quelle politiche tedesche, tanto bramate dal Presidente Sarkozy e non è assolutamente accettabile; così come non sono accettabili un mercato europeo omogeneo di debito sovrano con un aumento del bilancio comunitario e l'istituzione di una tassa specifica per finanziarlo. È necessario, pertanto, agire diversamente.</p>
    </intervention>
    <intervention id="2-424-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">In primo luogo desidero ringraziare quanti sono intervenuti e in particolar modo i relatori, l'onorevole Brok e l'onorevole Gualtieri, per le loro considerazioni circa l'importanza del metodo comunitario e l’attenzione rivolta a quella che potrebbe trasformarsi in una deriva intergovernativa; non posso far altro che ringraziarli ancora una volta per questo.</p>
      <p sl="fr">In questo caso specifico, cerchiamo di essere assolutamente chiari: la Commissione ha fornito il proprio sostegno a questa revisione perché riteniamo che il suo obiettivo sia di affrontare una sfida per cui il trattato non aveva previsto competenze. Quest’ultimo, infatti, non aveva istituito un meccanismo di stabilità permanente e gli Stati membri hanno deciso all’unanimità di crearlo su base intergovernativa. Lo ripeto, la decisione degli Stati membri è stata unanime.</p>
      <p sl="fr">Non celo la mia volontà, che ho espresso molto chiaramente, di schierarmi dalla parte di quanti vogliono avanzare più rapidamente in questa direzione. Un passo intergovernativo può rappresentare un progresso, ma preferiremmo avanzare più rapidamente con una falcata comunitaria. Siamo tutti ben consapevoli che alcuni dei passi più importanti compiuti nella storia dell’integrazione europea sono nati da iniziative intergovernative, come Schengen o lo spazio di libertà e giustizia, ad esempio. La questione riguardante la responsabilità politica era quindi la seguente: dobbiamo sostenere o meno un approccio che, pur non essendo assolutamente in linea con le nostre preferenze, ovvero il metodo comunitario, porta comunque al rafforzamento della nostra abilità condivisa di rispondere alle sfide che non erano state trattate esplicitamente nel trattato? La nostra risposta è affermativa e ritengo che dobbiamo esserne a favore. Per questo motivo il parere della Commissione è positivo rispetto alla riforma del trattato.</p>
      <p sl="fr">Desidero tuttavia affermare con molta franchezza che la Commissione preferisce l’approccio comunitario e, tra l'altro, la discussione che si è tenuta nel corso dell'elaborazione di questa decisione si è incentrata proprio su questo punto. Taluni propendevano, e lo hanno addirittura proposto, per una modifica all’articolo 122 che avrebbe abolito una competenza esistente sin dai trattati di Roma e mi sono personalmente opposto. Ritengo che possiamo sviluppare ora questa nuova competenza insieme, anche se, in senso stretto, non ricade nel metodo comunitario. Al contempo, nel nostro parere affermiamo chiaramente che “la Commissione prenderà tutte le iniziative, legislative o di altra natura, necessarie per garantire la coerenza tra questo futuro meccanismo e la governance economica attuata dall'Unione, in particolare all'interno dell'area dell'euro, nel rispetto delle competenze che il trattato conferisce all'Unione e alle sue istituzioni". È una posizione perfettamente chiara e desidero condividere con voi questo obiettivo.</p>
      <p sl="fr">Nel corso della discussione odierna alcuni hanno parlato, ad esempio, dell'opposizione o delle differenze esistenti tra uno Stato membro e gli altri, tra il Regno Unito e la zona euro. Di solito preferisco non operare tale distinzione, ma esistono effettivamente alcune differenze e la principale è che il debito della zona euro è di gran lunga inferiore rispetto a quello del Regno Unito che, di contro, è più elevato rispetto all’intera zona euro. Il problema della zona euro, quindi, come alcuni di voi hanno già evidenziato, è un semplice problema di competitività relativa e stiamo quindi cercando di trovare una soluzione per la competitività e la convergenza, e sottolineo convergenza, nell’Unione.</p>
      <p sl="fr">Anche se in disaccordo con alcuni onorevoli deputati, ci dobbiamo dirigere verso una maggiore convergenza in seno alla zona euro e all’Unione per quanti intendono progredire, perché non solo i federalisti o gli integrazionisti desiderano una maggiore governance nell’Unione europea, ma lo vogliono anche i mercati e siamo tenuti ad ascoltare le loro richieste. Oggi chiedono all’Europa non solo di essere determinata nella tutela della zona euro, ma anche di fornire un sistema di governance più trasparente. Pertanto, è vero che l’approccio comunitario offre maggiori garanzie rispetto ad un approccio che è troppo spesso lasciato alla buona volontà dei leader.</p>
      <a text="(Applausi)"/>
      <p sl="fr">Stiamo attualmente lavorando in questa direzione anche su altri progetti e, in particolar modo, su questa iniziativa per la competitività e la convergenza, ma questo sarà oggetto di discussione un altro giorno. Ritengo, in ogni caso, che la Commissione abbia adottato una posizione giusta in materia, esprimendo un parere chiaro a favore di questa modifica limitata al trattato, richiedendo al contempo maggiore attenzione nell’evitare di creare meccanismi che, come ha affermato ad esempio l'onorevole Brok, possono portare a divisioni perché sono proprio le istituzioni comunitarie a rappresentare una garanzia per l'Unione nel suo complesso, perché la Commissione agisce per la zona euro e per quegli Stati membri che non ne sono parte.</p>
      <p sl="fr">Prestiamo quindi la debita attenzione a questo aspetto e cerchiamo di non creare ora, motivati dalla necessità di rispondere a sfide urgenti, questioni che potrebbero portare a problemi più importanti in futuro. Proviamo ad assicurare una governance più solida garantendo, al contempo, l'unione nello spirito che deve ovviamente essere quello comunitario, ovvero lo spirito di solidarietà e responsabilità.</p>
    </intervention>
    <intervention id="2-425-000" speaker_id="28229" name="Manfred Weber" is_mep="True" mode="spoken">
      <p sl="de">Signor Presidente, Presidente Barroso, l’imprescindibile modifica al trattato e il dibattito istituzionale che sta avendo luogo dimostrano che, a oltre anno dall'entrata in vigore del trattato di Lisbona, non possiamo più risolvere le sfide che il mondo ci propone solo ricorrendo al trattato nella sua forma attuale. La discussione di oggi dimostra proprio questo. Quando si parla del trattato attuale, si sente spesso dire che una discussione di più ampio respiro è inconcepibile e futile alla luce della situazione degli Stati membri e in particolare del Regno Unito e della Repubblica ceca. Proprio questa è la situazione di conflitto in cui ci troviamo attualmente: abbiamo bisogno di ulteriori elementi, ma non li riceveremo certo dagli Stati membri e spetta quindi al Parlamento europeo fornire una risposta.</p>
      <p sl="de">Ascoltando l'opinione dei cittadini oggi, è evidente la loro consapevolezza della necessità di procedere subito all’introduzione di modifiche al trattato. Essi chiedono, ad esempio, quando sarà possibile avere i mercati sotto controllo nel prossimo futuro ed per questo abbiamo bisogno di un’Europa forte.</p>
      <p sl="de">Dobbiamo tuttavia porci una domanda ancora più importante: quali vantaggi sta comportando il nostro progetto europeo alla fine dei conti? Per decenni è stato responsabile del mantenimento della pace e ha posto fine ai conflitti nel nostro continente. Questa mattina ho accolto un gruppo di visitatori di una scuola: per i giovani la guerra non rappresenta più un problema, per fortuna; non riescono nemmeno ad immaginare cosa significhi essere in guerra. Nel corso delle nostre discussioni, ci riferiamo alla minaccia della globalizzazione e sosteniamo la necessità dell'Europa di tenere sotto controllo il demonio della globalizzazione, ma questa è una discussione negativa. Se intendiamo conquistare non solo la mente, ma anche il cuore dei cittadini, dobbiamo compiere un passo in avanti in merito ai vantaggi che il progetto europeo sta apportando e parlare del quadro generale chiedendoci quali risultati sta ottenendo l’Europa e quali sono i suoi compiti.</p>
      <p sl="de">Quando i paesi potenti del mondo si riuniranno, inclusi America, Giappone, Europa, Brasile, India e così via, chi si alzerà in piedi e chiederà se stanno prendendo in seria considerazione le questioni sociali? La Cina non lo farà e questo compito spetterà a noi. Chi si alzerà e affermerà che è necessario pensare alla questione ambientale? Gli americani no di certo e sarà nostro compito sollevare la questione. Chi dirà che vogliamo mantenere la pace del mondo e assicurarci che i conflitti non si tramutino in guerre? Saremo noi a doverlo fare sulla scorta della nostra esperienza che deriva dalla storia.</p>
      <p sl="de">Basti pensare alla Tunisia, dove è chiaro che i cittadini desiderano lo stesso modello dell’Europa, il cui stile di vita esercita forte attrazione. Pertanto, quando discutiamo di questioni relative al trattato, quando parliamo del modo in cui il nostro continente funziona e del lavoro che siamo chiamati a svolgere, dobbiamo guardare al contesto generale così da parlare non solo alla mente ma anche al cuore dei cittadini in merito al nostro progetto. In questo modo riusciremo ad ottenere consenso a livello nazionale.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-426-000" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, desidero ringraziare l’onorevole Weber per aver accettato di rispondere alla mia interrogazione a cui, spero, voglia rispondere anche il Presidente Barroso a cui è rivolta in primis.</p>
      <p sl="en">Sono a favore delle intenzioni espresse in questa modifica al trattato e, come altri, nutro timori in merito al meccanismo. La procedura semplificata prevede che tutti e 27 i parlamenti nazionali si adeguino per lo meno all'adozione di questa modifica.</p>
      <p sl="en">I parlamenti nazionali avranno sei mesi di tempo per decidere come procedere: stiamo parlando di adottare a marzo una decisione, una decisione del Consiglio presa a dicembre. Com’è possibile? Dovranno sicuramente aspettare giugno prima di prendere la decisione?</p>
    </intervention>
    <intervention id="2-427-000" speaker_id="28229" name="Manfred Weber" is_mep="True" mode="spoken">
      <p sl="de">Signor Presidente, da un lato è importante che gli Stati membri controllino i trattati e per questo le modifiche devono avvenire a questo livello; dall’altro ci troviamo dinanzi ad una questione implicita a molte di quelle che ho provato ad affrontare. Stiamo riflettendo attentamente sulla questione, stiamo impiegando e abbiamo a disposizione il tempo necessario per discuterne tutti i dettagli? Oppure le aspettative dei cittadini sono così elevate e l’urgenza imposta dalle sfide globali è così ingente da comportare la necessità di essere più veloci e agire con più rapidità? Non ritengo che la questione del tempo rappresenti un problema, ma dobbiamo fornire risposte e concentrare i nostri sforzi in questa direzione.</p>
    </intervention>
    <intervention id="2-428-000" speaker_id="28269" is_mep="True" mode="spoken" role="Presidente">
      <p sl="unknown">Il prossimo oratore secondo l'ordine degli interventi è l'onorevole Schulz, da cui ho ricevuto una lettera. Se vi sono fraintendimenti sull’ordine degli interventi, potrò fornirle tutte le spiegazioni del caso dopo la nostra discussione.</p>
    </intervention>
    <intervention id="2-429-000" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, la lettera era indirizzata a lei e non alla Camera.</p>
      <p sl="de">Le modifiche al trattato sono sempre complesse, comprese quelle semplificate. I punti su cui stiamo discutendo oggi evidenziano la difficile situazione in cui ci troviamo. La dicitura "procedura semplificata" cela un possibile fallimento della stessa in qualunque contesto e momento. Sappiamo che, nel caso in cui questo dovesse verificarsi, ci troveremmo a navigare in cattive acque. Dobbiamo pertanto chiederci, ancora una volta, in che modo possiamo agire per assicurarci che un simile fallimento non si verifichi e la nostra voce sta iniziando realmente ad essere ascoltata. Il successo o il fallimento della procedura di ratifica, o anche del progetto europeo in generale, dipenderanno dalla determinazione dei capi di governo nel prendere azioni coerenti e unite e sono state espresse molte valide considerazioni a tal proposito.</p>
      <p sl="de">Vorrei aggiungere tre punti di fondamentale importanza. Oggi, ad un anno dall’inizio di questa grave crisi, vorrei chiedervi qual è il valore esterno della nostra valuta. La risposta è 1,35 dollari statunitensi: quando fu introdotto l'euro il valore si aggirava intorno a 1,17 dollari statunitensi ed è ora aumentato. Il valore di una valuta internazionale è misurato sulla base del suo valore esterno; nel corso dell’ultimo anno il valore esterno dell’euro è stato molto stabile, sebbene la struttura interna dell’euro non lo sia affatto a causa dell'atteggiamento esageratamente ambiguo dei capi di Stato e di governo che applicano due pesi e due misure.</p>
      <p sl="de">Il problema non consiste nella capacità dell’Europa di agire in maniera coerente, dopo tutto gli strumenti sono in vigore. Il problema è che l’Europa non riesce a trovare un accordo su una procedura coerente e, nel constatarlo, dovremmo escludere i presenti: non sono stati né il Parlamento europeo né la Commissione, ma i governi degli Stati membri sovrani ad aver dato vita ad un’area monetaria forte, capace di intraprendere azioni esterne, ma loro stessi non sono pronti ad istituire uno strumento interno e autonomo necessario per creare una politica economica e sociale più robusta e una politica governativa forte che accompagni una valuta forte. Questo è il punto cruciale.</p>
      <p sl="de">In secondo luogo, quanto accade in Europa rientra nell'ambito dei trattati, per il quale però non intendiamo creare strumenti che oltrapassino arbitrariamente i confini dei trattati; qualcuno ritiene possibile farlo ed è chiaro al Parlamento europeo che al cuore di questo processo ci deve essere l’istituzione inquadrata dai trattati, ovvero la Commissione. La legittimità democratica delle nostre azioni a livello europeo, in relazione diretta al Parlamento, è determinata dalla Commissione; le sue spiegazioni sono quindi giuste così come lo sono le parole dei relatori, onorevoli Brok e Gualtieri.</p>
      <p sl="de">La mia terza considerazione riguarda il rischio che l'Europa sia forte quando agisce in maniera coerente in quanto è la più estesa area economica al mondo, con 500 milioni di cittadini, ma perda invece di importanza quando si divide in 27 parti singole. Sfortunatamente questa situazione è diventata chiara nel corso degli eventi che hanno interessato l’altra sponda del Mediterraneo: se l’Europa non assume una linea coerente, non ha alcun ruolo da svolgere e solo attraverso la coerenza e grazie al suo modello sociale ed economico potrà diventare il motore dell’economia globale e un partner influente sulla scena politica internazionale.</p>
      <p sl="de">La questione di cui discutiamo nell’ambito di questa procedura semplificata riguarda se l’Europa avrà un unico futuro o se si dividerà in singoli Stati, perdendo quindi di importanza e di valore: è proprio questo il punto su cui stiamo discutendo oggi.</p>
    </intervention>
    <intervention id="2-430-000" speaker_id="28320" name="Ivo Strejček" is_mep="True" mode="spoken">
      <p sl="cs">Signor Presidente, a prescindere dalle nostre relazioni con la moneta unica, è nell’interesse di ogni cittadino europeo che l’euro e la zona euro si sviluppino in maniera stabile, sia che lo usiamo o meno, perché le nostre economie vi sono ampiamente correlate.</p>
      <p sl="cs">Ciononostante, nel descrivere il meccanismo europeo di stabilità, il Presidente Barroso usa parole quali sorveglianza migliorata, estensione del coordinamento economico e delle politiche di bilancio e armonizzazione delle politiche sociali. Onorevoli deputati, questo apre la strada alla creazione di un’unione fiscale e la storia dell'economia ci insegna che questa struttura non è in grado di sopravvivere a lungo senza la creazione di un unione politica. La piccola modifica di cui stiamo discutendo oggi rappresenta un importante cambiamento per i singoli Stati membri dell’Unione; stiamo trasformando il futuro dell’UE da un punto di vista politico. L’onorevole Weber ha affermato che "i cittadini europei vogliono vedere un’Europa più forte", ma lo sapevamo già da tempo. Chiediamoci perché i cittadini europei per decenni hanno accettato e non deciso cosa accade nelle istituzioni europee.</p>
    </intervention>
    <intervention id="2-431-000" speaker_id="96669" name="Joe Higgins" is_mep="True" mode="spoken">
      <p sl="en">Signor Presidente, è stato proposto un nuovo meccanismo per la stabilità. Nel corso della campagna elettorale in Irlanda, quei partiti che probabilmente formeranno il nuovo governo promettono di avviare una rinegoziazione dell’attuale piano di austerità dell'Unione europea e del Fondo monetario internazionale, al fine di ridurne la rigidità. Sono pure speculazioni ed è ingiusto e anti democratico che agli irlandesi sia chiesto di votare per un ginepraio di congetture.</p>
      <p sl="en">Volevo chiedere al Presidente della Commissione Barroso non di intervenire nella campagna elettorale irlandese, ma di rivendicare il diritto democratico dei cittadini irlandesi a riceve informazioni reali e vere.</p>
      <p sl="en">Il Commissario Rehn ha affermato ieri che è possibile procedere ad una rinegoziazione del patto UE-FMI e ho quattro domande specifiche a riguardo: in primo luogo, è possibile procedere ad una rinegoziazione immediatamente dopo l'inizio di un nuovo mandato di governo in Irlanda e prima del meccanismo del 2013? In secondo luogo, questo comporterebbe riduzioni sostanziali nei selvaggi livelli di interesse richiesti? In terzo luogo, gli speculatori finanziari sarebbero costretti a farsi carico delle proprie perdite piuttosto che martoriare gli irlandesi? Infine, il Commissario comprende che solo una rinegoziazione che inverta i tagli e fornisca sostanziali investimenti pubblici a favore dell’occupazione potrà risolvere la nostra crisi in Irlanda, mentre ulteriori tagli e maggiore austerità potrebbero far naufragare la nostra società?</p>
    </intervention>
    <intervention id="2-432-000" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, siamo di nuovo allo stesso punto. Il progetto politico fallimentare dell’euro ci ha portati a modificare il trattato di Lisbona per due volte in un breve periodo. È opportuno ricordare che l’accettazione del trattato di Lisbona è stata forzata attraverso il referendum in Irlanda: gli irlandesi avevano espresso parere contrario, ma sono stati poi ingannati con la promessa di un’economia protetta. Ora l'Unione europea agisce come al solito quando si trova dinanzi ad un problema, ovvero non compie un passo indietro chiedendosi quali errori ha commesso. Al contrario, volete maggiore integrazione e far pagare agli Stati più piccoli le conseguenze più pesanti. Intendete imporre loro sanzioni se hanno maggiori difficoltà, peggiorando così la loro situazione e rendendoli più soggetti al vostro impero europeo.</p>
      <p sl="en">Vorrei dire al Presidente Barroso che è vero, il Regno Unito ha problemi con il debito, ma di certo non aiuta il dover salvare paesi della zona euro come l'Irlanda, se dobbiamo prendere a prestito denaro per farlo.</p>
    </intervention>
    <intervention id="2-433-000" speaker_id="96920" name="Kay Swinburne" is_mep="True" mode="spoken">
      <p sl="en">Signor Presidente, la modifica al trattato non è una questione da affrontare con leggerezza, soprattutto alla luce del fatto che è stato necessario molto lavoro e lunghi negoziati per giungere al trattato di Lisbona. Questa Camera e il Consiglio devono quindi essere molto prudenti in merito al modo in cui intendiamo iniziare a modificare il trattato. Questo cambiamento è necessario per proteggere le economie più deboli della zona euro, pur sostenendo la posizione di quegli Stati membri che non sono parte dell’euro.</p>
      <p sl="en">La modifica del trattato non risolverà il mancato rispetto da parte degli Stati membri dei loro accordi nell’ambito del Patto di stabilità e crescita, né risolverà i problemi di base degli ingenti disavanzi pubblici, né renderà l'Unione più competitiva a livello globale. È una semplice misura di tamponamento che ci dovrebbe fornire più tempo per mettere ordine nella zona euro e nei nostri spazi condivisi.</p>
      <p sl="en">Ogni Stato membro deve esaminare la propria spesa pubblica e le politiche fiscali ed elaborare un programma realistico per conferire nuovo vigore alle nostre economie. Una linea di testo aggiunta in un accordo internazionale, sebbene necessaria, non sostituirà di certo una riforma reale e la necessaria prudenza. È quindi necessario elaborare una vera e propria strategia a favore della competitività globale.</p>
    </intervention>
    <intervention id="2-434-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, desidero ringraziare quanti hanno preso parte a questa discussione e gli onorevoli deputati per il loro chiaro sostegno a favore dell'approccio comunitario, di un'Unione europea forte e di un ruolo adeguato nel futuro meccanismo oggetto della discussione odierna.</p>
      <p sl="en">Il nostro parere è stato molto chiaro e abbiamo affermato il nostro pieno sostegno all'istituzione del Meccanismo europeo per la stabilizzazione, che consideriamo un tassello importante del mosaico di un'Europa più forte e più prospera dal punto di vista economico. Stiamo lavorando per aumentare la sorveglianza dei mercati finanziari, migliorare la governance economica e, a questo proposito, abbiamo presentato sei proposte legislative. Il primo semestre europeo si è aperto con la nostra analisi annuale della crescita e questo dovrebbe essere l'ultimo pezzo del mosaico.</p>
      <p sl="en">Con questo elemento, la discussione odierna e quella che credo sarà una decisione positiva a marzo, stiamo inviando segnali positivi a quanti scommettono contro l’euro, perdendo però soldi: questo è un messaggio molto importante da inviare.</p>
      <p sl="en">La decisione sulla questione sarà cruciale, ma sono consapevole che per questa Camera è altrettanto importante rispettare pienamente le competenze dell'Unione, nonché le prerogative e il ruolo delle istituzioni comunitarie. Ovviamente la Commissione si premurerà di dimostrare di agire sempre nel rispetto del diritto europeo.</p>
      <p sl="en">Come affermiamo nel nostro parere, la Commissione è pronta ad utilizzare la sua esperienza nella gestione di questi meccanismi che devono essere pienamente coerenti con l’accresciuta governance economica, soprattutto per quanto riguarda il coordinamento e la sorveglianza delle politiche economiche e finanziare negli Stati membri e, in particolare, in quelli appartenenti alla zona euro.</p>
      <p sl="en">Qualcuno nutre ancora timori in merito alla possibile creazione un'Europa a due livelli e ritengo che anche la posizione della Commissione in merito sia molto netta: anche se la responsabilità per la moneta unica rimane in primis degli Stati membri, è evidente che qualsiasi meccanismo di cooperazione futuro deve essere aperto anche agli altri Stati e che tutto il lavoro che stiamo svolgendo per aumentare la competitività e la convergenza deve andare nell’interesse di tutti e 27 gli Stati membri.</p>
      <p sl="en">Il processo che stiamo attraversando, e nel quale i mercati finanziari hanno giocato un ruolo importante, per accelerare l’integrazione e la cooperazione europee nel campo della governance economica deve essere accolto con favore in quanto sta decisamente contribuendo a fortificare la nostra Unione.</p>
      <p sl="en">Desidero ringraziare in particolare i due relatori, l’onorevole Brok e l’onorevole Gualtieri, per la loro fruttuosa cooperazione, per le idee che hanno presentato e per le consultazioni che la Commissione tiene regolarmente con loro. Il loro eccellente lavoro potrà condurre ad una relazione che questa Camera approverebbe in tempo, prima che il Consiglio Europeo si esprima in materia.</p>
      <p sl="en">La mia ultima considerazione è rivolta all'onorevole Higgins, dall'Irlanda: ha citato correttamente le parole del Commissario Rehn, affermando che l'accordo era stato raggiunto con l'Irlanda, non con il governo ma con il paese. Ci aspettiamo che qualsiasi governo futuro si impegni a rispettare il Patto. Detto questo, è evidente che la Commissione abbia a cuore le difficoltà che l'Irlanda sta attualmente affrontando e si impegnerà al massimo a favore di un rapido ritorno alla crescita nel paese.</p>
      <p sl="en">Le istituzioni europee, che siano l'UE, la Commissione, la Banca centrale europea o il Fondo monetario internazionale, hanno largamente contribuito alla stabilizzazione della situazione in Irlanda. Sono sicuro che tutti insieme ci impegneremo il più possibile per riportare crescita e prosperità in Irlanda.</p>
    </intervention>
    <intervention id="2-436-000" speaker_id="4466" name="Ilda Figueiredo" is_mep="True" mode="written">
      <p sl="pt">Questa discussione ha chiaramente dimostrato che la Commissione europea si impegna a proseguire lungo il cammino intrapreso in modo non democratico per ottenere l’approvazione del trattato di Lisbona. È opportuno ricordare che, in seguito al rifiuto della cosiddetta costituzione europea da parte dei cittadini di Francia e Paesi Bassi, i leader dell'Unione hanno cercato di evitare in qualunque modo ulteriori referendum. Persino in seguito al primo rifiuto dell'Irlanda hanno esercitato qualunque forma di pressione per assicurarsi, dopo qualche tempo, di poter indire un altro referendum.</p>
      <p sl="pt">Ora, a distanza di qualche mese dall’entrata in vigore del nuovo trattato, essi stanno ancora una volta cercando di apportare modifiche velocemente, senza alcun tipo di dibattito pubblico, per paura delle reazioni dei cittadini degli Stati membri e, in particolare, di quanti sono più esposti alle conseguenze di politiche sempre più neoliberali.</p>
      <p sl="pt">Ora, desiderano ricorrere alla cosiddetta "procedura semplificata" per mascherare la loro intenzione reale di modificare un elemento importante – il Fondo europeo per la stabilizzazione finanziaria – legato alla costituzionalizzazione, con il fine di trasformarlo in un fondo permanente, con le condizioni inammissibili contenute nel cosiddetto Patto per la competitività e le sue gravi conseguenze per le politiche sociali: svalutazione dei salari e delle pensioni e innalzamento dell’età pensionabile.</p>
    </intervention>
  </section>
  <section id="creitem26" title="13. Situazione del regime europeo comune in materia di asilo in seguito alla recente decisione della Corte europea dei diritti dell'uomo (discussione)">
    <intervention id="2-438-000" speaker_id="photo_generic" is_mep="True" mode="spoken" role="Presidente">
      <p sl="unknown">L'ordine del giorno reca la discussione sulla situazione del regime europeo comune in materia di asilo in seguito alla recente decisione della Corte europea dei diritti dell'uomo.</p>
    </intervention>
    <intervention id="2-439-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, la decisione della Corte europea dei diritti dell'uomo del 21 gennaio, causa M.S.S contro Grecia e Belgio, ha reso chiara l'urgenza di un sistema comune d'asilo europeo, nonché la necessità di assistere gli Stati membri nel loro obbligo di fornire adeguata protezione internazionale.</p>
      <p sl="en">La Commissione afferma da sempre che, nell'applicare l'acquis comunitario (e il regolamento Dublino è una parte essenziale dell'attuale acquis europeo in materia di asilo), gli Stati membri non sono mai esenti dall'obbligo di tutelare i diritti fondamentali. La Corte di giustizia europea ha ribadito, nella sua sentenza, tale principio.</p>
      <p sl="en">La sentenza non intacca i principi soggiacenti al sistema di Dublino in sé, ossia: disporre di un sistema chiaro per individuare quale Stato membro sia responsabile di esaminare la domanda d'asilo, garantire l'effettivo accesso alla procedura di attribuzione dello status di profugo ed evitare abusi dell'istituto dell'asilo sotto forma di domande multiple.</p>
      <p sl="en">Tuttavia, la valutazione del sistema di Dublino condotta dalla Commissione evidenzia che esso è perfettibile. Già nel 2008, abbiamo proposto una revisione di Dublino per far fronte a una serie di lacune che mirava a elevare sia gli standard di protezione per il richiedente asilo, sia il grado di efficienza del sistema a tutto vantaggio degli Stati membri.</p>
      <p sl="en">Accolgo con favore il fermo sostegno del Parlamento alle proposte della Commissione e invito Consiglio e Parlamento ad agire di concerto per un compromesso equilibrato che porti a un regolamento Dublino II migliorato.</p>
      <p sl="en">Tale compromesso deve contemplare anche un meccanismo d'emergenza per la sospensione, come extrema ratio , dei trasferimenti in situazioni di particolare ed eccezionale pressione su sistema dell'asilo. Deve inoltre rendere possibile una soluzione comune e globale a casi oggi trattati in modo discrezionale, così da permettere una maggior fiducia reciproca e un vero sostegno fra i firmatari di Dublino.</p>
      <p sl="en">La Commissione è consapevole delle carenze del sistema d'asilo in Grecia, paese alle prese con una pressione eccezionale dati gli alti numeri che caratterizzano i flussi migratori misti sul suo territorio e la mancanza di un sistema nazionale d'asilo che funzioni davvero. Abbiamo già preso provvedimenti per una revisione.</p>
      <p sl="en">La Commissione ha aperto un procedimento d'infrazione a carico della Grecia nel novembre 2009, sottolineando i propri timori rispetto a numerose disposizioni del diritto europeo. Il paese si è impegnato a riformare il sistema d'asilo, ai sensi di un piano d'azione presentato alla Commissione lo scorso agosto che prevedeva interventi immediati e a lungo termine. Da allora, in Grecia sono state apportate importanti modifiche legislative.</p>
      <p sl="en">Al tempo stesso, la Commissione è impegnata a fondo nell'assistere la Grecia assieme agli Stati membri, all'ACNUR e alle agenzie europee. Un impegno che combina una sostanziosa assistenza pratica e finanziaria per la riforma del sistema nazionale d'asilo, per la gestione delle frontiere e dei rimpatri, per un uso più efficace dei fondi comunitari di gestione dei flussi e per una migliore cooperazione con i paesi vicini, in primo luogo con la Turchia.</p>
      <p sl="en">Desidero concludere ricordando che l'Unione europea è fondata su valori quali rispetto della dignità umana, libertà, democrazia, uguaglianza, legalità e rispetto dei diritti fondamentali. L'asilo figura fra i diritti umani che l'Unione europea lotta per promuovere e far rispettare. La Commissione si adopera con fermezza per un sistema comune europeo di asilo improntato su equità, efficienza e protezione. È il miglior modo per difendere di concerto i diritti umani, uno dei pilastri su cui si regge lo spazio di libertà, sicurezza e giustizia.</p>
    </intervention>
    <intervention id="2-440-000" speaker_id="28229" name="Manfred Weber" is_mep="True" mode="spoken">
      <p sl="de">a nome del gruppo PPE. – Signor Presidente, Commissario Malmström, la politica d'asilo accende gli animi, come constatato di recente a Lampedusa e in Grecia, e si tratta di una questione che preoccupa la popolazione. Dobbiamo andar fieri di quanto l'Europa ha costruito, dei nostri standard comuni, dell'adeguata gestione delle domande d'asilo e del trattamento riservato a minori e famiglie. Possiamo andarne fieri. L'Europa offre assistenza e sostegno a chiunque sia perseguitato, ovunque nel mondo. Tuttavia il fattore decisivo non è quanto mettiamo nero su bianco in sede di commissione parlamentare, ma la realtà sul campo. Belgio e Grecia sono stati condannati di recente dalla Corte europea dei diritti dell'uomo per mancata attuazione e applicazione della legislazione esistente: questo dimostra che è la fase esecutiva a fare difetto.</p>
      <p sl="de">Chiedo alla Commissione di premere sull'acceleratore, al di là dei piani d'azione esistenti. Dobbiamo riuscire a creare e attuare in seno all’Unione europea standard importanti in tempi brevi. Nel caso specifico della Grecia, vorrei precisare che una frontiera ha due versanti e sono sconcertato dal comportamento di un partner come la Turchia. Abbiamo firmato un accordo di riammissione chiedendo alla Turchia molto meno di quanto dovrebbe fare se fosse già membro dell'Unione europea. È lecito quindi attendersi un maggiore impegno da parte della Turchia in questo campo.</p>
      <p sl="de">Il nostro spirito di solidarietà è indiscusso. Intendiamo garantire assistenza pratica, tramite il Fondo europeo per i rifugiati e Frontex, sia nel caso della Grecia, che già riceve aiuti, sia nel caso di Lampedusa, in Italia. La solidarietà europea non è in discussione, ma anzi oggi è più necessaria che mai.</p>
    </intervention>
    <intervention id="2-441-000" speaker_id="28576" name="Stavros Lambrinidis" is_mep="True" mode="spoken">
      <p sl="el">a nome del gruppo S&amp;D. – Signor Presidente, come dimostra la decisione della Corte, ci troviamo vincolati da Dublino II. A seguito della disuguale ripartizione dell'onere, è nata una discussione tra gli Stati membri in merito alla responsabilità, con scambi di accuse che vanno avanti da anni e che vedono i malcapitati profughi travolti dalla disputa.</p>
      <p sl="el">Recentemente, il 90 per cento degli immigrati e dei richiedenti asilo in Europa sono giunti attraverso la Grecia. Ora, con l'Algeria, la pressione si è spostata sull'Italia. Fino a quando alcuni si ostineranno a fingere che il problema riguardi solo Grecia, Italia, Malta o Cipro? Le nostre sono frontiere europee; la nostra politica di sviluppo e la nostra politica estera, o meglio la loro mancanza, sono problematiche europee.</p>
      <p sl="el">Di recente, il mio paese ha compiuto importanti passi avanti verso un miglioramento della situazione in materia di asilo, con una solida assistenza da parte della Commissione, ma ovviamente non basta. Il nuovo regolamento Dublino deve porre fine ai rimpatri di massa verso lo Stato membro di ingresso. Fra Stati membri deve esistere una solidarietà vera, proprio come ha chiesto il Parlamento. È giunto il momento che alcuni, al Consiglio, la smettiamo di fare Ponzio Pilato che se ne lava le mani.</p>
    </intervention>
    <intervention id="2-442-000" speaker_id="96677" name="Cecilia Wikström" is_mep="True" mode="spoken">
      <p sl="sv">a nome del gruppo ALDE. – Signor Presidente, la decisione della Corte europea dei diritti dell'uomo dimostra chiaramente come Belgio e Grecia abbiano contravvenuto agli articoli 3 e 13 della Convenzione europea per la salvaguardia dei diritti dell'uomo e delle libertà fondamentali. Entrambi i paesi sono dunque colpevoli di trattamento disumano e degradante di un richiedente asilo afgano in occasione del trasferimento dal Belgio alla Grecia. Purtroppo non è un caso isolato, ma questa sentenza della Corte è importante anche perché crea un precedente.</p>
      <p sl="sv">In qualità di relatore del Parlamento per la revisione di Dublino II, accolgo con favore questa decisione che dimostra, oltre ogni dubbio, come tutti gli Stati membri debbano cessare ogni trasferimento in Grecia fintantoché la situazione rimarrà invariata, sottolineando al contempo la necessità di una solidarietà europea. Se veramente vogliamo istituire un sistema comune d'asilo entro il 2012, dobbiamo condividere l'onere e aiutarci vicendevolmente.</p>
      <p sl="sv">Vorrei chiedere alla Commissione se questa sentenza modifica la sua percezione di Dublino in quanto pietra fondante del sistema comune d'asilo, e se la Commissione ha accesso alle statistiche relative alle ragioni alla base delle decisioni prese dagli Stati membri in relazione ai trasferimenti. È fondamentale evitare il ripetersi di casi simili.</p>
      <p sl="sv">In merito a Dublino, la posizione del Parlamento è chiara e attendiamo con impazienza l’avvio dei negoziati. Le nostre priorità sono il tema della custodia, il meccanismo di solidarietà, i diritti dei minori e disposizioni più perentorie in materia di ricorso in giustizia. Attendo la sua risposta, Commissario Malmström, e che questa ottima cooperazione prosegua.</p>
    </intervention>
    <intervention id="2-443-000" speaker_id="96815" name="Judith Sargentini" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, il punto è: che fare, ora che la Corte europea dei diritti dell'uomo afferma "Non potete più rispedire in Grecia altri richiedenti asilo"? Il ministro della Giustizia del mio paese, i Paesi Bassi, ha proposto una soluzione: agiamo subito per assistere i greci nei controlli alle frontiere con più severità, nell’istituzione di un sistema d'asilo e a quel punto i richiedenti asilo, ai sensi di Dublino, potranno essere rimpatriati</p>
      <p sl="nl">in Grecia. Ovviamente questa non è per nulla una soluzione.</p>
      <p sl="nl">Tutti i partiti di questo Emiciclo, da destra a sinistra, hanno ribadito la necessità di inserire nel sistema Dublino una clausola di solidarietà. In caso contrario, i paesi meridionali saranno sempre più in difficoltà del mio che, affacciato sul Mare del Nord, non è investito dal fenomeno degli sbarchi di clandestini.</p>
      <p sl="nl">L'afflusso di migranti a Lampedusa, signora Commissario, dimostra che monitorare strettamente le frontiere non garantisce riparo da eventi inattesi. Converrete con il gruppo Verts/ALE che il sistema Dublino è ormai in pezzi e che sembra giunto il momento favorevole per modificarlo. Converrete con noi che è un fenomeno che interessa tutti e che quindi i Paesi nordeuropei devono essere solidali.</p>
      <p sl="nl">Vorrei inoltre conoscere la vostra opinione sulla decisione della Corte di Strasburgo della settimana scorsa, in cui si dice che il numero di casi ai sensi dell'articolo 39, ossia di richieste di sospensione dell'espulsione, è aumentato lo scorso anno del 4 000 per cento proprio perché il sistema Dublino non funziona.</p>
      <p sl="nl">Un'ultima considerazione: la conclusione della causa tra la Maritime Support Servicies (MSS) e le autorità belghe ha dato torto a queste ultime, che hanno dovuto corrispondere il massimo dell'indennizzo in quanto ritenute negligenti. Che cosa aspettiamo a cambiare il sistema Dublino di modo che queste persone non ricevano più un trattamento disumano?</p>
      <a text="(L'oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-444-000" speaker_id="96904" name="Barry Madlener" is_mep="True" mode="spoken">
      <p sl="nl">Onorevole Sargentini, perché non l'ho sentita dire che è stata la Turchia a comportarsi male, permettendo ai clandestini di entrare nel proprio territorio, per cominciare? Perché non l'ho sentita dire che la farraginosa legislazione europea in materia du asilo può essere sfruttata dai trafficanti di esseri umani e da tanti avventurieri, proprio perché è troppo complessa? Perché non solleva questi argomenti?</p>
    </intervention>
    <intervention id="2-445-000" speaker_id="96815" name="Judith Sargentini" is_mep="True" mode="spoken">
      <p sl="nl">La ringrazio, signor Presidente, per offrirmi la possibilità di rispondere a questa domanda.</p>
      <p sl="nl">Guardiamo anzitutto alla trave nel nostro occhio: del suo stesso sistema d'asilo, l'Europa ha fatto un disastro. Se continuiamo di questo passo, rifiutandoci di aiutare la Grecia a togliersi una volta per tutte il peso di tutti i richiedenti asilo, e finché non avremo una procedura uniforme per valutare chi sia veramente un profugo politico, è inutile dare la colpa agli altri.</p>
      <p sl="nl">Convengo con l'onorevole Madlener che i trafficanti di esseri umani vadano arrestati e che la Turchia debba istituire un sistema d'asilo decente, che riconosca i profughi politici che non provengono dall'Unione, ma da paesi terzi. detto Con queste premesse, dobbiamo guardare anzitutto alla trave che abbiamo negli occhi e iniziare a far ordine in casa nostra.</p>
    </intervention>
    <intervention id="2-446-000" speaker_id="4542" name="Timothy Kirkhope" is_mep="True" mode="spoken">
      <p sl="en">a nome del gruppo ECR. – Signor Presidente, tengo a precisare al Commissario che siamo evidentemente davanti a un sistema che non funziona. Evidentemente legislazione europea e giustizia sono in conflitto tra loro. Non stiamo più parlando di attuare una legge, ma di interpretazioni inedite.</p>
      <p sl="en">Credo che l'Unione potrebbe affrontare meglio le sfide dell'immigrazione con un sistema più articolato, non dittatoriale, che non preveda una ancor maggiore armonizzazione legislativa e che non faccia leva sul moralismo delle corti europee, ma che punti invece sulla solidarietà, la cooperazione e una buona comunicazione tra vicini europei.</p>
      <p sl="en">Dobbiamo però fare attenzione a non spostare l'onere, quale esso sia, da un paese all'altro. Certo, siamo in obbligo verso gli altri Stati membri e verso quanti cercano una vita più sicura e più libera, ma la recente decisione della Corte individua altri problemi, come il rapporto tra tribunali europei, legislatori europei e Stati membri, o il controllo delle rispettive frontiere.</p>
      <p sl="en">Signora Commissario, vorrei sapere che cosa sta facendo la Commissione per fronteggiare queste emergenze a lungo termine. Può assicurarci che la risposta non sarà ancora più legislazione europea, inesorabilmente votata ad essere sovvertita in qualche tribunale europeo, e spiegarci invece come sostenere davvero la Grecia e altri Stati membri oggi colpiti da simili oneri?</p>
    </intervention>
    <intervention id="2-447-000" speaker_id="96748" name="Cornelis de Jong" is_mep="True" mode="spoken">
      <p sl="nl">a nome del gruppo GUE/NGL. – Signor Presidente, ringrazio e appoggio il Commissario Malmström, che giustamente settimana scorsa ha richiamato gli Stati membri a rimettersi al lavoro sull'intero pacchetto in materia di asilo. Non è certo un menù alla carta.</p>
      <p sl="nl">L'improvviso flusso di profughi tunisini ne è la più recente riprova. L'Italia è estremamente in difficoltà nel garantire un'accoglienza adeguata e l'osservanza delle procedure per l'asilo. Se gli altri Stati membri rimangono a guardare, sarà solo questione di tempo: la Corte europea dei diritti dell'uomo sentenzierà la sospensione dei trasferimenti delle domande d'asilo all'Italia, come ha già fatto con la Grecia.</p>
      <p sl="nl">È dunque nell'interesse di tutti mettere a punto una procedura d'emergenza nel contesto del sistema Dublino, come propone la Commissione, oltre ad istituire accordi vincolanti in materia di accoglienza e una procedura d'asilo di qualità.</p>
      <p sl="nl">Chiedo quindi al Commissario se ritiene che noi deputati possiamo venirle in soccorso, persuadendo i nostri governi a decidersi ad agire. Può comunque contare sul mio impegno.</p>
    </intervention>
    <intervention id="2-448-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, sono di nuovo i Paesi Bassi a dover rimediare ai disastri della Grecia. I nostri contribuenti hanno già pagato miliardi di euro per salvare questo paese dalla bancarotta ed ora ci troviamo sulle spalle duemila richiedenti asilo che non possiamo rispedire in Grecia.</p>
      <p sl="nl">I Paesi Bassi non li vogliono. Abbiamo già sofferto abbastanza, e continuiamo a soffrire, dell'immigrazione di massa e del fallimento dell'esperimento multiculturale. I Paesi Bassi vogliono meno immigrati senza alcuna prospettiva e chiediamo all'Europa di mettere in atto una politica dell'immigrazione molto più severa, altrimenti l'Europa diventerà “Eurabia”.</p>
      <p sl="nl">Ma la Grecia è a sua volta vittima di un pessimo vicino, la Turchia, e deve quindi costruire un muro per tenere fuori gli immigrati turchi e gli altri migranti cui questo paese permette di transitare sul proprio territorio. La Turchia andrebbe anzi punita in quanto consente agli immigrati clandestini un passaggio per la Grecia.</p>
      <p sl="nl">La legislazione europea in materia di asilo dovrà essere resa molto più severa. Siamo franchi: il 99 per cento dei richiedenti asilo in realtà non lo è, ma si tratta solamente di persone che cercano fortuna abusando del nostro sistema d'asilo.</p>
    </intervention>
    <intervention id="2-449-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, proseguo la discussione con un'ipotesi: abbiamo assistito alle rivolte nel Mediterraneo e nei paesi arabi. Sappiamo che tanti cittadini di quegli Stati sperano di trovare in Europa in destino migliore. Le cose stanno così e temo che l'ipotesi che illustrerò diverrà ben presto realtà.</p>
      <p sl="el">Sono cittadini che fuggono da paesi terzi alla volta dell'Europa; sbarcano a Lampedusa (e abbiamo visto con quali problemi) o cercano di raggiungere la Grecia attraverso la Turchia, sfruttando l'esenzione dal visto in base ad accordi bilaterali fra questi paesi e la Turchia; altri ancora vanno a Malta, o in Spagna o Portogallo. A quel punto qualcuno chiede l'asilo. Ovviamente anche in questo caso si applica Dublino II. Sappiamo che, nonostante alcuni presentino ricorso, come è già avvenuto ci saranno sentenze di condanna nazionali ancor prima di arrivare a una sentenza europea. Non possiamo fingere che non sia così.</p>
      <p sl="el">Ma non è tutto: alcuni vengono anche arrestati e non hanno diritto a chiedere asilo. Di certo saprete che, in base all’accordo con cui la Commissione ha appena annunciato la fine dei negoziati, per rimandare in Turchia con procedura di riammissione quanti l’hanno sfruttata come paese di transito, dovremo attendere due anni e l'entrata in vigore dell'accordo, più altri tre anni a titolo di periodo di transizione nel caso di cittadini di paesi terzi: in totale cinque anni. In altre parole, chi verrà arrestato in quel periodo, nel contesto della crisi che stiamo vivendo, non verrà riammesso dalla Turchia prima del 2016 o 2017.</p>
      <p sl="el">Lasciatemelo dire: con una simile gestione, l'Europa non è certo all'altezza della situazione.</p>
    </intervention>
    <intervention id="2-450-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Signor Presidente, è sempre bene ricordare alcuni impegni, soprattutto quelli assunti nell'ottobre del 2008 attraverso il Patto europeo sull'immigrazione e l'asilo, nel quale si dichiarava che è ormai giunto il momento di nuove iniziative per completare l'introduzione di un sistema comune d'asilo europeo, garantendo così un più elevato grado di protezione in seno all'Unione europea.</p>
      <p sl="fr">Ad oltre due anni da quei proclami, le proposte della Commissione restano sul tavolo negoziale, ma non si può fare a meno di notare quanto tale sistema d'asilo europeo e il processo di armonizzazione stentino a vedere la luce.</p>
      <p sl="fr">La recente decisione della Corte europea dei diritti dell'uomo segna, a mio avviso, un'importante svolta. Certo, mette a nudo il fallimento del sistema d'asilo in Grecia, ma lancia anche un messaggio chiaro, proprio mentre la Grecia si accinge a riformare il sistema d'asilo nazionale e ad adottare, al contempo, altre iniziative.</p>
      <p sl="fr">Al di là di questa situazione in particolare, però, quella decisione chiama in causa l'intero sistema europeo dell'asilo, specie nei suoi elementi di fondo (il regolamento Dublino) e nel suo presupposto di base, l'equivalenza dei sistemi nazionali d'asilo in seno all'Unione. Una decisione che mostra come, paradossalmente, il sistema comune europeo d'asilo abbia generato una sorta di ingiustizia, sia per i richiedenti asilo, sia per gli Stati membri.</p>
      <p sl="fr">A seguito della decisione, è necessario prendere quanto prima provvedimenti chiari. In attesa di un sistema d'asilo che funzioni in Grecia, gli Stati membri devono sospendere i rimpatri in Grecia e fare uso della clausola di sovranità prevista dal regolamento che consente loro di assumersi la responsabilità di valutare le richieste.</p>
      <p sl="fr">La Corte europea dei diritti dell'uomo, con la sua decisione, manda un segnale a tutte le parti in causa. Penso che questa decisione debba fare da stimolo al processo di armonizzazione e di riscrittura, specie del regolamento Dublino</p>
      <p sl="fr">Questo riguarda in primo luogo il meccanismo di sospensione dei trasferimenti di cui ho appena parlato, come proposto dalla Commissione. La decisione di Strasburgo ha gettato nuova luce su tale meccanismo, da un lato, e sulla solidarietà intraeuropea, dall'altro. La sospensione deve riavviare la discussione sulla necessità di tale un meccanismo di sospensione, come ho già detto, a condizioni chiare.</p>
      <p sl="fr">In secondo luogo, al di là di questo meccanismo, la sospensione deve fungere da leva – o almeno mi auguro – per dare sostegno, durante i negoziati, agli altri emendamenti al regolamento proposti dalla Commissione o sulle garanzie accompagnatorie per un simile strumento.</p>
      <p sl="fr">Infine, la sospensione decretata dalla Corte europea dei diritti dell’uomo va messa a frutto per rivalutare la situazione di vulnerabilità intrinseca in cui si trovano i richiedenti asilo. È altrettanto necessario un meccanismo di ricorso per la sospensione dei rimpatri dei richiedenti asilo interessati da una decisione derivante dall’applicazione del regolamento Dublino.</p>
      <p sl="fr">Oggi, i segnali d'allarme sono tanti, segno che è tempo di riformare questo regolamento per costruire un vero sistema comune in materia di asilo basato sulla solidarietà e sulla responsabilità.</p>
    </intervention>
    <intervention id="2-451-000" speaker_id="96872" name="Nadja Hirsch" is_mep="True" mode="spoken">
      <p sl="de">Signor Presidente, Commissario Malmström, oggi stiamo discutendo della decisione della Corte europea dei diritti dell'uomo. Il paese interessato è il Belgio, ma riguarda in realtà tutti gli Stati membri. Anche la Germania ha deciso di non rimpatriare più i richiedenti asilo in Grecia.</p>
      <p sl="de">Come un onorevole collega ha già ricordato, dobbiamo chiederci se vogliamo un'Europa cinta da mura o se vogliamo piuttosto mantenere e sviluppare il diritto d'asilo, soluzione che, come liberale, sostengo caldamente. Questo significa però garantire a ogni richiedente asilo una procedura organizzata in modo adeguato. Rendiamocene conto: non è né etico né solidale scaricare l'intero onere sui soli paesi meridionali, i quali, data la loro posizione geografica, sono stati investiti da un massiccio afflusso di profughi. A Lampedusa, questo accede a seguito degli eventi in Tunisia. E comunque, le autorità locali preposte all'asilo non riescono a far fronte a questo stato di cose.</p>
      <p sl="de">Anche la recente liberalizzazione per quanto riguarda il Kosovo si è tradotta solo poche settimane fa in un massiccio afflusso di richiedenti asilo in Germania. Anche noi, inizialmente, non siamo riusciti a gestire in modo adeguato tutte quelle richieste. Se quindi vogliamo davvero difendere il diritto d'asilo, il sistema va ripensato per garantire una maggior solidarietà in futuro. Dublino II non può rimanere così com'è.</p>
    </intervention>
    <intervention id="2-452-000" speaker_id="96990" name="Carmen Romero López" is_mep="True" mode="spoken">
      <p sl="es">Signor Presidente, onorevoli colleghi, il cittadino afgano menzionato nella decisione della Corte europea per i diritti dell’uomo non era un immigrato, non ha abusato del sistema e non era una vittima della tratta di esseri umani. Inoltre, non trattandosi di un perseguitato non era neppure coperto dalla Convenzione di Ginevra. Era un richiedente asilo e, come tale, avrebbe usufruito di protezione sussidiaria e internazionale. È una decisione importante, dato il precedente che stabilisce.</p>
      <p sl="es">Quanti ancora potrebbero essere in attesa di giudizio dopo un ricorso contro il diniego dell’asilo? Quanti potrebbero chiedere i danni per le eccessive lungaggini? Che accadrebbe se la Corte di Strasburgo emettesse più di mille condanne contro gli Stati membri? Che ne sarebbe della reputazione dell’Europa?</p>
      <p sl="es">Possiamo continuare a ritenerci i campioni dei diritti fondamentali, se poi trattiamo i richiedenti asilo che fuggono da una guerra peggio dei delinquenti?</p>
      <p sl="es">Signora Commissario, i richiedenti asilo attendono una risposta in centri di detenzione (se sono profughi o godono della protezione sussidiaria) anche per sette mesi, senza alcun diritto procedurale. Lo trova umano?</p>
      <p sl="es">Il pacchetto in materia di asilo è in stallo da troppo tempo e il sistema comune d’asilo non esiste, onorevole Weber. Gli Stati membri inoltre non seguono tutti le medesime procedure e non c’è solidarietà, il che spiega la situazione in cui ci troviamo.</p>
      <p sl="es">Il cittadino afgano è stato risarcito per danni morali, non in base al regolamento Dublino; ma quale risarcimento morale dovrebbe chiedere chi fugge da una guerra e si ritrova a saltare per anni da un campo all’altro? Siamo stanchi di sentire solo parole su abusi e tratta. Non sarà che stiamo solo tentando di voltare la frittata, ostinandoci deliberatamente a negare la realtà? Dublino sarà anche perfettibile, ma occorre fare molto di più. E con urgenza, signora Commissario.</p>
    </intervention>
    <intervention id="2-453-000" speaker_id="28120" name="Simon Busuttil" is_mep="True" mode="spoken">
      <p sl="mt">Signor Presidente, la decisione della Corte europea non segna tanto la condanna di Belgio o Grecia, quanto quella del regolamento di Dublino, quello stesso regolamento che ha consentito al Belgio di trasferire un afgano in Grecia. Un’ingiustizia: non è giusto che i paesi di frontiera debbano farsi carico dell’onere da soli, perché, siamo franchi, questi paesi non hanno il compito di fare da gendarme o da guardia di confine per il resto degli Stati membri.</p>
      <p sl="mt">Sulla scorta della sentenza emessa dalla Corte di giustizia europea, è quindi chiaro che, se un paese europeo ritrasferisce un richiedente asilo in un altro Stato europeo sottoposto a enorme pressione, ciò è contrario alla Convenzione europea in materia di diritti umani.</p>
      <p sl="mt">Paesi come Germania e Regno Unito hanno già iniziato a prenderne atto, sospendendo i trasferimenti, ma occorre che il regolamento Dublino sia modificato, e subito.</p>
    </intervention>
    <intervention id="2-454-000" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Signor Presidente, la ragione per la quale mi sento in dovere di intervenire oggi è che nessuno ha menzionato la questione di Cipro e il problema di immigrazione con cui siamo alle prese.</p>
      <p sl="el">Cipro, un piccolo Stato di mezzo milione di abitanti, riceve un flusso di immigrati di circa 30-50 persone al giorno, che attraversano la Linea verde dai territori occupati. Su solo mezzo milione di abitanti.</p>
      <p sl="el">Noi non abbiamo centri di permanenza per i richiedenti asilo e, se le loro richieste vengono respinte, non possiamo rispedirli al paese d’ingresso, visto che entrano dai territori occupati, distruggendo i propri documenti e, molto spesso, restano sull’isola.</p>
    </intervention>
    <intervention id="2-455-000" speaker_id="96870" name="Gesine Meissner" is_mep="True" mode="spoken">
      <p sl="de">Signor Presidente, Commissario Malmström, per risolvere il problema dell’asilo non servono certo i muri. Ecco perché intervengo: chiunque sostenga una cosa del genere non ha capito nulla dei valori europei.</p>
      <p sl="de">Per noi, il punto è la protezione dei diritti umani e fondamentali. Davanti a gente che scappa dal proprio paese per chiedere asilo in Europa, quale che sia la ragione, o che è salita scientemente su una barca stracarica mettendo a rischio la propria vita, noi non possiamo dire: “Rispediamoli a casa ancor prima che arrivino”. Per queste persone ci vogliono procedure d’asilo sensate e funzionanti. Non possiamo lasciare da soli i paesi meridionali, dove queste persone arrivano, a far fronte al problema. Su questo punto mi trovo d’accordo con la collega, l’onorevole Hirsch.</p>
      <p sl="de">D’altro canto, è sbagliato affermare che vogliamo che tenere queste persone fuori dall’Europa perché noi non li vogliamo. In Europa la demografa sta cambiando e in futuro avremo bisogno sia di integrazione, sia di richiedenti asilo disposti a restare. Non è questione di umanità, ma di buonsenso. Per queste ragioni dobbiamo trovare delle soluzioni e in fretta.</p>
    </intervention>
    <intervention id="2-456-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, secondo la decisione della Corte europea dei diritti dell’uomo, il sistema d’asilo in Grecia sarebbe disumano perché possono passare sino a cinque anni per raggiungere una decisione definitiva. Ma le procedure sono lunghe in tutta Europa, in quanto il sistema d’asilo viene sfruttato e brutalizzato attraverso menzogne, la falsificazione o distruzione di documenti e la tendenza a ignorare le decisioni prese. Questo vale in particolare quando non vi è una vera ragione per chiedere asilo e, dopo una procedura durata anni, il richiedente all’improvviso pretende la residenza per ragioni umanitarie.</p>
      <p sl="de">Alla luce del fallimento del sistema d’asilo europeo, dobbiamo essere onesti: e ammettere finalmente che l’Unione europea non può accogliere i migranti economici di tutto il mondo, soprattutto quando spende miliardi di euro in cooperazione allo sviluppo e sostegno alla democratizzazione nei paesi d’origine.</p>
      <p sl="de">Occorre una definizione chiara del diritto d’asilo, strettamente riconducibile alla Convenzione di Ginevra, così da porre fine all’immigrazione economica, che inclusa anche l’obbligo per il richiedente asilo di cooperare nella procedura. In questo modo non ci sarà più la base giuridica per truffe sulla base di ragioni umanitarie fittizie.</p>
    </intervention>
    <intervention id="2-457-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, il progressivo esonero dei visti, da una parte, e la recrudescenza dei flussi migratori, dall'altra, esigono che il pacchetto sull'asilo trovi finalmente una corsia preferenziale in seno al Consiglio – iniziativa questa che, se sostenuta dalla Commissione, avrebbe il pregio di regolare una materia complessa e di definire una strategia unitaria che impone la sentenza che oggi trattiamo e offrirebbe l'opportunità per evitare trasferimenti come quelli di cui oggi abbiamo discusso.</p>
      <p sl="it">Siamo ovviamente favorevoli alla tutela dei diritti fondamentali, coniugando tuttavia tale esigenza con il rigoroso accertamento dei requisiti. Signor Commissario, dato che la situazione è divenuta insostenibile, si rende ora necessaria la ricerca di una disciplina positiva e di un quadro normativo chiaro. Si tratta di un passaggio importante che – ne sono convinto – con il suo contributo potrà essere affidato alle valutazioni del Consiglio in tempi ragionevolmente brevi.</p>
    </intervention>
    <intervention id="2-458-000" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, solo una breve domanda, dato che la discussione è stata molto densa e ho la sensazione che, salvo alcune punte di estremismo, condividiamo tutti la stessa preoccupazione.</p>
      <p sl="fr">Vorrei chiedere al Commissario come intende contrastare la tesi iconoclasta di erigere un muro fra Turchia e Grecia, anche se questa può essere spiegata con la fortissima pressione che grava sulla Grecia e anche se, come ricordato da alcuni onorevoli colleghi, le condizioni per chi finisce nei centri di detenzione sono estremamente difficili.</p>
      <p sl="fr">Sebbene gli Stati membri siano sovrani in materia di opere pubbliche (anche quando si tratta di una muraglia, seppur irrealistica), noi europei siamo chiamati direttamente in causa, a livello sia congiunturale (la situazione a Lampedusa o la decisione della Corte europea dei diritti dell’uomo) sia strutturale (la situazione nei paesi dell’Europa meridionale).</p>
      <p sl="fr">È quindi giunto il momento di rivedere il regolamento Dublino con urgenza, così da assumere congiuntamente la responsabilità di simili situazioni in tutta Europa, con un approccio solidale e umano. Questo sarà possibile unicamente con una vera legislazione europea in materia di asilo, divenuta ora più urgente che mai.</p>
    </intervention>
    <intervention id="2-459-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, onorevoli colleghi, i valori su cui si fonda l'Unione europea – i diritti dell'uomo e i diritti fondamentali – non possono essere messi in discussione. Una sentenza della Corte europea determina la necessità di una riflessione urgente e di iniziative rapide ed efficaci. La sentenza impone l'elaborazione, la definizione e l'attuazione di una strategia unitaria e di un impegno comune. Le procedure d'asilo devono essere evase subito e nel miglior modo possibile.</p>
      <p sl="it">Ma quei paesi frontalieri che si trovano a gestire un'emergenza di un esodo che non si rivolge ad essi stessi, ma – per il loro tramite – all'Europa intera non possono essere lasciati da soli dalla stessa Europa. I paesi di frontiera non possono assumersi interamente da soli la responsabilità degli oneri e dell'organizzazione dell'evasione di domande d'asilo che spesso richiedono lunghi tempi e lunghe e attente valutazioni. Tali tempi e attente valutazioni non devono incidere sulla dignità dei migranti, che deve essere sempre e comunque garantita.</p>
    </intervention>
    <intervention id="2-460-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, ringrazio tutti gli intervenuti. Si tratta di una sentenza davvero interessante, ma che non scalza del tutto l’attuale sistema di Dublino. Quest’ultimo più o meno funziona e, al di là della decisione della Corte, obbliga già oggi gli Stati membri a garantire il rispetto dei diritti fondamentali. La sentenza pone però l’accento su una serie di aspetti essenziali ed è per questo che la Convenzione di Dublino va riformata e migliorata.</p>
      <p sl="en">Ecco perché la Commissione ha proposto alcune migliorie; sono lieta di apprendere che le stiate valutando e che condividiate la necessità di un meccanismo di emergenza nel sistema. A questo riguardo, la Commissione concorda con voi.</p>
      <p sl="en">Occorre anche accelerare i lavori per un sistema comune d’asilo. Molti di voi ne convengono e io sono davvero grata del vostro impegno. La cosa migliore a tal fine è non smettere di lavorare, pubblicare relazioni e premere sul Consiglio affinché dia avvio ai negoziati.</p>
      <p sl="en">Oggi, fra i vari Stati membri le differenze sono troppe e questa situazione non è sostenibile. In un’Unione comune, con valori comuni e una comune applicazione di standard e convenzioni internazionali, differenze come quelle odierne non sono ammissibili. Le persone vanno trattate in modo decoroso e i gruppi più vulnerabili vanno tutelati. Occorrono sistemi efficaci che evitino mesi o addirittura anni di detenzione. È uno strazio per i singoli e un costo per la società. È un aspetto che va migliorato e posso solo incoraggiare voi e il Consiglio a non ritrattare il proprio impegno al riguardo.</p>
      <p sl="en">Sulla Grecia, la Commissione sta facendo molto. Il governo ellenico sta studiando un piano d’azione molto ambizioso, ma che non potrà certo risolvere il problema in un week end, come chiarito sin da subito. Sono problemi di lunga data e noi siamo qui per portare aiuto; il fatto che tutti gli Stati membri siano coinvolti in Frontex, oltre ad aver offerto diverse forme di assistenza (economica, tecnica, amministrativa e linguistica con la fornitura di interpreti) è la riprova di una vera solidarietà europea.</p>
      <p sl="en">La Grecia va aiutata in quanto si trova ad affrontare una pressione enorme: anche questa è una sfida europea. Certo, il grosso della responsabilità spetta alla Grecia, che ha già fatto molto, ma che deve fare molto più. Non credo che una recinzione o una muraglia risolveranno nulla, perché vi sono altri interventi ben più importanti. Stiamo lavorando con l’EASO, il nuovo ufficio europeo di sostegno per l’asilo, a La Valletta, e con l’UNHCR.</p>
      <p sl="en">Ultimamente, la Turchia si è mostrata costruttiva e disposta a cooperare. Dopo otto anni, abbiamo concluso i negoziati sull’accordo di riammissione. Spero che gli Stati membri, settimana prossima al Consiglio, daranno il loro benestare.</p>
      <p sl="en">Quanto ai dati richiesti dall’onorevole Wikström, le cifre in mio possesso per il 2009 e il 2010 indicano 16 328 richieste di presa in carico o di riaccompagnamento di migranti in Grecia da altri Stati membri. Di queste, 12 638 (il 77 per cento) sono state accolte. Tuttavia, gli Stati membri hanno eseguito solo 2 251 trasferimenti, ossia neppure il 14 per cento.</p>
      <p sl="en">Vi rinnovo il mio ringraziamento per il sostegno che prestate alle nostre iniziative per il pacchetto in materia di asilo. Gli atti legislativi sono sul tavolo: continuiamo a collaborare (Commissione, Parlamento e Consiglio) per portarle a termine quanto prima, così da rendere finalmente realtà un sistema comune d’asilo in Europa.</p>
    </intervention>
    <intervention id="2-461-000" speaker_id="photo_generic" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem27" title="14. Misure urgenti dell'Unione a favore dell'Italia e di altri Stati membri interessati da eccezionali flussi migratori (discussione)">
    <intervention id="2-463-000" speaker_id="photo_generic" is_mep="True" mode="spoken" role="Presidente">
      <p sl="unknown">L'ordine del giorno reca in discussione le misure urgenti dell'Unione a favore dell'Italia e di altri Stati membri interessati da eccezionali flussi migratori.</p>
    </intervention>
    <intervention id="2-464-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, la ringrazio per questa discussione in merito a una situazione di grande attualità che merita tutta la nostra attenzione.</p>
      <p sl="en">La Commissione sta seguendo con grande attenzione la situazione e Frontex ha inviato due esperti sul posto. Circa 5 500 migranti tunisini hanno raggiunto le coste italiane negli ultimi due giorni, ma i numeri si sono leggermente ridimensionati nelle ultime 24 ore; arrivano soprattutto uomini sui trent’anni, ma anche 34 donne e 108 bambini; sono stati identificati anche 27 i trafficanti di esseri umani. Queste persone che arrivano sulle coste italiane esercitano un’eccezionale pressione sulle strutture ricettive italiane, soprattutto a Lampedusa.</p>
      <p sl="en">Sabato scorso abbiamo preso contatto con il ministero degli Interni italiano e come Unione europea abbiamo ricevuto una richiesta formale di assistenza. Siamo pronti ad aiutare sia l’Italia sia la Tunisia. Si tratta di una questione importante per l’intera Unione europea, non si tratta solo di una tematica bilaterale. Anche prima dei più recenti sviluppi, la Commissione, assieme a Frontex, ha iniziato a stabilire le azioni da intraprendere nel breve e nel medio periodo. La risposta comune dell’Unione europea si deve basare sul principio della solidarietà tra Stati membri e noi siamo pronti ad aiutare l’Italia.</p>
      <p sl="en">Il nostro approccio si deve però anche fondare sulla solidarietà con la Tunisia e con la sua transizione verso la democrazia. Questa posizione è stata espressa anche dall’Alto rappresentate Ashton quando ha fatto visita ieri alle autorità tunisine a Tunisi, offrendo loro sostegno politico e finanziario.</p>
      <p sl="en">Per aiutare l’Italia in questa situazione, abbiamo individuato una serie di provvedimenti concreti e intendiamo fornire rapidamente assistenza finanziaria. Da questo punto di vista, siamo pronti a mobilitare aiuti straordinari, previsti dal Fondo europeo per i rifugiati per il 2011, oltre ai finanziamenti già stanziati a favore dell’Italia. Queste azioni copriranno i costi di alloggio, infrastrutture, aiuti materiali, cure mediche, assistenza sociale, consulenza per le procedure amministrative e giuridiche legate alla concessione di asilo, assistenza legale, assistenza linguistica ecc.</p>
      <p sl="en">Possiamo anche mobilitare piuttosto rapidamente risorse provenienti da fondi europei quali il Fondo per le frontiere esterne e, se necessario, l’Italia può chiedere al nuovo Ufficio europeo per l’asilo di La Valletta di mettere in campo squadre di supporto alle autorità nazionali che valutano le domande di asilo.</p>
      <p sl="en">Per quanto riguarda il controllo delle frontiere esterne, è possibile organizzare un’operazione Frontex congiunta con il quale mantengo appositamente stretti contatti. So che si stanno compiendo preparativi a livello tecnico.</p>
      <p sl="en">Come di consueto, il dibattito congiunto dipenderà dalle donazioni volontarie di attrezzature da parte degli Stati membri. Invito quindi tutti gli Stati membri a mostrare il proprio sostegno, ma permettetemi di rassicurarvi circa un punto relativo alla discussione di qualche minuto fa: data la diversa tipologia delle operazioni frontaliere marittime e terrestri e la richiesta rivolta agli Stati membri di partecipare a una nuova operazione congiunta, l’azione in oggetto non farà concorrenza al loro contributo all’operazione attualmente in corso alla frontiera terrestre greca. Anche questa, naturalmente, è una priorità.</p>
      <p sl="en">Vorrei sottolineare che dobbiamo dedicare particolare attenzione alle categorie più vulnerabili che hanno bisogno di protezione internazionale. Occorre tenere conto delle esigenze di queste persone che devono essere messe in grado di accedere alla speciale tutela di cui hanno diritto, come previsto dalle leggi nazionali e dal diritto dell’Unione.</p>
      <p sl="en">Grazie alle azioni concrete che ho appena descritto, siamo pronti a incontrare e a impegnarci con i rappresentanti delle autorità italiane per concordare i dettagli di ciascuna azione e i prossimi passi da compiere.</p>
      <p sl="en">Ovviamente, occorre sviluppare ulteriormente una strategia a medio termine. Nel particolare quadro dei flussi migratori, abbiamo bisogno di una gestione delle frontiere efficace e di una strategia di sostegno alla transizione democratica ed economica. Nel breve periodo, le autorità tunisine devono pattugliare efficacemente le frontiere del proprio paese, in mare e lungo la costa, per impedire che contrabbandieri, trafficanti di esseri umani e criminali evasi di prigione approfittino della situazione. è inoltre fondamentale che la Tunisia riporti a casa quanti hanno raggiunto il territorio degli Stati membri e che non necessitano di protezione internazionale.</p>
      <p sl="en">Nell’ottica di un intervento più strutturato, dovremmo anche esplorare le possibilità di offrire un’assistenza più mirata, promuovendo progetti in grado di sostenere attività che generino reddito e posti di lavoro nelle diverse regioni della Tunisia, e mi riferisco soprattutto alle parti meridionali del paese.</p>
      <p sl="en">A livello più generale, un approccio coerente a sostegno dello sviluppo politico ed economico della Tunisia deve includere la possibilità di immigrazione legale nell’Unione europea, nonché lo scambio di beni, servizi e know-how.</p>
      <p sl="en">Sul Mediterraneo sta soffiando un vento portato da queste rivoluzioni popolari, che può portare numerosi sviluppi positivi per la Tunisia, per altri paesi e per l’Unione europea. L’attuale situazione a Lampedusa non deve pregiudicare la nostra disponibilità a offrire assistenza e sostegno a queste democrazie emergenti e alla giovane generazione che ha saputo conseguire mutamenti politici fondamentali in modo così appassionato e pacifico.</p>
    </intervention>
    <intervention id="2-465-000" speaker_id="28120" name="Simon Busuttil" is_mep="True" mode="spoken">
      <p sl="en">a nome del gruppo PPE. – Signor Presidente, l’emergenza umanitaria in Italia e, soprattutto, sull’isola di Lampedusa – perché proprio di questo si tratta, di un’emergenza umanitaria – ci impone di agire con urgenza.</p>
      <p sl="en">Propongo cinque fasi. In primo luogo, un vero e proprio Piano Marshall per la Tunisia e l’Egitto che fornirebbe aiuti concreti a tutti i livelli, ma che richiederebbe al contempo la piena cooperazione delle autorità tunisine nel presidio delle loro coste, impedendo che l’immigrazione illegale via mare prosegua.</p>
      <p sl="en">In secondo luogo abbiamo bisogno dell’urgente dispiegamento di una missione RABIT di Frontex: una squadra di intervento rapido alle frontiere. Signora Commissario, non abbiamo bisogno solo di due esperti Frontex, ma di una missione Frontex da inviare in quel paese già oggi.</p>
      <p sl="en">In terzo luogo dobbiamo fornire all’Italia un aiuto tangibile per accogliere le migliaia di persone sbarcate a Lampedusa. Francamente, signora Commissario, non vedo come lei possa dire che l’Ufficio europeo di sostegno per l'asilo invierà i propri esperti quando non è ancora operativo: dovremo quindi agire diversamente.</p>
      <p sl="en">In quarto luogo dobbiamo favorire il processo di rimpatrio. L’immediato rimpatrio di quanti non hanno diritto a usufruire della tutela dell’asilo, i quali devono essere rimandati in Tunisia, il paese da cui sono giunti.</p>
      <p sl="en">Dobbiamo infine tenere presente l’articolo 80 del trattato, in cui si dichiara esplicitamente che la nostra politica di immigrazione deve fondarsi sul principio della solidarietà e sulla giusta ripartizione delle responsabilità. Penso che per la Commissione sia giunto di mettere in pratica tale articolo.</p>
    </intervention>
    <intervention id="2-466-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">a nome del gruppo S&amp;D. – Signor Presidente, signora Commissario, ritengo che un’ampia maggioranza dei deputati di quest’Aula guardino con favore ai movimenti democratici nei paesi mediterranei e li considerino una sfida per la politica esterna europea e per il suo impegno nei confronti di valori condivisi, ma anche che molti di noi sappiano che quei movimenti non sono innocui, ma comportano invece effetti umanitari e ripercussioni sulla pressione migratoria esercitata sui paesi confinanti.</p>
      <p sl="es">È giunto il momento di ricordarci che il trattato di Lisbona è in vigore e che gli articoli 67, 77, 78 paragrafo 3, e 80, come è stato appena ricordato, prevedono che la solidarietà e le responsabilità condivise fanno di questa sfida una sfida europea. Non soltanto è una sfida condivisa, è anche solidale e riguarda quindi le istituzioni europee.</p>
      <p sl="es">È il tempo di dire che nessun paese è solo, che questo non è un problema solo dell’Italia a Lampedusa, o di Malta, della Grecia o della Spagna. No! È un problema delle istituzioni europee. È anche giunto il momento di dire che non stiamo parlando dell’Agenzia europea per la gestione della cooperazione operativa alle frontiere esterne, che è un’agenzia operativa, o dell’Ufficio europeo di sostegno per l’asilo, ma del livello decisionale politico. Questo significa sottolineare la necessità di investire le risorse necessarie nella cooperazione allo sviluppo e nel sostegno alle esigenze di questi paesi costruendo e consolidando la democrazia. Le risorse necessarie devono essere investite anche nel sostegno agli Stati membri per affrontare la sfida dell’assistenza di base in risposta all’immigrazione e alla sfida della gestione delle frontiere comuni.</p>
      <p sl="es">È necessario ricordare che il trattato di Lisbona prevede un intero programma da attuare e che il Parlamento sarà al suo fianco per assisterlo nell’affrontare la sfida che ci troviamo di fronte.</p>
    </intervention>
    <intervention id="2-467-000" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – Signor Presidente, signora Commissario, cara Cecilia, onorevoli colleghi, inizio il mio intervento partendo da una dichiarazione che il ministro degli Esteri italiano avrebbe rilasciato ieri a Damasco, in occasione della quale ha affermato che la Siria – udite, udite! – "è un paese solido in cui è soddisfatto il desiderio del popolo di modernizzazione", mentre pochi giorni fa il nostro ministro degli Interni ha rilasciato un'altra dichiarazione nella quale scarica le sue responsabilità sull'Europa, che avrebbe lasciato l'Italia da sola, aggiungendo – con un tocco di perfidia – "come al solito".</p>
      <p sl="it">Come al solito, invece, vi è l'abitudine di invocare l'Europa quando fa comodo, per ignorarla con fastidio quando Bruxelles disapprova l'accordo sui rimpatri in mare, che viola il diritto umanitario e arricchisce quelle dittature africane – alcune delle quali oggi stanno andando a picco – continuando peraltro ancora oggi a elargire miliardi alla Libia di Gheddafi o rinunciando all'aiuto di 10 milioni di euro offerto al governo italiano nel 2009 dalla riserva del Fondo europeo per i rifugiati, fondi che l'Italia ha deciso di non utilizzare, forse perché bisognava spenderli seguendo le procedure più trasparenti dell'Europa e non i criteri propri della Protezione Civile.</p>
      <p sl="it">Ritengo che in questo modo e con questa dichiarazioni non si va da nessuna parte. Davvero non si capisce la lezione di queste settimane: Lampedusa ci ricorda che la storia è più forte di certi giochi politici e della rincorsa a dichiarazioni che creano illusioni, che non tutto si riesce a comprare con il denaro, che l'Europa non si reclama a sproposito, ma è un progetto nel quale ogni giorno ci si deve impegnare reclamando diritti e solidarietà ma anche rispettando gli impegni assunti.</p>
      <p sl="it">Per frenare in modo sostenibile e non contingente gli sbarchi occorrono cinque cose: democrazia, sviluppo, rispetto del diritto internazionale, solidarietà europea – ma soprattutto – zero demagogie.</p>
    </intervention>
    <intervention id="2-468-000" speaker_id="96728" name="Barbara Lochbihler" is_mep="True" mode="spoken">
      <p sl="de">a nome del gruppo Verts/ALE. – Signor Presidente, circoscrivendo il titolo di questa discussione al sostegno all’Italia e ad altri Stati membri, stiamo ancora una volta commettendo l’errore di concentrarci soltanto sui problemi dei paesi che si affacciano sul Mediterraneo. Quello che manca è la solidarietà nei confronti di quanti fuggono via mare.</p>
      <p sl="de">Se crediamo veramente ai nostri principi in materia di protezione dei rifugiati, dobbiamo prima assicurarci, e se necessario verificare nei singoli casi, quale sia la situazione di queste persone e garantire la tutela dei loro diritti umani. Non dobbiamo consentire che i migranti siano respinti e le nostre frontiere fortificate. Si fa continuamente riferimento agli aiuti che l’agenzia europea per le frontiere Frontex può offrire in questa situazione; potrebbe dare davvero una mano se incentrasse le proprie attività sulla protezione e il soccorso ai profughi. Non dobbiamo respingere imbarcazioni piene di rifugiati come abbiamo fatto in passato. Qui in quest’Aula stiamo redigendo oggi un nuovo mandato per Frontex e spero riusciremo a introdurre miglioramenti, tra cui una maggiore trasparenza e specifiche richieste di svolgimento dei compiti dell’Agenzia nel rispetto dei diritti dell’uomo.</p>
      <p sl="de">Ovviamente, dobbiamo anche aiutare con urgenza la Tunisia a strutturare la propria economia in modo tale che i suoi abitanti nutrano maggiore fiducia nelle loro opportunità di guadagnare abbastanza per vivere decentemente nel proprio paese. Dobbiamo fare in modo che la Tunisia viva uno sviluppo economico rapido e positivo grazie agli scambi commerciali con l’Unione europea e ai sussidi stanziati per i progetti nel paese. Questo è uno dei principali requisiti della trasformazione democratica della Tunisia.</p>
      <p sl="de">Non riesco proprio a capire perché, ancora una volta, molti Stati membri stiano abbandonando i paesi che si affacciano sul Mediterraneo, lasciandoli da soli a fronteggiare un afflusso imprevisto di rifugiati. L’appello agli aiuti volontari nei confronti di isole come Lampedusa e Malta è rimasto inascoltato. Occorre giungere a una soluzione vincolante che chieda agli Stati dell’Europa centro-settentrionale di accogliere rifugiati. L’infrastruttura già esiste; mancano però la volontà politica e il senso di solidarietà.</p>
    </intervention>
    <intervention id="2-469-000" speaker_id="96821" name="Rui Tavares" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, onorevoli colleghi, in verità, non possiamo discutere del problema di Lampedusa senza tenere presente un elemento: in Tunisia, sotto il Presidente Ben Ali, vigeva una legge che ancora non è stata abrogata, che considerava l’emigrazione come un crimine. Questo significa che Frontex da solo non può affrontare la questione perché occorre impedire che queste persone siano rimpatriate finiscano per finire poi nelle carceri tunisine e per questo è necessario convincere il nuovo governo ad abrogare quella specifica legge.</p>
      <p sl="pt">Credo soprattutto che questa situazione riveli una fondamentale mancanza di realismo nella nostra politica dell’immigrazione, che dipende da una sola persona. Questa persona non è il Commissario Malmström, né il Presidente Barroso: è il Colonnello Gheddafi. Se il Colonnello Gheddafi cadrà, come sinceramente spero, cosa faremo con il nostro principale cuscinetto di protezione dagli immigranti provenienti dall’Africa settentrionale e subsahariana?</p>
      <p sl="pt">Questo dimostra che, attualmente, dal Marocco alla Siria, abbiamo una linea di 5 000 chilometri lungo la quale il rischio umanitario aumenta a ogni chilometro, e che dobbiamo prepararci in un modo che forse non ha paragoni nella storia europea dal 1956 (dai fatti di Ungheria) ad oggi, per una crisi umanitaria. Questa situazione comporta la fine della codecisione in materia di reinsediamento perché potremmo avere campi profughi alle porte dell’Europa se una di queste rivoluzioni finisse male, cosa che speriamo non avvenga, mettendo fine una volta per tutte all’edificio delle politiche in materia di asilo in Europa e di trasferimento condiviso dei richiedenti asilo nei paesi dell’Unione europea.</p>
    </intervention>
    <intervention id="2-470-000" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, a queste emergenze bisogna dare una risposta politica immediata. Gli interventi urgenti richiesti dall'Italia sono: 1) la trasformazione di Frontex da agenzia di coordinamento a struttura operativa, con uomini e mezzi propri; 2) la realizzazione del principio del burden sharing ; 3) l'utilizzo di Europol per indagini su possibili infiltrazioni terroristiche e sulla gestione criminale del traffico di esseri umani; 4) lo stanziamento di risorse per far fronte all'emergenza.</p>
      <p sl="it">Tuttavia, tutto ciò non risolverà le cause strutturali delle rivoluzioni del Maghreb, che sono risiedono nell'assenza di veri partiti politici, di sindacati, di associazioni, di una stampa libera e, soprattutto, di rispetto dei diritti umani. Mancano, in sostanza, gli strumenti istituzionali che caratterizzano una vera democrazia e danno voce al popolo. Senza di ciò non ci sarà né sviluppo economico, né occupazione, né stabilità e sicurezza per tutti. Questa è la vera sfida politica che l'Europa deve affrontare.</p>
    </intervention>
    <intervention id="2-471-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, in Europa abbiamo una vera emergenza: in questo momento il continente è inondato da uno tsunami di immigranti islamici provenienti dalla Barberia, nel Nord Africa.</p>
      <p sl="nl">Decine di migliaia di individui in cerca di fortuna, alcuni criminali inveterati o addirittura terroristi, sono già arrivati a Lampedusa e centinaia di migliaia stanno per seguire il loro esempio. La frontiera europea sembra un colabrodo. L’Italia non sta proteggendo la nostra frontiera esterna e Frontex è travolta dagli eventi.</p>
      <p sl="nl">Chiedo perciò al Consiglio e all’Alto rappresentante Ashton di indire una riunione di emergenza, ai sensi dell’articolo 28, paragrafo 2, nel corso della quale il Consiglio deve adottare severe misure per porre fine a questa ondata migratoria. Consiglio anche al Primo ministro Berlusconi di non chiederci denaro per aiutarlo a risolvere i suoi problemi e la sua spazzatura o per aiutarlo a tenere gli immigrati fuori dall’Italia; dovrebbe passare meno tempo a caccia di gonnelle e mettersi al lavoro per rispedire in Africa tutti questi immigrati.</p>
    </intervention>
    <intervention id="2-472-000" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, ringrazio anzitutto la signora Commissario per l'impegno profuso e che ancor più vorrà profondere per far fronte a questa emergenza umanitaria. Lei però sa bene quanto me che la vera emergenza non è quella umanitaria – di cui costituisce solo un effetto – ma il fatto che, nel sommovimento epocale che sta riguardando l'intera aera del Maghreb, l'Europa appare inadeguata, incapace cioè di rifondare una strategia per il Mediterraneo che più volte ha tentato e in cui ha sempre fallito. È fallito il processo di Lisbona ed è miseramente fallita l'Unione per il Mediterraneo.</p>
      <p sl="it">Non abbiamo una visione adeguata dei reali problemi sul tappeto: abbiamo la necessità di affrontarli insieme mentre oggi il Consiglio è assente. Abbiamo chiesto al Consiglio di porsi il problema di avere una strategia europea per affrontare non tanto il problema dell'immigrazione e dell'immigrazione clandestina, bensì quello inerente alla democrazia e alla libertà in tutta l'area del Mediterraneo.</p>
      <p sl="it">Quando è caduto il Blocco sovietico, facendo fronte comune, tutti insieme abbiamo dato risposte concrete, saltato a piè pari il problema delle migliaia di polacchi presenti nelle nostre piazze perché ci siamo posti il problema dell'integrazione europea di tutto l'Est. Rispetto al Mediterraneo, oggi tacciamo. Dobbiamo invece dotarci di una strategia, senza la quale non avremo la possibilità di dare risposte. Apprezzeremo la sua buona volontà e ci fermeremo lì.</p>
      <a text="(L'oratore accetta di rispondere ad una domanda presentata con la procedura del cartellino blu ai sensi dell'articolo 149, paragrafo 8 del regolamento)"/>
    </intervention>
    <intervention id="2-473-000" speaker_id="28406" name="Miguel Portas" is_mep="True" mode="spoken">
      <p sl="pt">Signor Presidente, la prego di osservare che posso discutere con lei del motivo per cui l’Europa non ha reagito ai problemi dell’immigrazione: in primo luogo direi che è andata cercando una risposta di polizia a un problema di natura sociale, economica e politica.</p>
      <p sl="pt">Ma la domanda che vorrei porvi riprende la questione posta dal mio collega, l’onorevole Tavares. È accettabile, secondo lei, che Frontex o altri mezzi operativi possano rimpatriare cittadini tunisini quando le leggi della Tunisia prevedono ancora che quanti sono rimpatriati saranno poi incarcerati? Oppure, occorre in primis garantire un’azione diplomatica volta a far sì che questa legge rimanga senza effetto, per consentirci di parlare in seguito di altre tipologie di strumenti, come quelli che ho appena ricordato?</p>
    </intervention>
    <intervention id="2-474-000" speaker_id="4393" name="Mario Mauro" is_mep="True" mode="spoken">
      <p sl="it">Ringrazio per la domanda. Ricordo che soltanto pochi giorni fa, anche con il collega Panzeri, presidente della delegazione per il Maghreb, in missione in Tunisia, abbiamo preso atto del fatto che il governo provvisorio sta apportando profonde modifiche all'ordinamento giudiziario e alle leggi che regolano tutta questa materia.</p>
      <p sl="it">Credo che proprio dal rapporto di fiducia tra l'Europa e il nuovo orizzonte che si sta manifestando in Tunisia si possono muovere i primi passi per risolvere i problemi che lei poneva.</p>
    </intervention>
    <intervention id="2-475-000" speaker_id="96742" name="Jean-Luc Mélenchon" is_mep="True" mode="spoken">
      <p sl="fr">Sì, era il terz’ultimo oratore. Volevo chiedere al mio collega deputato come si è convinto che le persone che ora si trovano a Lampedusa sono islamisti e delinquenti, se dispone di informazioni personali che gli consentono di affermarlo oppure se si tratta di sue fantasie.</p>
    </intervention>
    <intervention id="2-476-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, di certo tutti sanno che i libici che stanno arrivando sull’isola sono, per la maggior parte, islamici, e che tra di loro vi sono numerosi criminali, persino alcuni terroristi.</p>
      <p sl="nl">Presumo che tutti i presenti ne siano al corrente e se così non fosse sono davvero incredibilmente ingenui.</p>
    </intervention>
    <intervention id="2-477-000" speaker_id="96864" name="David-Maria Sassoli" is_mep="True" mode="spoken">
      <p sl="it">Signor Presidente, signora Commissario, onorevoli colleghi, siamo soddisfatti di confrontarci con la Commissione sull'emergenza delle migrazioni dal Nordafrica. Abbiamo visto queste persone arrivare a Lampedusa senza trovare nessuna struttura in grado di accoglierli e identificarli. Il governo italiano da tempo, con lo slogan "Immigrazione zero", ha infatti smantellato il centro di accoglienza esistente e ridotto le strutture, togliendo all'Italia la possibilità di fronteggiare l'immigrazione clandestina.</p>
      <p sl="it">Sappiamo che il problema riguarda l'Italia, ma riguarda anche l'Europa. Occorre un considerevole sforzo finanziario per risolverlo in un quadro di politiche coordinate, nel rispetto dei Trattati internazionali e della protezione dei rifugiati. In sede di replica, signor Commissario, a seguito di alcune polemiche che lei ben conosce, vorrei sapere con esattezza quando il governo italiano ha richiesto l'intervento della Commissione europea.</p>
    </intervention>
    <intervention id="2-478-000" speaker_id="97198" name="Mara Bizzotto" is_mep="True" mode="spoken">
      <p sl="it">Signor Presidente, onorevoli colleghi, sono oltre 5.000 gli immigrati giunti in Italia in queste ore, mentre altri 100.000 sono in partenza con destinazione Italia, Francia e Germania. Il ministro della Giustizia tunisino conferma che, confusi tra i clandestini, si celano circa 11.000 detenuti, terroristi e delinquenti.</p>
      <p sl="it">Ho presentato per tempo un'interrogazione urgente alla Commissione per ottenere una risposta dalla Baronessa Ashton – oggi inspiegabilmente assente – e la Commissione ha accettato di riferire soltanto oggi e solo perché ieri messa alle strette da questo Parlamento. Questo assordante silenzio è il simbolo più evidente dell'inconsistenza di quest'Europa e del suo governo, che ha paura persino di esporsi di fronte a un'emergenza umanitaria che pone seri problemi umanitari e di sicurezza.</p>
      <p sl="it">Mezz'ora, cari colleghi: questo è il tempo concesso all'istituzione democratica per discutere di uno stravolgimento storico e delle sue conseguenze sui cittadini europei. Cosa devo dire ai miei elettori che hanno paura? Cosa farà domani – DOMANI! – l'Unione europea per affrontare questa gravissima situazione?</p>
    </intervention>
    <intervention id="2-479-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, vi è un'isola al centro del Mediterraneo, sperduta e lontana, dal nome di Lampedusa. Già nel 2008 quest'isola è venuta alla ribalta perché in quell'anno vi approdarono 40.000 profughi. Il problema venne successivamente risolto grazie a un accordo, il cosiddetto "trattato di amicizia", successivamente varato dai governi italiano e libico.</p>
      <p sl="it">Ora ci risiamo ma stavolta la vicenda, signora Commissario Malmström, è molto più complicata. Le pulsioni di pace, di stabilità, di nuovo governo in Tunisia, così come in Egitto, determinano un vento procelloso che agita il Mediterraneo. Io sono siciliano e sono stato, contrariamente a molti colleghi che sono intervenuti, nell'allora esistente centro di identificazione ed espulsione. Quel centro è servito in quel momento ma, dopo l'accordo sul trattato di amicizia, cessava di avere alcuna validità.</p>
      <p sl="it">Cosa può fare la Commissione e cosa può fare Frontex? Ovviamente, desideriamo che la missione di pronto intervento venga dispiegata concretamente. Vogliamo che Frontex – il collega Busuttil ne sta revisionando insieme a noi il mandato in commissione LIBE – sia una struttura agile, snella, concreta e con risorse finanziarie. Inoltre, il collega Mario Mauro è intervenuto affinché il Consiglio agisca immediatamente, iscrivendo, senza ulteriore indugio, all'ordine del giorno tale questione, che è una priorità assoluta, in quanto adesso arrivano immigrati anche dall'Egitto.</p>
      <p sl="it">Il rischio concreto è che dignità e il decoro di molti profughi possano essere compromessi da inevitabili ritardi, anche se siamo convinti che il Commissario Malmström saprà farsi apprezzare ancora una volta.</p>
    </intervention>
    <intervention id="2-480-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Signor Presidente, onorevoli colleghi, l'ondata migratoria in atto è un problema serio ed è un problema europeo. Tuttavia non servono lamentazioni ma una fattiva collaborazione per affrontare, con spirito costruttivo e lungimirante, l'emergenza attuale. Occorre agire su due piani, con senso di responsabilità e spalle larghe.</p>
      <p sl="it">Il primo riguarda l'immediato. Bisogna mettere a disposizione mezzi finanziari supplementari per far fronte all'emergenza; predisporre finalmente un tavolo europeo che ponga all'ordine del giorno la possibilità di una solidale redistribuzione degli immigrati nei diversi paesi e, infine, rendere esigibile – attraverso un confronto con il governo provvisorio tunisino – la predisposizione di mezzi e strumenti capaci di fermare l'esodo in corso.</p>
      <p sl="it">Il secondo piano è di natura più strettamente politica. È assolutamente necessario rivedere radicalmente le politiche di vicinato. Serve un'azione che poggi su una rinnovata politica di cooperazione economica, finanziaria e sociale, su un'intelligente politica dell'immigrazione e su un sostegno effettivo alle riforme economiche e al processo di transizione democratica in corso in Tunisia.</p>
      <p sl="it">Solo agendo così potremo essere in grado di affrontare e risolvere i problemi cui si trovano di fronte l'Italia e l'Europa. Signor Commissario, credo che converrà con tutti noi che davvero ora è il momento di passare dalle parole ai fatti.</p>
    </intervention>
    <intervention id="2-481-000" speaker_id="96806" name="Teresa Jiménez-Becerril Barrio" is_mep="True" mode="spoken">
      <p sl="es">Signor Presidente, senza voler eccedere nel paragone tra terrorismo e immigrazione, ho osservato che, sfortunatamente, l’Unione europea si muove soltanto quando si trova di fronte a situazioni di emergenza, quali un grave attentato o un massiccio sbarco di migranti, come sta avvenendo oggi a Lampedusa, dove l’esodo di tunisini verso le coste italiane potrebbe culminare in una cronaca di una morte annunciata.</p>
      <p sl="es">Il viaggio della speranza può diventare un viaggio maledetto e peserà sulla coscienza di tutti noi che assistiamo a questo flusso costante e incontrollato senza dire basta con la sufficiente autorità. Quando accadrà, ci metteremo le mani nei capelli per la disperazione, ma già il giorno dopo ce ne dimenticheremo.</p>
      <p sl="es">Gli europei hanno il dovere e il diritto di sapere la verità: la strategia per il Mediterraneo non sta funzionando, la politica di immigrazione comune continuerà ad essere un’illusione finché i paesi europei non si impegneranno a dotare l’Agenzia europea per la gestione della cooperazione operativa alle frontiere esterne (Frontex) di risorse sufficienti per svolgere un’azione efficace.</p>
      <p sl="es">Discutere non costa nulla, ma noi dobbiamo agire. Credete veramente che Frontex oggi sia in grado di garantire la sicurezza delle frontiere europee? Io no. Speriamo che i cittadini egiziani, tunisini e di altri paesi del Maghreb non decidano in massa di cercare un futuro migliore in Europa, ma che lo facciano nei propri paesi, perché è per questo che hanno lottato e noi dobbiamo aiutarli.</p>
      <p sl="es">C’è bisogno di solidarietà, di responsabilità e, soprattutto, di verità quando si discute di una politica comune europea per l’immigrazione, oggi più indispensabile che mai.</p>
    </intervention>
    <intervention id="2-482-000" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, per lungo tempo l'Europa è apparsa come la Bella addormentata sui temi dell'immigrazione, accumulando ritardi di cui oggi paghiamo le conseguenze. La verità è che l'immigrazione di fatto non è ancora una priorità per l'Unione europea, né per tutti e 27 gli Stati membri, ma spesso è un onere solo per i paesi di frontiera. Anche lo sviluppo di un'adeguata strategia euromediterranea dovrebbe essere un obiettivo comune, ma anche in questo caso non possiamo che ammettere che, di fatto, il processo di Barcellona non è mai decollato.</p>
      <p sl="it">Signor Commissario, la verità è che si tratta di temi scomodi. Alcuni Stati membri, come l'Italia, la Grecia, Malta, ecc., sono giustamente obbligati ad occuparsene e hanno l'obbligo della solidarietà, mentre la maggioranza degli Stati membri rimane alla finestra, sono spettatori inerti che si limitano solo ad impartire lezioni.</p>
      <p sl="it">C'è molto da fare, quindi, sul versante legislativo, in termini di fondi, di rafforzamento degli strumenti – mi riferisco a Frontex – ma soprattutto ci vuole volontà politica. Signor Presidente, nel concludere ringrazio proprio per questo il Commissario Malmström e l'intera Commissione: per l'impegno assicurato al governo italiano, anche oggi ribadito, per affrontare l'emergenza umanitaria di Lampedusa.</p>
    </intervention>
    <intervention id="2-483-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signor Presidente, i rapidi sviluppi in Nord Africa e in Medio Oriente ci hanno scosso, spero, dal nostro dolce far niente, dalla fiducia nel fatto che l’Europa sia così prospera e sicura da non temere alcuna grande sfida per la propria sicurezza.</p>
      <p sl="en">Il tempo ha però la cattiva abitudine di non fermarsi e quello che sembra impossibile oggi diventa improvvisamente realtà domani. Il problema di cui stiamo discutendo è sia tecnico sia politico. Permettetemi di far riferimento alla lettera che dice che ora, con il crescente numero di rifugiati provenienti dal Nord Africa sulla scia dei recenti sviluppi rivoluzionari nella regione, l’Unione europea è ostaggio, da un lato del suo sostegno pubblico per quelle rivoluzioni, dall’altro della tacita necessità di tenere chiuse le proprie porte.</p>
      <p sl="en">Voglio soltanto dire che, se vogliamo restare credibili, la soluzione al nostro problema tecnico, che non è solo finanziario o di polizia, deve essere coerente con le nostre dichiarazioni pubbliche. Perciò, provvedimenti severi come quelli presi di recente da alcuni Stati membri contro i cittadini di altri Stati membri dell’UE, se adottati a livello europeo, non faranno altro che screditare l’Unione: questa volta non solo internamente, ma anche all’esterno.</p>
    </intervention>
    <intervention id="2-484-000" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, onorevoli colleghi, desidero ringraziare il Commissario per la sua immediata disponibilità e lungimiranza nell'offrire aiuto all'Italia, aiuto rifiutato in prima battuta dallo stesso governo italiano.</p>
      <p sl="it">Signor Commissario, lei ha anche giustamente sottolineato la necessità di sostenere la Tunisia in questo momento di transizione democratica. Tuttavia, mi chiedo, e lo chiedo a tutti voi: che fine ha fatto il denaro elargito dall'Europa in tutti questi anni alla Tunisia e che continua a elargire alla Libia, che – come sappiamo … – sono regimi democratici? Quindi adesso è bellissimo e straordinario plaudere a questo risveglio da parte dei cittadini tunisini, pur chiedendomi come mai è stato concesso tutto questo danaro. Se domani i cittadini libici si sveglieranno, quale conclusione ne trarremmo? Avremmo preso atto per l'ennesima volta di aver foraggiato regimi democratici e all'indomani avremmo invece realizzato di aver attuato una politica fallimentare?</p>
      <p sl="it">Mi chiedo, signor Commissario, come mai l'Europa ha taciuto su questo risveglio democratico, mentre soltanto l'America ha saputo dare un forte indirizzo in questo senso.</p>
      <p sl="it">Voglio ritornare su ciò che hanno detto i colleghi Portas e Tavares, i quali hanno messo in evidenza, straordinariamente, come in paesi come la Tunisia l'immigrazione sia vista come un crimine.</p>
      <p sl="it">Intanto, per quanto riguarda tutti i cittadini approdati a Lampedusa – che, lo ricordo al collega Madlener, non sono libici ma tunisini, anche se poco importa perché arriveranno presto anche i libici – chi stabilirà se si tratta di rifugiati o meno, visto che attualmente in Tunisia regna uno stato di straordinaria confusione? Ma soprattutto, con quale spirito rimpatrieremo queste persone sapendo che, una volta arrivate, saranno immediatamente incarcerate?</p>
      <p sl="it">Ebbene, questi sono a mio parere i punti sui quali dobbiamo riflettere, rendendoci soprattutto conto che politiche razziste messe in atto da governi come quello italiano hanno purtroppo prodotto soltanto risultati molto negativi.</p>
    </intervention>
    <intervention id="2-485-000" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, ringraziamo il Commissario per gli impegni assunti anche se va detto che l'Unione europea, con tutti gli stipendi che paga in giro per il mondo – 136 sedi diplomatiche – poteva forse accorgersi prima di quello che succedeva. Non se ne sono accorti, per la verità, neppure gli esponenti dell'Internazionale socialista, cui apparteneva il simpatico dittatore della Tunisia, la cui brillante gestione sociale e politica di quel paese ha prodotto questo.</p>
      <p sl="it">Noi vogliamo sapere dalla Commissione perché non ti parla con chiarezza della distribuzione di queste persone fra i vari paesi europei. Non è giusto – come sostengono gli Stati rivieraschi da molto tempo – che questo problema gravi soltanto sui paesi che hanno le frontiere marittime con i paesi del Nord Africa del Mediterraneo. E questo è un punto fondamentale, com'è anche fondamentale ricordare l'esiguità delle strutture di Frontex: ho sentito dire che sono stati inviati due esperti. A Lampedusa c'è un dramma, anche umanitario, di enorme rilievo, che va affrontato con una task force adeguata, rimediando agli errori e alle inadempienze del recente passato.</p>
      <p sl="it">Si tratta di una situazione molto pesante che può aggravarsi anche dal punto di vista igienico-sanitario, visto che a Lampedusa cominciò forse già a scarseggiare l'acqua.</p>
    </intervention>
    <intervention id="2-486-000" speaker_id="photo_generic" is_mep="True" mode="spoken" role="Presidente">
      <p sl="unknown">Sarò fiscale sui tempi, anche perché il Commissario Malmström deve lasciare il Parlamento alle ore 18.00. Quindi le dobbiamo consentire di replicare alle vostre domande, che altrimenti resteranno senza risposta.</p>
    </intervention>
    <intervention id="2-487-000" speaker_id="28122" name="David Casa" is_mep="True" mode="spoken">
      <p sl="mt">Signor Presidente, in realtà stiamo parlando di una tragedia che da anni si consuma nel Mediterraneo e, temo di doverlo dire, non vi avete prestato la debita attenzione. L’avete ignorata perché, come è stato detto da altri prima di me, si parla di falsa solidarietà quando si discute di immigrazione irregolare in Europa.</p>
      <p sl="mt">Al momento, assistiamo a questa tragedia a Lampedusa e si tratta di una situazione molto grave. Ora, quando Lampedusa sarà ormai sovraffollata, come è in realtà già tuttora, tutti gli immigrati saranno spediti in Italia e almeno la situazione sarà più tollerabile. Grazie a Dio, signora Commissario, lo stesso numero di persone non è sbarcato a Malta, perché in tal caso la tragedia sarebbe stata anche maggiore: chiunque arrivi a Malta non avrà altra scelta se non quella di rimanervi. Ma Malta non può espandersi ulteriormente né è possibile utilizzare i fondi per trasformare la piccola Malta in un’enorme prigione in cui detenere tutte queste persone sull’isola.</p>
      <p sl="mt">Proprio per questo serve un autentico impegno da parte degli Stati membri e maggiore solidarietà, soprattutto dai paesi dell’Europa settentrionale, perché, come ha indicato il Vicepresidente di questo Parlamento, notiamo l’assoluta mancanza di solidarietà negli altri Stati membri dell’Unione europea.</p>
    </intervention>
    <intervention id="2-488-000" speaker_id="96886" name="Rosario Crocetta" is_mep="True" mode="spoken">
      <p sl="it">Signor Presidente, onorevole colleghi, desidero ringraziare il Commissario per aver prestato attenzione alla questione della Tunisia. Sinceramente, mi sarebbe piaciuto chiamare questa discussione in un altro modo, ossia "Discussione a sostegno della Tunisia e degli altri paesi che si stanno battendo contro le dittature e per i diritti dell'uomo".</p>
      <p sl="it">Invece facciamo diventare emergenza umanitaria il fatto che una delle più grandi potenze mondiali, l'Italia, abbia a fronteggiare il problema dell'accoglienza di 5.000 persone. È ovvio che per Lampedusa rappresentino un problema, anche se un traghetto quotidiano collega l'isola alla Sicilia e comunque vi è anche un aeroporto da cui trasportare queste persone. Dobbiamo essere consapevoli che in questo momento non è in discussione il problema di Frontex o di come bloccare gli sbarchi, ma che ci troviamo di fronte a popoli che abbiamo sollecitato a lottare per la democrazia e, ora che lo fanno, dobbiamo essere in grado di accogliergli. Ampliare la concessione dei visti è una delle politiche che l'Italia può perseguire per cercare di aiutare questi paesi.</p>
    </intervention>
    <intervention id="2-489-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, l’ultima grande ondata di rifugiati, simile a quella a cui stiamo assistendo in seguito alla rivoluzione tunisina, risale probabilmente al 1989, dopo il crollo del comunismo. L’Unione europea non ha imparato nulla dalle sue esperienze passate, ma è stata colta completamente di sorpresa dal flusso di profughi. Ora, con l’arrivo di tutte queste persone che non hanno voglia di rimboccarsi le maniche e di ricostruire il proprio paese, si chiede all’Italia di non rispedire a casa i migranti economici tunisini. Tuttavia, è proprio qui il problema: finché questa gente non sarà rispedita subito nel proprio paese, senza aiuti al rimpatrio saremo costantemente sommersi da ondate di migranti economici. Decine di migliaia sono già in attesa nei paesi confinanti.</p>
      <p sl="de">Le amnistie di massa e le generose offerte di ignorare il fatto che la maggior parte di loro è costituita semplicemente da migranti economici non hanno fatto altro che produrre, in passato, un nuovo afflusso di richiedenti asilo. Introducendo quote per le procedure di asilo, invece di rispedire subito i migranti al loro paese, creiamo semplicemente incentivi per comportamenti simili in futuro.</p>
    </intervention>
    <intervention id="2-490-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, onorevoli colleghi, desidero esprimere tutta la mia gratitudine al Commissario per questa discussione, per quanto ci ha detto, per averci onorato della sua presenza nonché per gli impegni che ha assunto, che dimostrano quanto una sintonia tra l'Europa e l'Italia possa aiutare il mio paese ad affrontare tale emergenza.</p>
      <p sl="it">Voglio riprendere una sua frase: "C'è un nuovo vento che soffia sulle sponde del Mediterraneo". È vero, signor Presidente, è un vento di libertà e di democrazia che produce effetti immediati che l'Italia si trova a dover gestire. Quando il vento soffia più forte, c'è chi alza muri e chi costruisce mulini. Sappia, signor Commissario, che il sud dell'Italia, la Puglia, da cui io e i colleghi Baldassarre e Mario proveniamo, costruisce da decenni mulini, costruisce cioè forme di accoglienza e si impegna per garantire dignità e una giusta e dignitosa accoglienza ai migranti. Ma da soli non ce la possiamo fare. Sarebbe bello, signor Commissario, se questi mulini che da anni costruiamo vedessero anche il marchio di un'Europa attenta ed efficace, un'Europa che li costruisce insieme a noi.</p>
    </intervention>
    <intervention id="2-491-000" speaker_id="1965" name="Jan Mulder" is_mep="True" mode="spoken">
      <p sl="nl">Signor Presidente, sembra ironico che, proprio mentre sono iniziati ad emergere i primi segnali di libertà e di democrazia in Tunisia, si sia scatenata un’ondata di rifugiati. Sembra poco credibile che essi vogliano effettivamente abbandonare il paese.</p>
      <p sl="nl">Apparentemente sono in corso grandi mutamenti in tutto il Medio Oriente e può darsi che tutto questo sia solo il preludio di sviluppi futuri. Penso quindi sia positivo che la Commissione stia compiendo tutti i passi possibili necessari a prepararsi. La Commissione ora deve anche dimostrare di essere in grado di riprendere il controllo della situazione.</p>
      <p sl="nl">Occorre sbloccare tutti i fondi comunitari e aiutare la Tunisia, ma mi sembra inevitabile che, in queste circostanze, proprio mentre assistiamo ai primi segnali di libertà nel paese, si scopra che molte di queste persone non sono veri rifugiati. Per questo motivo, è inevitabile che la Commissione debba puntare a rimpatriare in Tunisia un gran numero di persone, proprio per dare un esempio per il futuro, dato che è possibile che altri immigrati dai paesi del Medio Oriente ne seguano le orme in futuro.</p>
    </intervention>
    <intervention id="2-492-000" speaker_id="96810" name="Carlo Fidanza" is_mep="True" mode="spoken">
      <p sl="it">Signor Presidente, Signor Commissario, onorevoli colleghi, il flusso straordinario di immigrati che sta investendo le coste italiane, e con esse, l'intera Europa ci deve spingere a un'accelerazione verso un approccio finalmente comune alla gestione di questo fenomeno. In questo senso, il dialogo in corso tra le autorità italiane e la Commissione sta procedendo in modo positivo con l'obiettivo di dare una risposta alla emergenza umanitaria di cui abbiamo trattato.</p>
      <p sl="it">Devo dirlo con buona pace del collega Crocetta: il problema non sono tanto i 5000 arrivati sino ad oggi ma la dimensione potenzialmente epocale di tali rivolgimenti e le tante altre migliaia di profughi che possono arrivare sulle nostre coste, se noi mandiamo messaggi politici precisi e dobbiamo impegnarci in questo in termini assolutamente urgenti. L'emergenza va superata ma poi occorre dare una risposta strutturale.</p>
      <p sl="it">Dobbiamo rafforzare il ruolo di Frontex per renderla maggiormente operativa e metterla in condizione di gestire direttamente alcuni processi di identificazione e di verifica dello Stato dei rifugiati e dei rimpatri. Dobbiamo rafforzare il ruolo di Europol, proprio per evitare l'infiltrazione di potenziali terroristi e criminali. Dobbiamo soprattutto dare una risposta celere. Credo che la Commissione abbia reagito bene e auspico che anche il Consiglio faccia la sua parte.</p>
    </intervention>
    <intervention id="2-493-000" speaker_id="96990" name="Carmen Romero López" is_mep="True" mode="spoken">
      <p sl="es">Signor Presidente, signora Commissario,vorrei porle una domanda, dato che questo pomeriggio sembra regnare un’atmosfera un po’ isterica in quest’Aula. Vorrei chiederle se è possibile scoprire se i 5 000 immigrati sbarcati a Lampedusa sono veramente dei terroristi. Possiamo verificare? Non dovrebbe essere poi così difficile.</p>
      <p sl="es">Non è difficile perché abbiamo servizi di sicurezza a sufficienza in grado di scoprire se è vero. Cinquemila. Stiamo parlando di terroristi, ma migliaia di persone stanno arrivando su carrette del mare, vestiti di stracci. Vorrei domandare quindi: non sarebbe più facile per lei compiere una visita umanitaria a Lampedusa e cercare di valutare ed esaminare sul posto le risorse indicate dall’onorevole Rinaldi che l’Italia non ha utilizzato? Sarebbe un viaggio che varrebbe la pena compiere.</p>
      <p sl="es">Sarebbe inoltre bene recarsi in Tunisia, perché forse le persone sbarcate a Lampedusa provengono dalle zone minerarie interne, cui dove gli abitanti vivono nella miseria a causa della corruzione del Presidente Ben Ali. Potremmo aiutarli tramite lo sviluppo regionale e in tal modo, forse, lei noterebbe i mutamenti e le sfide aperte in Tunisia e sarebbe in grado di seguire da vicino la situazione e di difenderne gli interessi in seno alla Commissione.</p>
    </intervention>
    <intervention id="2-495-000" speaker_id="96911" name="Tanja Fajon" is_mep="True" mode="spoken">
      <p sl="sl">Signora Presidente, stiamo assistendo a una nuova tragedia umanitaria alle porte dell’Unione europea. Oggi è Lampedusa, ma possiamo attenderci altrove un flusso ancora più massiccio di migranti dai paesi del Nord Africa.</p>
      <p sl="sl">Si dice che ogni mese 600 migranti fuggano dall’Egitto rifugiandosi in Israele e le autorità non sono più in grado di tenere sotto controllo la situazione.</p>
      <p sl="sl">Occorre una risposta rapida e congiunta. Non dobbiamo reagire chiudendo le porte ed equiparando gli immigrati a criminali. Sarebbe scandaloso se qualcuno la pensasse davvero così in Europa, dove la libertà di movimento è un diritto fondamentale e un simbolo di libertà e di eguaglianza.</p>
      <p sl="sl">Noi Stati membri abbiamo una responsabilità comune e dobbiamo condividere il fardello che oggi grava sulle spalle dell’Italia. Dobbiamo mobilitare le nostre forze e le nostre risorse finanziarie perché sono in gioco vite umane.</p>
      <p sl="sl">La nostra risposta ai recenti accadimenti in Tunisia e in Egitto è stata lacunosa e lenta. Ora dimostriamo la nostra credibilità e cerchiamo di non soccombere alla retorica anti-immigrazione dell’estrema destra e dei partiti xenofobi.</p>
      <p sl="sl">Oggi è l’Italia ad aver bisogno di un aiuto concreto; domani potrebbe essere il turno di un altro paese. Occorre una risposta rapida.</p>
    </intervention>
    <intervention id="2-496-000" speaker_id="96754" name="Wim van de Camp" is_mep="True" mode="spoken">
      <p sl="nl">Signora Presidente, benissimo, forse stiamo assistendo a sviluppi democratici in Nord Africa, ma questi stanno anche portando con sé obblighi per l’Europa. I problemi del Nord Africa non si possono risolvere nell’Europa meridionale. Su questo punto, sono perfettamente d’accordo con i miei colleghi italiani.</p>
      <p sl="nl">La mia domanda per il Commissario è la seguente: esiste qualche possibilità di snellire le procedure, introducendo una valutazione rapida delle domande e rispedendo subito in Tunisia chiunque non sia un vero rifugiato? Oggi vediamo nutriti gruppi di giovani che si imbarcano alla volta dell’Italia meridionale; tra di loro vi sono probabilmente molti rifugiati economici e noi dobbiamo distinguere tra veri e propri rifugiati e rifugiati economici.</p>
      <p sl="nl">Esiste, ovviamente, un problema di pubbliche relazioni: molti europei hanno l’impressione che un’orda di tunisini siano in marcia alla volta del sud Italia. È un problema di pubbliche relazioni, non soltanto per l’Italia, ma anche per l’Unione europea. Questi sono quindi i punti principali: procedure più snelle e pubbliche relazioni più efficaci.</p>
    </intervention>
    <intervention id="2-497-000" speaker_id="96872" name="Nadja Hirsch" is_mep="True" mode="spoken">
      <p sl="de">Signora Presidente, Commissario Malmström, abbiamo accolto con gioia, così come hanno fatto i cittadini europei, la notizia delle rivoluzioni in Egitto e in Tunisia e il fatto che valori come la libertà e la democrazia fossero improvvisamente all’ordine del giorno. Le immagini di quei paesi hanno dominato i notiziari negli ultimi giorni, ma, da due o tre giorni, vediamo anche immagini di flussi di rifugiati e di imbarcazioni di fortuna. Dobbiamo agire rapidamente per non farci sfuggire questo momento storico e per evitare che nel nostro ricordo rimangano impresse solo le immagini dei rifugiati, dimenticando le reali conquiste di questi paesi.</p>
      <p sl="de">Dobbiamo spiegare all’opinione pubblica che, benché molte persone arrivino qui da noi, la maggior parte di loro tornerà indietro in quanto non godono del diritto di asilo come lo intendiamo noi. Ovviamente dobbiamo porci la domanda che spesso ci si pone riguardo ai migranti economici. Una cosa è chiara: se questi giovani non hanno prospettive per il futuro, ritorneranno. Forse non proprio le stesse persone, ma si assisterà a flussi costanti di nuovi migranti e per questo occorre affrontare il problema ora.</p>
    </intervention>
    <intervention id="2-498-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signora Presidente, il Mediterraneo si sta incendiando e ovviamente, l’immigrazione aumenterà. Da persone civili quali siamo, dobbiamo trattare tutte queste persone come esseri umani, senza dimenticare che la maggior parte dei migranti proviene da paesi musulmani.</p>
      <p sl="el">Secondo la relazione ufficiale, si prevede che le popolazioni musulmane aumenteranno del 35 per cento, passando da 1,6 miliardi a 2,2 miliardi nel corso dei prossimi vent’anni; oggi solo il 2,7 per cento della popolazione europea è musulmana. Con questi afflussi e questo tasso di natalità, si prevede che tale percentuale raggiunga il 6 per cento tra vent’anni. Come potete vedere, quindi, è in corso un’inversione di tendenza economica e sociale nel funzionamento dell’Europa e nella cultura europea.</p>
      <p sl="el">Occorre esaminare la questione a livello europeo e non lasciare soli gli Stati membri.</p>
    </intervention>
    <intervention id="2-499-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, come ha detto il Commissario, i venti del cambiamento stanno soffiando su tutto il Nord Africa, ricordando in qualche modo quanto accadde in Europa orientale vent’anni fa. Se l’esito sarà lo stesso, ovvero l’istituzione di governi democratici, ritengo che dovremmo essere molto soddisfatti. Il rovescio della medaglia, naturalmente, è che, almeno nel breve periodo, avremo un problema di rifugiati e di richiedenti asilo, soprattutto in Italia.</p>
      <p sl="en">L’Italia fa parte dell’Unione europea, è un problema per questo paese, ma è anche un problema per l’Europa; la soluzione deve essere italiana, ma anche europea. Non possiamo chiudere la porta in faccia ai rifugiati, ma, allo stesso tempo, non possiamo tenerla aperta a tutti i rifugiati e i richiedenti asilo del mondo. Ritengo quindi che la soluzione risieda veramente nel piano in diversi punti proposto dal mio collega, l’onorevole Busuttil, soprattutto per garantire che il rimpatrio avvenga nel momento più opportuno e sicuro e, naturalmente, anche per rimpatriare i richiedenti asilo che non hanno diritto a tale status all’interno dei confini dell’Unione europea. Dobbiamo agire ed essere solidali con l’Italia e possiamo farlo.</p>
    </intervention>
    <intervention id="2-500-000" speaker_id="28178" name="Miroslav Mikolášik" is_mep="True" mode="spoken">
      <p sl="it">Signora Presidente, ritengo che qui si stia discutendo di una problematica paneuropea. Dobbiamo comprendere che l’Europa deve agire in uno spirito di solidarietà e di unità. Oggi, abbiamo un problema che riguarda l’Italia e i rifugiati tunisini, ma domani questi potrebbero provenire dall’Algeria, dall’Egitto o forse dalla Libia, paese dal quale migliaia di persone sono già arrivate qui da noi in passato. L’assenzo odierna del Consiglio qui tra noi rappresenta un problema: significa che non è interessato al problema. Mi rammarico che il Consiglio non sia presente qui oggi ad ascoltare la discussione del Parlamento. Dobbiamo da un lato collaborare con la Commissione per trovare una soluzione che sia giuridicamente adeguata, ma dall’altro, come ha dichiarato l’onorevole Kelly, non possiamo semplicemente accogliere in Europa tutti i rifugiati del Nord Africa. Certamente non è a questo che miriamo e quanti non hanno diritto all’asilo politico devono essere rispediti al loro paese d’origine.</p>
    </intervention>
    <intervention id="2-501-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Signora Presidente, signora Commissario, benvenute a questa seduta e grazie per essere qui. Oggi, il problema è a Lampedusa, domani sarà a Malta e a Creta, il giorno dopo, non inganniamoci, sarà a Milano e, poco dopo, sarà a Bruxelles o a Parigi.</p>
      <p sl="el">Questo non è un problema dei nostri paesi partner dell’Europa meridionale; è un problema europeo. Occorre solidarietà e dobbiamo rafforzare i mezzi e i provvedimenti a nostra disposizione, tra cui Frontex, l’Europol e la ricognizione marittima. è anche indispensabile, dopo otto anni, esaminare seriamente Dublino II e, laddove necessario, rivederla.</p>
    </intervention>
    <intervention id="2-502-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, se l’onorevole Busuttil avesse ascoltato le mie parole introduttive, si sarebbe accorto che mi sono espresso quasi esattamente come lui, ma sono ben felice di ripeterlo. Siamo pronti ad attingere ai fondi a nostra disposizione per aiutare da subito le autorità italiane, con le quali siamo in contatto per capire di che tipo di assistenza hanno bisogno. L’Italia ha una lunga esperienza nell’affrontare diverse tipologie di disastri, ma forse ha bisogno di aiuti umanitari per alloggi, cibo e medicine, e potrebbe anche necessitare di aiuto nel controllo, nell’assistenza e nell’identificazione. Metteremo a loro disposizione questi aiuti ed stiamo discutendo proprio di questo argomento.</p>
      <p sl="en">Si tratta di un compito europeo e occorre trovare una soluzione europea. Abbiamo inviato personale Frontex, ma stiamo anche esaminando la possibilità – e siamo pronti – di mettere in piedi un’operazione Frontex in pochissimo tempo, ma, naturalmente, dobbiamo discutere delle modalità con l’Italia e anche con gli altri paesi possibili contribuenti. Sono lieta che l’onorevole Busuttil sia il relatore di Frontex, così, in futuro, avremo un Frontex emendato che funziona ancora meglio.</p>
      <p sl="en">Se avessimo un’operazione Frontex in acque tunisine, sarà necessario collaborare con le autorità tunisine e non abbiamo ancora raggiunto questo punto. Stiamo incoraggiando queste autorità a riprendersi i loro concittadini che non necessitano di tutela internazionale. Stiamo vagliando la legislazione in merito, come ha indicato l’onorevole Tavares e altri. Speriamo che il nuovo governo democratico non abbia una simile legge, ma occorre naturalmente analizzare ed esaminare con attenzione ogni singolo caso. Siamo anche disposti ad aiutare le autorità tunisine fornendo loro consulenza, sostegno nella gestione delle frontiere e delle attività di polizia, oltre ad assisterle nell’addestramento, attraverso equipaggiamenti e risorse finanziarie.</p>
      <p sl="en">L’UESA non è ancora operativo a Malta, ma c’è un comitato funzionante in grado di inviare squadre nazionali in Italia per aiutare, qualora necessario. Ne discuteremo anche la prossima settimana al Consiglio “Affari esteri” e al Consiglio “GAI. Stiamo contattando l’Alto Commissariato delle Nazioni Unite per i rifugiati per chiedere loro di aiutarci nell’identificazione dei soggetti che hanno bisogno di protezione internazionale e per svolgere analisi per il futuro. Anche Frontex è impegnato nelle analisi per l’intera regione.</p>
      <p sl="en">In Tunisia, naturalmente, come la maggior parte di voi ha osservato, vi è una situazione di grande speranza e tutti noi siamo a favore degli sviluppi democratici nel paese. L’Alto rappresentante Ashton era là ieri per discutere con le autorità. Siamo pronti a offrire loro supporto per l’organizzazione delle elezioni e stiamo discutendo dei diversi modi per rafforzare altre tipologie di supporto e sviluppare e consolidare il loro percorso verso la democrazia. Possiamo offrire assistenza economica e sono al vaglio vari programmi di mobilità; dobbiamo altresì aumentare le opportunità a loro disposizione per giungere legalmente in Europa. È infine in fase di valutazione la possibilità di una conferenza dei donatori.</p>
      <p sl="en">Concordo con l’onorevole Mauro e con altri: dobbiamo guardare all’intera regione. Penso che molti rimasero sorpresi quando cadde il muro di Berlino; noi non avevamo in serbo alcun piano d’azione da attuare immediatamente. Oggi la situazione è un po’ diversa, ma l’Unione europea deve sostenere chiunque chieda libertà e democrazia. Stiamo rivedendo il piano d’azione in materia di politica di vicinato perché i recenti avvenimenti lo hanno reso necessario e stiamo ora guardando all’intera regione – soprattutto all’Egitto, ma anche agli altri paesi – per massimizzare i diversi strumenti, fondi e politiche a nostra disposizione e renderli più adatti ai recenti sviluppi nell’area.</p>
      <p sl="en">Sono certa che torneremo a discutere di questo argomento che è all’ordine del giorno e probabilmente vi resterà, ma desidero assicurarvi ancora una volta che la Commissione sta seguendo questi avvenimenti molto attentamente. Siamo pronti ad aiutare l’Italia, la Tunisia e gli altri paesi coinvolti.</p>
    </intervention>
    <intervention id="2-503-000" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-504-000" speaker_id="96817" name="Erminia Mazzoni" is_mep="True" mode="written">
      <p sl="it">L'appello del governo italiano alla UE rientra nelle prerogative legate alla appartenenza. Come hanno ricordato molti colleghi, i principi della solidarietà e dell'equa ripartizione delle responsabilità, iscritti nel Trattato, devono essere concretamente applicati. La situazione drammatica che l'Italia si trova ad affrontare, come ha ricordato il Commissario Malmström, rientra nelle competenze europee. La lentezza con la quale si sono mosse le istituzioni europee non sta dietro al velocissimo corso degli eventi nei paesi nordafricani.</p>
      <p sl="it">L'Italia, in particolare quella meridionale, è la prima frontiera dell'Europa verso il Mediterraneo e si trova a fronteggiare arrivi immaginabili ma non programmabili. Quello che stiamo vivendo dimostra quanto sia grave l'aver abbandonato il processo di Barcellona. È necessario che l'Unione europea ripensi la propria strategia per il Mediterraneo e che rimetta nella propria agenda questo punto tra le priorità. La risposta nel breve periodo, con aiuti finanziari e misure di intervento straordinarie, è positiva, ma non risolutiva. I processi di democratizzazione che stanno attraversando i paesi dell'altra sponda del Mediterraneo hanno bisogno di essere accompagnati con iniziative di medio e lungo periodo, che affrontino le questioni socio economiche.</p>
    </intervention>
    <intervention id="2-505-000" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, la discussione che affrontiamo oggi è di particolare importanza: infatti, solo negli ultimi 4 giorni, sull'isola di Lampedusa sono stati registrati più di 4.000 sbarchi di profughi dalla vicina Tunisia. Si configura, in tal modo, un'emergenza igienico-sanitaria mai registrata fino ad ora. Si consideri, inoltre, che l'amministrazione comunale locale sta fronteggiando questa emergenza senza le adeguate risorse e le strutture che il caso richiede.</p>
      <p sl="it">L'Italia si è immediatamente attivata presso l'Unione europea per chiedere il suo pronto intervento. Tuttavia, nel sostenere a gran voce questa richiesta di aiuto, sottolineo che l'impegno di Frontex, ovvero dell'agenzia europea che ha il compito di fronteggiare gli sbarchi sul Mediterraneo, è prezioso ma non sufficiente ad affrontare lo sbarco di immigrati clandestini tunisini. Proprio durante la minitornata di febbraio, avevo già espresso le mie preoccupazioni sul degenerare della situazione nei Paesi del Nordafrica e sulle conseguenti ripercussioni in Europa. Sottolineo ancora una volta, anche in questa sede, che è doveroso un maggiore impegno dell'Unione europea per una politica comune di immigrazione efficace, che consenta di gestire l'immigrazione illegale e, soprattutto, che venga in aiuto dei Paesi, come l'Italia, che sono più direttamente esposti al flusso di immigrati.</p>
    </intervention>
    <intervention id="2-505-500" speaker_id="1759" name="Dominique Baudis" is_mep="True" mode="written">
      <p sl="fr">L’improvviso sbarco di migliaia di migranti sulla piccola isola italiana di Lampedusa rappresenta un evento eccezionale; tuttavia, questo evento ci mette di fronte a un problema che riguarda tutti gli europei. Ora, è importante che la solidarietà europea proceda come dovrebbe. Concordo con lei, signora Commissario, e con il suo appello agli Stati membri affinché forniscano con urgenza aiuti all’Italia, in termini materiali e finanziari. Molto spesso, in queste situazioni, i paesi di destinazione dei migranti non sono le loro mete finali. I centri di accoglienza spesso sono vetusti e talvolta nelle zone in cui vengono accolti i migranti nascono gravi tensioni. Abbiamo già percorso alcune tappe fondamentali nella lotta all’immigrazione illegale e nella regolazione dei flussi. In un’Unione in cui le frontiere interne sono praticamente scomparse, l’Europa deve dotarsi dei mezzi necessari per conseguire i propri obiettivi sul lungo periodo. Deve creare una vera e propria politica dell’immigrazione, aprire un dialogo costruttivo con i paesi d’origine e rafforzare l’Agenzia europea per la gestione della cooperazione operativa alle frontiere esterne (Frontex) nell’ambito delle sue missioni.</p>
    </intervention>
  </section>
  <section id="creitem28" title="15. Sistemi pensionistici adeguati, sostenibili e sicuri in Europa (discussione)">
    <intervention id="2-507-000" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0025/2011) presentata dall’dell’onorevole Oomen-Ruijten, a nome della commissione per l’occupazione e gli affari sociali, “Verso sistemi pensionistici adeguati, sostenibili e sicuri in Europa” [2010/2239(INI) ].</p>
    </intervention>
    <intervention id="2-508-000" speaker_id="1122" name="Ria Oomen-Ruijten" is_mep="True" mode="spoken" role="relatore">
      <p sl="nl">Signora Presidente, mi consenta di iniziare questa discussione porgendo un ringraziamento ai miei colleghi per la loro collaborazione estremamente piacevole e proficua. Desidero, inoltre, ringraziare i consiglieri dei segretariati parlamentari, nonché, naturalmente, il nostro staff.</p>
      <p sl="nl">Non è stato facile gestire un numero così elevato di emendamenti, tuttavia, ritengo che siamo riusciti nell’impresa, perché ora possiamo dire di aver elaborato una risposta concreta al Libro verde. Poter disporre di una pensione adeguata, sostenibile e sicura, è il tipo di garanzia che i cittadini europei desiderano. La questione, tuttavia, non è così semplice, in quanto i sistemi pensionistici sono sotto la responsabilità degli Stati membri e continueranno ad esserlo.</p>
      <p sl="nl">D’altro canto, questo non significa che noi non abbiamo il diritto di esprimere il nostro parere o di presentare delle proposte attraverso il metodo di coordinamento aperto, la qual cosa potrebbe comportare delle revisioni.</p>
      <p sl="nl">La sostenibilità del sistema pensionistico è minacciata dalla tendenza attuale verso una piramide demografica invertita: un maggior numero di persone anziane, con una maggiore aspettativa di vita e, di conseguenza, un minor numero di persone che contribuiscono al finanziamento delle pensioni. I regimi pensionistici a ripartizione del primo pilastro rappresentano una perfetta espressione della solidarietà intergenerazionale, e anche in futuro continueranno a essere quelli più importanti.</p>
      <p sl="nl">Tuttavia, oltre a gravare sulle giovani generazioni, non possiamo negare che tali sistemi esercitino delle pressioni anche sui bilanci collettivi, cosa che a sua volta, che ci piaccia o meno, si riflette sul Patto di stabilità.</p>
      <p sl="nl">Gli Stati membri stanno innalzando l’età pensionabile. Personalmente respingo l’ipotesi a favore dell’indicizzazione delle pensioni all’aumento dell’aspettativa di vita. Questo a causa delle variazioni significative dell’aspettativa di vita negli Stati membri, nonché per il fatto che, a mio parere, anche se fosse possibile indicizzare questi due parametri, farlo non sarebbe una prassi socialmente responsabile.</p>
      <p sl="nl">Ciò che, invece, abbiamo compreso è che dobbiamo tutti procedere verso l’adozione di un’età pensionabile più elevata, e che ciò deve avvenire a livello degli Stati membri, con il coinvolgimento delle parti sociali.</p>
      <p sl="nl">L’altra faccia della medaglia – e colgo una scintilla di interesse nella collega Lynn – è che dobbiamo assicurarci che le persone anziane lavorino più a lungo. Dunque, dobbiamo concentrare maggiormente i nostri sforzi nel rendere più flessibili gli schemi di avanzamento di carriera e quelli del pensionamento, e dobbiamo migliorare e adattare le condizioni lavorative, per permettere alle persone in età più avanzata di continuare a lavorare.</p>
      <p sl="nl">Gli Stati membri che hanno basato i loro sistemi pensionistici sul secondo pilastro hanno realizzato delle riserve, spesso per mezzo di sistemi compartecipati dai lavoratori e dai datori di lavoro e, in alcuni casi, nei nuovi Stati membri, mediante dei sistemi misti. Tali riserve sono state investite in fondi di risparmio e pensionistici, oppure risultano all’interno dei bilanci aziendali. I sistemi basati su riserve e accantonamenti sono sottoposti a pressioni minori rispetto alla finanza pubblica, ma anche in questo caso l’aspettativa di vita maggiore pone dei problemi.</p>
      <p sl="nl">A tutto ciò si sono aggiunti la crisi finanziaria, i risultati modesti dei mercati azionari e obbligazionari, e i bassi tassi di interesse che sottopongono a forti pressioni le garanzie sulle pensioni attese.</p>
      <p sl="nl">La risposta che la Commissione sta predisponendo è la seguente: applicare dei requisiti più rigidi in materia di solvibilità non è – lo ripeto – la risposta giusta. Una buona supervisione invece sì. Ma prima di adottare dei provvedimenti legislativi, è necessario realizzare una valutazione d’impatto molto rigorosa degli effetti della solvibilità.</p>
      <p sl="nl">A questo proposito, desidero anche ricordare il dibattito sui derivati. Non si possono associare i derivati ai fondi pensione. In un fondo pensione, i derivati vengono utilizzati a copertura dei rischi, e non a scopo speculativo. Dunque, anche in riferimento a questa materia, la Commissione deve evitare salti nel buio</p>
      <p sl="nl">Passiamo dunque al terzo pilastro. Mi sembra che a tale riguardo non dobbiamo nutrire delle aspettative irrealistiche. È possibile utilizzare le opportunità offerte dai piani pensionistici individuali solo quando si dispone del denaro per farlo. Tuttavia, vogliamo creare una maggiore consapevolezza, e questo è possibile informando le persone rispetto alle opportunità a loro disposizione; pertanto abbiamo bisogno di un sistema efficace di controllo.</p>
      <p sl="nl">Signora Presidente, il mercato interno europeo è assente dal terzo pilastro, e dobbiamo fare qualcosa anche a questo proposito.</p>
      <p sl="nl">Desidero anche fare due osservazioni conclusive. La prima riguarda l’adeguatezza: non possiamo ottenerla a livello europeo. Spetta agli Stati membri raggiungerla. L’altra riguarda, invece, la trasferibilità. A mio parere, un mercato del lavoro aperto può funzionare solo in presenza di un incremento della mobilità a livello europeo che non ponga in una situazione di svantaggio i lavoratori che scelgono di esercitare tale diritto. Anche in questo caso abbiamo bisogno della trasferibilità, sebbene si debba prevedere un periodo di adattamento, e per questa ragione servono dei nuovi contratti e quindi una valutazione d’impatto.</p>
    </intervention>
    <intervention id="2-509-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, il Libro verde sulle pensioni da noi pubblicato la scorsa estate ha avviato una discussione sicuramente necessaria sul futuro delle pensioni in Europa. La sua pubblicazione ha portato allo svolgimento di un centinaio di incontri e conferenze con le parti interessate, e abbiamo ricevuto quasi 1 700 risposte.</p>
      <p sl="en">Il Libro verde delinea le principali sfide per l’Unione europea in questo settore, e ha posto quattordici interrogativi su come il fatto di operare a livello comunitario possa aiutare gli Stati membri a garantire delle pensioni adeguate, sostenibili e sicure, nel pieno rispetto del principio della sussidiarietà. Il Libro verde assume un approccio olistico al problema, poiché con i miei colleghi, i Commissari Rehn e Barnier, siamo convinti che dei sistemi pensionistici adeguati, sostenibili e sicuri richiedano delle politiche coordinate e congiunte che abbraccino i tre settori sotto la nostra responsabilità.</p>
      <p sl="en">Consentitemi di ripercorrere brevemente il ragionamento seguito dalla Commissione nel pubblicare il Libro verde lo scorso anno. Innanzi tutto, superare gli squilibri derivanti dalle divergenze sempre maggiori tra l’aspettativa di vita e l’età pensionabile. In secondo luogo, adeguare il quadro europeo affinché rifletta i cambiamenti che si sono verificati all’interno dei sistemi pensionistici nazionali a seguito di un decennio di riforme pensionistiche. Terzo, trarre insegnamento dalla crisi economica e finanziaria. La crisi ha posto in evidenza la necessità di una revisione dell’esposizione del mercato finanziario e dell’architettura dei nostri sistemi pensionistici, in modo da migliorare la mitigazione del rischio e valorizzare la capacità di assorbimento delle turbolenze da parte dei fondi pensione. Quarto, preparare in modo esauriente i nostri sistemi pensionistici al fenomeno dell’accelerazione dell’invecchiamento demografico.</p>
      <p sl="en">Gli Stati membri hanno intrapreso già da tempo un’azione collaborativa rivolta alla conoscenza dalle reciproche esperienze e allo scambio di buone prassi in materia di riforma delle pensioni. Esiste un consenso sulla necessità sia di un coordinamento a livello dell’Unione europea che di stabilire delle regole comunitarie per le questioni transfrontaliere. Negli ultimi 10 anni, il coordinamento a livello dell’UE ha sostenuto gli sforzi dei singoli Stati membri per la modernizzazione dei propri sistemi pensionistici. Diversi Stati membri hanno compiuto dei progressi importanti nell’adeguare i sistemi pensionistici all’invecchiamento demografico, ai cambiamenti intervenuti nel mercato del lavoro e alle evoluzioni nei ruoli svolti da uomini e donne. Tuttavia, la maggior parte degli Stati membri deve ancora percorrere un lungo cammino in tal senso e altri non hanno nemmeno avviato una riforma pensionistica.</p>
      <p sl="en">Sono stato lieto di leggere la relazione, per la quale mi congratulo con la relatrice, in cui si sostiene con vigore l’approccio olistico da noi scelto. In diversi punti essa mette in risalto i collegamenti tra adeguatezza, sostenibilità e sicurezza. Inoltre, essa identifica con chiarezza gli ambiti politici in cui l’Unione europea può creare valore aggiunto. Al momento, la Commissione sta ultimando l’analisi dei risultati delle consultazioni, che comprende il parere definitivo del Parlamento europeo. Data l’urgenza della situazione, la Commissione ha già avviato i preparativi per il Libro bianco, da presentare entro il terzo trimestre del 2011.</p>
      <p sl="en">Desidero concludere dicendo che uno dei grandi successi del sistema sociale europeo sta nel garantire che l’essere anziani non equivalga a essere poveri. Si tratta di una promessa che dobbiamo continuare a mantenere, aiutando gli Stati membri a prendere le decisioni giuste per garantire che i sistemi pensionistici siano adatti allo scopo. Negli ultimi dodici mesi abbiamo assistito a un dibattito vivace nel settore delle riforme pensionistiche, e quest’anno promette di essere altrettanto intenso. Conto molto sul sostegno del Parlamento per realizzare un autentico cambiamento che ci consenta di ottenere in futuro pensioni adeguate e sostenibili.</p>
    </intervention>
    <intervention id="2-510-000" speaker_id="96856" name="George Sabin Cutaş" is_mep="True" mode="spoken">
      <p sl="ro">relatore per parere della commisione per i problemi economici e monetari. – Signora Presidente, il fatto che oggi si discuta di pensioni all’interno di una seduta plenaria del Parlamento europeo conferma quanto questo argomento sia importante per l’Europa. Una popolazione che sta invecchiando, l’impatto della crisi economica e finanziaria e l’ingresso tardivo dei giovani nel mercato del lavoro richiedono delle soluzioni comuni. Tuttavia, le pensioni restano una responsabilità dello Stato e lo scopo del principio di sussidiarietà è di stabilire i limiti dell’intervento comunitario. Ciononostante, se gli Stati membri daranno attuazione nel migliore dei modi alla legislazione europea esistente, beneficeremo di un mercato unico che funziona in modo più efficiente, incoraggiando così una maggiore mobilità dei lavoratori.</p>
      <p sl="ro">Inoltre, per la sostenibilità dei sistemi pensionistici pubblici, dobbiamo garantire che le persone possano continuare a lavorare fino all’età pensionabile. L’aumento della disoccupazione negli Stati membri è preoccupante, e mette in pericolo il principio di solidarietà intergenerazionale. Infatti, i provvedimenti per una riforma del sistema pensionistico debbono essere accompagnati da politiche per il sostegno dell’occupazione. Allo stesso modo, la riforma pensionistica non deve tradursi nel decurtare un reddito decente e sicuro a categorie che sono già vulnerabili di per sé. Gli Stati non debbono sottrarsi al loro obbligo di fornire una pensione adeguata a tutti i cittadini.</p>
      <p sl="ro">Per evitare un tale strumentalizzazione a livello nazionale, abbiamo avanzato l’idea di definire una pensione adeguata a livello dell’Unione europea. A mio parere, non è sufficiente chiedere a uno Stato membro di garantire un livello di pensioni del primo pilastro al di sopra della soglia di povertà. Certamente comprendo l’argomento della diversità delle condizioni nazionali e la riluttanza degli Stati membri a consentire all’Unione europea di intromettersi in una questione che sta al cuore della sovranità nazionale. Tuttavia, credo che gli organismi dell’Unione europea debbano dimostrare una maggiore attenzione per le condizioni di vita dei cittadini. Il malcontento sociale può sortire degli effetti inattesi. Due recenti esempi, al di fuori dell’Unione europea, dimostrano il livello di tolleranza di una popolazione che è stata continuamente costretta a compiere dei sacrifici nell’interesse di governi nazionali che hanno prestato poca attenzione ai bisogni dei loro cittadini.</p>
    </intervention>
    <intervention id="2-511-000" speaker_id="96748" name="Cornelis de Jong" is_mep="True" mode="spoken">
      <p sl="nl">relatore per parere della commissione per il mercato interno e protezione dei consumatori. – Signora Presidente, innanzi tutto desidero esprimere un sincero ringraziamento alla mia collega, l’onorevole Oomen-Ruijten, per la collaborazione di cui ha dato prova. Le sono grato di aver riprodotto buona parte, o forse persino in modo integrale, il parere da me scritto per conto della commissione per il mercato interno e la protezione dei consumatori (MIPC).</p>
      <p sl="nl">In particolare, mi rallegro della raccomandazione per lo sviluppo di un sistema europeo che renda possibile a tutti comprendere quanti diritti pensionistici abbiano maturato, indipendentemente da quale sia lo Stato membro, o gli Stati membri, in cui l’abbiano maturata.</p>
      <p sl="nl">Pur tuttavia, mi pongo ancora degli interrogativi, specie con riferimento alla dissonanza tra la dichiarazione resa poc’anzi dall’onorevole Oomen-Ruijten e la raccomandazione che la politica pensionistica avvenga sotto l’egida della governance economica europea. Non sappiamo esattamente quale forma questa governance assumerà, ma è possibile che risulti essere vincolante. Non vorrei dare l’impressione che votando a favore contribuirei, ad esempio, al trasferimento all’Unione europea dei poteri nazionali in materia.</p>
      <p sl="nl">Inoltre, mi preoccupa la raccomandazione che appare all’interno del testo a favore dell’innalzamento dell’età pensionabile alla luce della più alta aspettativa di vita. Credo che questo non sia affatto necessario nei Paesi Bassi, ed è per questo che non posso sottoscrivere tale raccomandazione. Gradirei un commento del relatore al riguardo.</p>
    </intervention>
    <intervention id="2-512-000" speaker_id="96813" name="Barbara Matera" is_mep="True" mode="spoken">
      <p sl="it">relatrice della commissione per i diritti della donna e l'uguaglianza di genere . − Signor Presidente, onorevoli colleghi, desidero ringraziare anch'io la collega Ria Oomen-Ruijten.</p>
      <p sl="it">L'assenza di un'attenzione significativa alla dimensione di genere nel Libro verde della Commissione europea sul futuro dei sistemi pensionistici in Europa suscita preoccupazione: le donne sono discriminate nel calcolo pensionistico perché esse interrompo più spesso la propria carriera professionale per provvedere alla cura dei figli, dei famigliari ammalati e dei più anziani. Per adempiere agli obblighi familiari, le donne sono quindi sono quindi più inclini rispetto agli uomini a dover accettare lavori precari o a tempo parziale, a cui consegue un divario retributivo tra i sessi pari al 18 percento in media nell'Unione europea.</p>
      <p sl="it">Ciò comporta un'evidente discriminazione delle donne che percepiscono una pensione nettamente inferiore degli uomini, aggravando il rischio di povertà delle donne anziane, specialmente considerando la loro più elevata aspettativa di vita rispetto agli uomini. Occorre che il tempo dedicato dalle donne alla cura dei figli o di altri familiari a carico sia riconosciuto nei sistemi di calcolo, equiparato quindi a tutti gli altri tipi di contratti in sede di calcolo della pensione. Il Libro verde ha offerto una consultazione …</p>
      <p sl="it">In conclusione, auspico che nel nuovo Libro bianco sia data una maggiore attenzione alla delicata e preoccupante questione della disparità tra uomini e donne nel calcolo dei diritti pensionistici dell'Unione europea.</p>
    </intervention>
    <intervention id="2-513-000" speaker_id="23819" name="Csaba Őry" is_mep="True" mode="spoken">
      <p sl="hu">a nome del gruppo PPE. – Signora Presidente, innanzi tutto, le numerose proposte di emendamento – quasi 500 – sono un indice del grande interesse che circonda questo argomento, e la relatrice, l’onorevole Oomen-Ruijten, merita il nostro ringraziamento per aver trasformato un’enorme accozzaglia di proposte di emendamento in una relazione che tiene conto dell’attuale parere del Parlamento. Dico “attuale parere” del Parlamento perché ci troviamo all’inizio della discussione che verte sul Libro verde, che sarà seguita da un Libro bianco e, successivamente, da ulteriori relazioni; dunque, è evidente che ci troviamo in una delle varie fasi di un processo più ampio.</p>
      <p sl="hu">Debbo dire che, in genere, concordo con l’approccio della Commissione, che vede di buon occhio la differenziazione – che i sistemi pensionistici poggino cioè su una molteplicità di pilastri. Nel contempo, desidero far notare che, in questo caso, la formulazione potrebbe essere un po’ più precisa. Naturalmente, quando si parla di secondi pilastri, si deve intendere che questi integrino i punti di debolezza dei primi pilastri, e non che con i secondi pilastri qualcosa venga sottratto ai primi con il solo intento di far funzionare il sistema in modo diverso. Nel primo caso si ripristina la stabilità, mentre nel secondo la si mette a repentaglio.</p>
      <p sl="hu">Dobbiamo, tuttavia, anche renderci conto – come forse è già stato detto, ma desidero sottolinearlo – che i problemi del sistema pensionistico non si risolvono necessariamente da soli, all’interno del sistema. Anzi, è probabile che questo non sia affatto possibile. Servono più posti di lavoro e una maggiore cooperazione economica, e il nostro obiettivo deve sicuramente essere che una volta che la Commissione avrà predisposto il Libro bianco questo processo di analisi congiunta dovrà in qualche modo essere collegato agli obiettivi della strategia Europa 2020 e alla governance economica. È evidente che, se ciò si verificherà, saremo in grado di proseguire con una discussione più proficua.</p>
    </intervention>
    <intervention id="2-514-000" speaker_id="97125" name="Frédéric Daerden" is_mep="True" mode="spoken">
      <p sl="fr">a nome del gruppo S&amp;D. – Signora Presidente, innanzi tutto vorrei sottolineare l’importante lavoro di armonizzazione dei pareri svolto dal relatore. Le mie congratulazioni all’amica e collega Oomen-Ruijten. Nelle trattative per raggiungere un compromesso ha dato prova di una grande apertura mentale rispetto agli argomenti proposti dal mio gruppo, facilitando così un voto a larga maggioranza a favore della bozza di relazione all’interno della commissione per l’occupazione e gli affari sociali. Se nella votazione di domani assisteremo a un’analoga maggioranza a favore, questo rappresenterebbe un segnale forte per le altre istituzioni.</p>
      <p sl="fr">Questa relazione sul futuro delle pensioni in Europa è, finora, l’unico documento istituzionale europeo che va controcorrente rispetto al pensiero prevalente della Commissione – quale viene rappresentato in particolare nella sua Analisi annuale della crescita – e alle riflessioni del duo Merkel-Sarkozy espresse nel documento congiunto sul patto di competitività. Questi documenti invocano molto esplicitamente una revisione del primo pilastro, nonché un aumento automatico dell’età pensionabile in base all’aspettativa di vita. Il Parlamento, nella sua bozza di relazione modificata è favorevole a quanto segue: assegnare un ruolo fondamentale al primo pilastro del sistema pensionistico, che consenta delle migliori garanzie di solidarietà, attribuendo un ruolo complementare agli altri pilastri, ivi compresa la diffusione dell’utilizzo generale del secondo pilastro; prestare maggiore attenzione all’innalzamento effettivo dell’età in cui si va in pensione, nonché ai livelli occupazionali, specie tra le fasce più anziane della popolazione, piuttosto che all’aumento automatico e ineluttabile dell’età pensionistica; una definizione dei criteri per l’introduzione negli Stati membri di una pensione minima adeguata e garantita; un ruolo più forte per le parti sociali nella definizione e attuazione di tutte le riforme pensionistiche in Europa e l’abolizione delle disparità tra uomini e donne in materia di pensioni, fenomeno collegato alla discriminazione evocata dall’onorevole Matera.</p>
      <p sl="fr">In presenza di queste componenti e migliorie, nonché di altre che avrei potuto citare, mi ritengo soddisfatto e ritengo che il Parlamento sia ora in grado di inviare al nostro Commissario un segnale chiaro, sociale e progressista, e auspico che se ne tenga conto nella prossima fase del Libro bianco.</p>
    </intervention>
    <intervention id="2-515-000" speaker_id="28116" name="Marian Harkin" is_mep="True" mode="spoken">
      <p sl="en">a nome del gruppo ALDE. – Signora Presidente, desidero innanzi tutto ringraziare la relatrice dell’ottimo lavoro, che mia ha sicuramente agevolato. Inoltre, desidero ringraziare la Commissione per aver avviato questa discussione così opportuna.</p>
      <p sl="en">Alcuni parlano delle pensioni come di una bomba a orologeria, e viste alcune cifre di cui ho letto e che stimano il divario tra quanto attualmente mettiamo da parte per gli accantonamenti pensionistici, sia pubblici che privati, e le risorse necessarie nei prossimi quarant’anni per garantire le coperture adeguate è enorme. In questo contesto l’espressione “bomba a orologeria” è, dunque, certamente adeguata. Sappiamo bene cosa si debba fare con una bomba a orologeria: bisogna disinnescarla. Credo che questo rappresenti l’inizio di un tale processo.</p>
      <p sl="en">Ma l’interrogativo chiave è: a chi va assegnata la responsabilità? Ritengo che la relazione chiarisca che gli stessi Stati membri sono i responsabili di assicurare accantonamenti pensionistici adeguati, ma in essa viene anche detto che le economie degli Stati membri sono interdipendenti e, pertanto, un coordinamento delle politiche pensionistiche per mezzo del metodo di coordinamento aperto è sicuramente utile. Tuttavia, non crediamo che sia possibile per l’Unione europea stabilire dei livelli pensionistici adeguati, né armonizzare l’età pensionabile.</p>
      <p sl="en">Tuttavia, riteniamo che gli Stati membri debbano definire l’adeguatezza delle pensioni quale condizione necessaria affinché le persone anziane possano godere di un tenore di vita decente. Sono lieta del fatto che il problema della questione di genere sia stato sottolineato, chiedendo agli Stati membri di affrontare la questione degli uomini e delle donne che interrompono il lavoro per accudire i loro cari, nonché del fatto che siano state prese in considerazione la questione della mobilità e quella della strategia dell’Unione europea per il 2020.</p>
      <p sl="en">Infine, sono favorevole all’inclusione degli obblighi pensionistici all’interno del Patto di stabilità e crescita. Sappiamo che si sta aprendo un buco nero fiscale nel settore degli accantonamenti pensionistici e non possiamo ignorare questa situazione.</p>
    </intervention>
    <intervention id="2-516-000" speaker_id="4531" name="Jean Lambert" is_mep="True" mode="spoken">
      <p sl="en">a nome del gruppo Verts/ALE. – Signora Presidente, anch’io desidero aggiungermi a quanti hanno ringraziato la nostra relatrice per l’eccellente lavoro compiuto con questa relazione.</p>
      <p sl="en">Siamo tutti consapevoli delle differenze presenti a livello nazionale, nonché delle posizioni divergenti all’interno dei nostri gruppi politici. In un tale contesto, riuscire a proporre un documento in grado di ottenere un consenso significativo è davvero un risultato notevole. Il mio gruppo è particolarmente lieto del fatto che la relazione che abbiamo di fronte riconosca l’importanza del primo pilastro nel sistema pensionistico, l’impegno di garantire livelli pensionistici adeguati, e la rilevanza di assicurare agli anziani un tenore di vita decente. Dopotutto, abbiamo trascorso l’intero 2010 ad affrontare questioni relative alla povertà. E per molte persone questo significa, naturalmente, poter disporre di un reddito fisso, ovvero di una garanzia essenziale. Come altri, anche noi salutiamo con favore il riconoscimento della necessità di garantire dei diritti pensionistici decorosi alle donne.</p>
      <p sl="en">Riconosciamo anche l’importanza di affrontare le discriminazioni nei confronti dei lavoratori più anziani e di fare ricorso ad ulteriori provvedimenti per consentire alle persone la permanenza nel mondo del lavoro. Anche per noi la trasferibilità dei diritti pensionistici è una questione cruciale. Accade sempre più spesso che le persone non lavorino più per lo stesso datore di lavoro per tutta la vita. Al contrario, spesso lavorano per diverse aziende e non sempre nello stesso paese. Dobbiamo evitare la frammentazione dei diritti pensionistici, ed è su questo che l’Unione europea può ritagliarsi un ruolo.</p>
      <p sl="en">Siamo anche felici di constatare la presenza in questa relazione di un impegno a favore dei diritti pensionistici del secondo pilastro, che devono essere garantiti senza alcuna discriminazione in base all’età, al genere e alla tipologia di contratto di lavoro. Siamo anche d’accordo – e ci rincuora riscontrarlo nella relazione – che bisogna adottare un approccio che tenga conto sia in positivo che in negativo dei diversi ritmi e schemi della vita lavorativa moderna, secondo il concetto di corso di vita.</p>
      <p sl="en">E ancora, riconosciamo l’importanza della solidarietà di quel primo pilastro, non da ultimo nei confronti di coloro la cui vita lavorativa si svolge in un contesto lavorativo meno strutturato, caratterizzato da contratti di lavoro a breve termine, ecc. Ci preoccupa qualunque tentativo di incoraggiare lo sviluppo del sistema pensionistico privato del terzo pilastro, e concordiamo sul fatto che a tale riguardo sia cruciale per la gente disporre di informazioni adeguate e chiare.</p>
      <p sl="en">Siamo anche lieti del fatto che questa relazione preveda – nel caso vi siano cambiamenti a livello dei diritti pensionistici – adeguati tempi di adattamento, affinché la gente sia in grado di riconsiderare il proprio futuro finanziario.</p>
    </intervention>
    <intervention id="2-517-000" speaker_id="96956" name="Julie Girling" is_mep="True" mode="spoken">
      <p sl="en">a nome del gruppo ECR. – Signora Presidente, il mio gruppo vede con favore la pubblicazione di questo Libro verde. Si tratta di un intervento molto opportuno in un momento in cui in tutti gli Stati membri si discute delle questioni che sono già state citate e sulle quali non mi soffermerò – i mutamenti demografici e le sfide in materia di pari opportunità, per nominarne solo un paio.</p>
      <p sl="en">Questa relazione riconosce l’importanza di una condivisione delle migliori prassi e delle informazioni da parte degli Stati membri, ma pone anche l’accento sul fatto che le pensioni restano materia di competenza degli Stati membri. Riconosce che l’Unione europea non dovrebbe legiferare in merito all’adeguatezza delle pensioni e delle età pensionabile, ma chiede – in modo forte e chiaro – che gli Stati membri stabiliscano le norme in base alle loro esigenze nazionali, tenendo comunque conto di tali questioni.</p>
      <p sl="en">Credo che un ulteriore sforzo sulla trasferibilità sia essenziale per rafforzare il mercato unico. I cittadini dell’Unione europea che lavorano in tutta Europa – personalmente ne ho conosciuti molti – non debbono trovarsi svantaggiati per il fatto che i loro diritti pensionistici vengono congelati nei diversi Stati membri. I mutamenti demografici portano con sé anche dei cambiamenti a livello delle consuetudini lavorative. Le nostre aspettative si modificano ed è di cruciale importanza che teniamo conto di tali cambiamenti nel nostro modo di pensare e nel prendere le nostre decisioni di natura politica.</p>
    </intervention>
    <intervention id="2-518-000" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, in questa discussione non possiamo dimenticare l’esistenza di una proposta a favore del cosiddetto patto di competitività, mediante il quale un direttorio, con in testa la Germania, punta a lanciare nuove offensive contro il sistema pubblico e collettivo della sicurezza sociale, innalzando l’età pensionistica e svalutando gli stipendi, nel tentativo di porre fine alla loro indicizzazione rispetto all’inflazione. E tutto questo a vantaggio del settore finanziario, il quale sta tentando di trovare in queste nuove pensioni delle nuove forme di maggior guadagno speculativo.</p>
      <p sl="pt">Desideriamo dichiarare la nostra ferma opposizione a un tale cammino verso l’integrazione europea, costruito sulla base di politiche antisociali. Un cammino che, ahinoi, la relazione sottoscrive, sostenendo il Libro verde della Commissione europea, consentendo l’individuazione di un nesso tra età pensionabile legale e aspettativa di vita, incoraggiando le persone a restare più a lungo sul mercato del lavoro, e non escludendo forme di sostegno al settore pensionistico privato, sebbene sia ben noto che il ricorso a quest’ultimo da parte dei fondi pensione e delle banche private può avere gravi conseguenze, che conducono gli anziani, in particolare le donne anziane, alla povertà.</p>
      <p sl="pt">Di conseguenza, abbiamo presentato una risoluzione alternativa, che dimostra come sia possibile migliorare benefici e pensioni senza aumentare l’età pensionabile legale, a patto che vi siano più posti di lavoro garantiti specie per i giovani, stipendi migliori, e una migliore supervisione del settore finanziario e delle transazioni finanziarie.</p>
      <p sl="pt">Siamo contrari all’aumento dell’età pensionabile e difendiamo il sistema pensionistico integrato nel sistema pubblico e collettivo di sicurezza sociale, che aumenta il valore di diritti e pensioni minori, rispetta gli anziani, e consente loro di vivere dignitosamente, contribuendo così allo sradicamento della povertà. È questo che si aspettano i nostri cittadini, come dimostrano le proteste registrate in Portogallo, Francia, Grecia e in tanti altri paesi ancora.</p>
    </intervention>
    <intervention id="2-519-000" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo EFD. – Signora Presidente, lo scorso 22 novembre, presso la commissione per l’occupazione e gli affari sociali, la relatrice ha dichiarato che le pensioni sono esclusivamente di competenza degli Stati membri. Ora ci viene detto invece che, sebbene gli Stati membri conducano il gioco, esistono casi in cui il coordinamento a livello europeo è importante. Al paragrafo 9 della risoluzione si evidenziano le competenze degli Stati membri, chiedendo tuttavia che coordinino le diverse politiche pensionistiche. Mi sembra che qui si cerchi di confondere le acque, facendo sì che il controllo esercitato dall’Unione europea scalzi i principi cui dovremmo attenerci.</p>
      <p sl="en">L’Associazione nazionale dei fondi pensionistici della Gran Bretagna dichiara che, a detta dei consulenti attuariali Punter Southall, questa relazione aumenterà il costo delle pensioni addirittura del 90 per cento. Se, da un canto, questa cifra è esagerata, dall’altro è certamente vero che saranno necessari dei finanziamenti aggiuntivi estremamente ingenti per impedire il collasso dei sistemi pensionistici. Pertanto è legittimo credere che i premi aumenteranno in modo più che consistente. Le aziende che si occupano di fondi pensione e gli Stati membri non hanno bisogno di questa relazione, bensì di una soluzione che consenta di contenere i premi. Altrimenti, questa incauta relazione rischia di distruggere proprio quanto vorrebbe invece tutelare.</p>
    </intervention>
    <intervention id="2-520-000" speaker_id="28210" name="Marine Le Pen" is_mep="True" mode="spoken">
      <p sl="fr">Signora Presidente, onorevoli colleghi, nell’Europa del patto di stabilità – e, un domani, in quella del patto di competitività – le riforme dei sistemi pensionistici sono nel mirino.</p>
      <p sl="fr">Come possiamo salvaguardare le pensioni nel momento in cui l’Unione europea chiede agli Stati membri che ora versano in una situazione di deficit di raggiungere il pareggio dei conti entro il 2013? La vostra soluzione consiste nell’innalzare l’età pensionabile a 67 anni e nell’attuare delle profonde modifiche dei sistemi pensionistici a ripartizione, riducendo le prestazioni a favore dei lavoratori. Inoltre, ma in questo la relazione non sbaglia, si richiede un livello minimo garantito per le pensioni, ma ci costringete a garantirle anche agli stranieri che sbarcano sulle nostre coste e che non hanno mai versato un contributo.</p>
      <p sl="fr">Infine, l’inclusione nei conti pubblici degli obblighi pensionistici diretti del sistema contributivo pubblico, come si raccomanda in questa relazione, aumenterà ulteriormente la pressione sugli Stati membri, costringendoli a sviluppare i fondi pensione sulla base dell’accumulo del capitale, e naturalmente sappiamo bene quali importanti rischi siano in gioco.</p>
      <p sl="fr">I sistemi pensionistici rientrano nell’ambito delle competenze degli Stati membri. Ciononostante, e contro il volere dei cittadini, volete introdurre delle rigidità di bilancio senza precedenti. In questo modo i lavoratori, i dipendenti pubblici e i pensionati d’Europa fungeranno da variabile di compensazione per la salvaguardia dell’euro e della vostra Europa ultraliberale.</p>
    </intervention>
    <intervention id="2-521-000" speaker_id="1922" name="Thomas Mann" is_mep="True" mode="spoken">
      <p sl="de">Signora Presidente, è positivo che, almeno per una volta, una relazione di iniziativa non venga nascosta, programmandone la discussione nella giornata di lunedì, e quindi liquidandola in pochi minuti. Questa relazione è il risultato di 463 emendamenti presentati dalla commissione per l’occupazione e gli affari sociali, e di 211 emendamenti presentati dalla commissione per i problemi economici e monetari.</p>
      <p sl="de">Mi sarebbe piaciuto trovare nella relazione un impegno a favore del mantenimento dei sistemi pensionistici professionali di successo di Germania, Lussemburgo, Finlandia e Austria. Sfortunatamente, invece, c’è stata una decisione a maggioranza che raccomanda l’adozione di nuovi standard minimi e l’attuazione di Solvibilità II alle pensioni professionali. Questo comporterà il rischio di un aumento significativo dei costi, che nella sola Germania potrebbe condurre a un incremento del 40 per cento delle pensioni professionali volontarie. Non dobbiamo distruggere quanto è stato raggiunto sulla base di un consenso tra i sindacati e management. Personalmente, ho potuto dare un contributo ai compromessi raggiunti proponendo che, in futuro, tutti gli effetti degli standard minimi e di Solvibilità II debbano essere valutati scrupolosamente con una valutazione d’impatto approfondita. Questo costituirebbe un passo in avanti verso il mantenimento delle pensioni professionali, sebbene non costituisca affatto una garanzia.</p>
      <p sl="de">Un aspetto positivo è dato dal fatto che non abbiamo una definizione standard di livelli pensionistici adeguati. Inoltre, la proposta di armonizzazione dell’età pensionistica a livello europeo è stata respinta. Il Cancelliere Merkel e il Presidente Sarkozy sono, giustamente, a favore della graduale convergenza dei sistemi pensionistici e dell’età pensionabile. Poiché il tasso di natalità e l’aspettativa di vita variano da paese a paese, ogni sistema pensionistico nazionale deve essere adattato ai cambiamenti demografici.</p>
      <p sl="de">Questi compromessi sono stati raggiunti in presenza di pressanti scadenze temporali. Mi auguro che riusciremo a svolgere una discussione più particolareggiata sul Libro bianco, che comprenda anche le esperienze concrete delle aziende. Le cifre in gioco, relative anche solo alle pensioni professionali volontarie, sono maggiori di quelle previste nell’attuale operazione di salvataggio dell’Unione europea.</p>
      <a text="(L’oratore accetta una domanda posta col cartellino blu, ai sensi dell’articolo 149(8) del regolamento)"/>
    </intervention>
    <intervention id="2-522-000" speaker_id="1122" name="Ria Oomen-Ruijten" is_mep="True" mode="spoken" role="relatore">
      <p sl="nl">Signora Presidente, voglio escludere qualsiasi malinteso su questo argomento. Onorevole Mann, le chiedo di indicare il punto della relazione in cui si dice che Solvibilità II verrà obbligatoriamente applicata alle pensioni del secondo pilastro. Personalmente sono contraria, ma la prego, mi indichi dove si dice questo nella relazione.</p>
    </intervention>
    <intervention id="2-523-000" speaker_id="1922" name="Thomas Mann" is_mep="True" mode="spoken">
      <p sl="de">Signora Presidente, abbiamo ricevuto due relazioni da altrettante commissioni, le quali raccomandano l’applicazione di Solvibilità II ai regimi delle pensioni professionali. A mio parere, questo non può funzionare. In paesi come la Francia esistono delle esperienze in materia, ma non in altri Stati membri dell’Unione europea. Dovremmo indagare a fondo sulla questione. Al momento di prendere in esame il Libro bianco e di svolgere la discussione su tale argomento avremo l’occasione di convincere tutti di questo, poiché molte persone non hanno l’esperienza necessaria e non hanno ancora dovuto affrontare tale problema all’interno dei loro paesi. Si tratta di un’opportunità eccellente per svolgere un lavoro preparatorio.</p>
    </intervention>
    <intervention id="2-524-000" speaker_id="1985" name="Pervenche Berès" is_mep="True" mode="spoken">
      <p sl="fr">Signora Presidente, signor Commissario, ci troviamo nel contesto di un dibattito di orientamento e il Parlamento europeo ha inteso trasmetterle un segnale. Nel frattempo, tuttavia, il mondo avanza e la questione delle pensioni è stata anch’essa sollevata. In questo caso, naturalmente, mi riferisco a un sistema pensionistico di livello europeo, con un’età pensionabile di 67 anni, creato all’interno di una bozza del patto di competitività. È evidente che se queste sono le basi per la costruzione di un’Europa sociale, si tratterà di una costruzione che va contro i cittadini. Non è ciò che vogliamo.</p>
      <p sl="fr">Nella relazione dell’onorevole Oomen-Ruijten sono citati altri orientamenti su molte questioni e vi chiedo, a nome della commissione per l’occupazione e gli affari sociali, di tenerne conto quando lavorerete al parere della Commissione per il Libro bianco nell’affrontare il problema delle questioni di genere, che non sono state adeguatamente considerate.</p>
      <p sl="fr">Solleviamo, inoltre, l’idea che il miglior modo di decidere in merito al pensionamento è di incoraggiare l’occupazione, piuttosto che ostinarsi a trattare solo la questione dell’età pensionabile legale. Dobbiamo, invece, tenere conto dell’età reale. In ogni caso, la relazione dell’onorevole Oomen-Ruijten contiene, secondo i socialisti francesi, un’indicazione che per noi pone un problema, e a cui non potremo dare il nostro sostegno. Comprenderete che, per noi, l’idea che la maggiore aspettativa di vita debba essere indicizzata in modo automatico all’età pensionabile legale rappresenti un passo indietro in termini di diritti sociali. Dunque non possiamo sostenerla.</p>
      <p sl="fr">Infine, mi consenta un’ultima parola per dire che, in assenza di un dialogo sociale, senza il coinvolgimento delle parti sociali in tutti questi negoziati, ci troveremo in una situazione di muro contro muro.</p>
    </intervention>
    <intervention id="2-525-000" speaker_id="4243" name="Dirk Sterckx" is_mep="True" mode="spoken">
      <p sl="nl">Signora Presidente, mi sembra che, con l’aiuto della relatrice, siamo riusciti a rispondere in modo molto equilibrato agli interrogativi che ci sono giunti dalla Commissione. Ritengo esistano due punti precisi rispetto ai quali l’Unione europea sicuramente è in grado di apportare un valore aggiunto.</p>
      <p sl="nl">Se riconosciamo l’importanza del primo pilastro, cosa alquanto ragionevole, allora dobbiamo anche ammettere che lo stato di salute delle nostre finanze pubbliche è altrettanto rilevante, poiché è solo con una finanza pubblica solida che si può sostenere il primo pilastro. In secondo luogo, dobbiamo anche riconoscere le pressioni di lungo periodo che i sistemi pensionistici esercitano sui governi, dichiarando la qual cosa in modo inequivocabile. Credo che la Commissione e l’Unione europea abbiano la responsabilità di comunicare con chiarezza tutto ciò a ciascuno Stato membro, affinché tutti possano comprendere dove si annidino rischi e difficoltà.</p>
      <p sl="nl">Il mio secondo commento è che l’Unione europea svolge un ruolo particolare anche all’interno del secondo pilastro, per il quale avete sottolineato l’importanza della Solvibilità II. Ciò che chiediamo a tale riguardo è che la Commissione analizzi i rischi di lungo periodo, e che chiarisca, all’interno delle regole che emanerà in materia, come ci si debba tutelare da tali rischi. Ritengo che in questo caso si debbano considerare in modo specifico i rischi di lungo periodo dei regimi pensionistici in generale, non solo quelli relativi a un dato tipo di sistema, bensì tutti quelli che rientrano nel secondo pilastro. Questo è un compito che è necessario portare a termine.</p>
      <p sl="nl">Quando esamino i numeri, come ha fatto la collega Harkin, sorge in me il timore che non tutti gli Stati membri dell’Unione europea si siano tutelati da tali rischi.</p>
    </intervention>
    <intervention id="2-526-000" speaker_id="96786" name="Tadeusz Cymański" is_mep="True" mode="spoken">
      <p sl="pl">Signora Presidente, la proposta di risoluzione del Parlamento europeo, come è stato detto nel corso delle consultazioni condotte dalla Commissione europea, merita il nostro sostegno. La risoluzione raccomanda di intensificare il coordinamento tra gli Stati membri e lo scambio di buone prassi, senza, nel contempo, interferire con le competenze degli Stati membri in materia pensionistica – settore estremamente importante e delicato.</p>
      <p sl="pl">Nel corso della discussione all’interno della commissione per l’occupazione e gli affari sociali, ho sottolineato l’importanza degli sviluppi a livello demografico per la sicurezza e per l’impianto futuro dei regimi pensionistici. Pertanto è estremamente importante per noi intraprendere tutte le misure possibili per il superamento della crisi demografica in Europa. Nel valutare i sistemi pensionistici e nel formulare delle proposte, credo anche che dovremo tenere conto delle differenze significative tra gli Stati membri, sia rispetto alle loro capacità finanziarie che in termini dei sistemi già esistenti di pensioni pubbliche professionali basate sul capitale.</p>
    </intervention>
    <intervention id="2-527-000" speaker_id="96851" name="Thomas Händel" is_mep="True" mode="spoken">
      <p sl="de">Signora Presidente, onorevoli colleghi, la prosperità di un paese si fonda sul lavoro della sua gente. In futuro, i posti di lavoro nel settore sociale dovranno essere meglio retribuiti. La gente vuole una pensione adeguata e sicura per la propria vecchiaia.</p>
      <p sl="de">Un messaggio chiaro inviatoci dalla crisi è che solo le pensioni pubbliche statali sono affidabili e stabili. Al contrario, i fondi pensionistici professionali e le pensioni private hanno perso milioni di euro in borsa. È ridicolo porre maggiore enfasi sui sistemi pensionistici privati basati sul capitale per provvedere ai lavoratori nella loro vecchiaia. I cittadini hanno finanziato le operazioni di salvataggio delle principali banche. La gente sta pagando personalmente il prezzo di una politica di austerità molto dura gestita dall’Unione europea. Ora dovrebbe anche migliorare i bilanci nazionali, accettando dei tagli alle pensioni e un’età pensionabile più elevata. Le riforme pensionistiche stanno già portando a un aumento della povertà in età avanzata. L’unica soluzione è rafforzare la parte più affidabile, ovvero i sistemi pensionistici pubblici.</p>
    </intervention>
    <intervention id="2-528-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, nell’Unione europea la piramide demografica verrà ben presto rovesciata e la fascia di popolazione al di sopra dei 55 anni rappresenterà a breve quella più ampia della popolazione. L’aspettativa di vita continuerà ad aumentare e il tasso di natalità resterà basso. I giovani andranno a lavorare sempre più tardi. Siamo tutti consapevoli di cosa questo comporti: una popolazione che invecchia e un numero sempre maggiore di difficoltà quando si tratta di finanziare le pensioni.</p>
      <p sl="de">Ciò che serve in Europa è una politica per la famiglia, ad esempio attraverso il frazionamento del reddito sulla base del numero dei familiari a carico nel calcolo per le imposte sul reddito, oppure con altri provvedimenti sociali equivalenti che, attraverso la riduzione degli oneri fiscali a carico delle famiglie, tengano conto del fatto che la famiglia rappresenta un contratto intragenerazionale. Inoltre, abbiamo bisogno di creare incentivi per mantenere le persone anziane sul posto di lavoro per il maggior tempo possibile.</p>
      <p sl="de">Desidero inviare un messaggio molto chiaro al Commissario Andor. La tanto decantata opinione che la politica dell’immigrazione di massa rappresenti un modo per tutelare le nostre pensioni è sbagliata. Inoltre, questa politica inevitabilmente mette in pericolo la stabilità sociale in Europa.</p>
    </intervention>
    <intervention id="2-529-000" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Signora Presidente, i cambiamenti demografici, l’arco della vita più lungo, la caduta del tasso di natalità, i numerosi privilegi concessi nell’ambito dei sistemi pensionistici e la crisi economica, hanno esercitato delle pressioni enormi sulle finanze pubbliche degli Stati membri. Veniamo costretti a interrogarci sempre più spesso sulla stabilità e la sicurezza dei sistemi pensionistici attuali, e su fino a che punto questi garantiscano delle entrate decorose nel periodo della pensione. Stiamo giungendo alla conclusione che sia ormai essenziale apportare delle riforme al sistema pensionistico europeo. Sarà un processo molto costoso e difficile e, affinché i governi si decidano di intraprendere un tale passo, il Consiglio e la Commissione europea dovranno garantire che i costi di queste riforme saranno comunque sempre presi in considerazione nell’ambito della procedura per i disavanzi eccessivi. Qualunque altra soluzione potrebbe condurre a una situazione in cui i paesi abbandonano le riforme per timore degli oneri finanziari che queste comportano.</p>
      <p sl="pl">Desidero accennare a due punti chiave di queste essenziali riforme. Innanzi tutto, per garantire la sicurezza dei sistemi pensionistici dobbiamo operare una diversificazione tra le fonti di reddito, creando dei sistemi basati, inter alia, su fondi pubblici provenienti dai mercati di capitali, e piani pensionistici per i lavoratori dipendenti. In secondo luogo, dovremmo assicurare maggiori tassi di occupazione, in modo da garantire la stabilità dei sistemi pensionistici. Gli Stati membri dovrebbero adoperarsi per garantire che l’età pensionabile effettiva corrisponda all’età legalmente prevista e, laddove necessario, considerare la possibilità di estendere l’età pensionabile quale conseguenza del fatto che gli europei vivono sempre più a lungo. Tuttavia, una vita lavorativa più lunga dovrebbe essere associata a delle riforme corrispondenti nel mercato del lavoro, ivi compreso il fatto di erogare formazione e sanità in modo adeguato ai dipendenti.</p>
      <p sl="pl">Desidero congratularmi con la relatrice e ringraziarla dell’aiuto e dell’eccellente collaborazione fornita nel corso della stesura della relazione.</p>
    </intervention>
    <intervention id="2-530-000" speaker_id="103488" name="Sergio Gutiérrez Prieto" is_mep="True" mode="spoken">
      <p sl="es">Signora Presidente, è già stato detto che la spina dorsale dei regimi pensionistici in Europa è e deve continuare a essere rappresentata dal sistema pubblico, poiché questo è l’unico sistema che garantisce la coesione e che, inoltre, reduce il rischio della povertà nella nostra società.</p>
      <p sl="es">Ciononostante, colpisce il fatto che nei paesi dell’ Organizzazione per la cooperazione e lo sviluppo economici, le pensioni rappresentano il segmento di reddito caratterizzato da una maggiore uguaglianza, oppure il fatto che, a causa della crisi, le pensioni private abbiano perso nel solo 2008 il 20 per cento del loro valore, e attualmente sono ancora ben lungi dal rispettare i livelli richiesti dalla solvibilità.</p>
      <p sl="es">Tutto ciò dimostra che, in un momento di riforme inevitabili, i provvedimenti atti a garantire la sostenibilità dei nostri sistemi pensionistici debbono essere trasversali e tenere conto, tra altri fattori, delle ambiziose politiche in materia di tassi di natalità, e di capacità di conciliare il lavoro con la famiglia, unitamente alle ambiziose politiche finalizzate a garantire che le persone possano entrare nel mercato del lavoro e restare occupate, oppure delle politiche di immigrazione basate sull’integrazione, che garantiscono anch’esse la sostenibilità delle nostre pensioni da un punto di vista demografico.</p>
      <p sl="es">Infine, trovo deplorevole il fatto che questo testo non ponga dei limiti all’uso improprio del concetto di sovvenzioni in campo aziendale, poiché di norma questi sono esentati da qualunque forma di contributo sociale. A mio parere, si tratta di un provvedimento fondamentale per un’intera fascia di lavoratori di nuova generazione, poiché, se si richiede loro uno sforzo maggiore per ottenere una pensione decorosa, essi non dovrebbero anche dover penare così tanto per trovare un impiego decente.</p>
    </intervention>
    <intervention id="2-531-000" speaker_id="4541" name="Elizabeth Lynne" is_mep="True" mode="spoken">
      <p sl="en">Signora Presidente, desidero ringraziare l’onorevole Oomen-Ruijten per il suo grande impegno. Ritengo che abbia fatto uno splendido lavoro.</p>
      <p sl="en">La relazione chiarisce che le pensioni sono, innanzi tutto, responsabilità degli Stati membri. Fortunatamente, abbiamo respinto la richiesta di una pensione minima a livello comunitario, nonché quella di una normativa simile a Solvibilità II da applicare al settore pensionistico. Il trattato di Lisbona chiarisce molto bene che spetta agli Stati membri – e non all’Unione europea – la responsabilità di provvedere in materia di pensioni. Tuttavia, quello che gli stessi possono fare è condividere le diverse esperienze e le buone prassi. Sono lieta del fatto che sia stato incluso il mio emendamento che invocava l’attuazione della direttiva del 2000 sull’occupazione, per bandire la discriminazione in base all’età.</p>
      <p sl="en">Quanto all’età pensionabile, ho sempre chiarito che dobbiamo fissare l’età in cui si ha diritto alla pensione a livello nazionale ma, nel contempo, dobbiamo abolire l’età pensionabile obbligatoria, che costringe ad interrompere l’attività lavorativa anche coloro che vorrebbero proseguire. Mi rincresce non ritrovare questa proposta nella relazione.</p>
    </intervention>
    <intervention id="2-532-000" speaker_id="28324" name="Milan Cabrnoch" is_mep="True" mode="spoken">
      <p sl="cs">Signora Presidente, desidero congratularmi con la relatrice, che ha lavorato in maniera eccellente in presenza di molte centinaia di emendamenti. Sebbene non si tratti di una relazione legislativa, è una questione di grande importanza per il futuro dei sistemi sociali degli Stati membri dell’UE. Le principali conclusioni che sosteniamo sono le seguenti:</p>
      <p sl="cs">le decisioni sui sistemi pensionistici sono decisioni di natura politica e sono di totale ed esclusiva responsabilità dei singoli Stati membri;</p>
      <p sl="cs">è essenziale innalzare l’età pensionabile;</p>
      <p sl="cs">nell’Unione europea l’unica fonte di crescita negli anni a venire sarà rappresentata dalla crescita della nella produttività del lavoro;</p>
      <p sl="cs">è fondamentale riuscire a sostenere l’occupazione di lavoratori più anziani, specie per mezzo di una maggiore flessibilità nei rapporti disciplinati dal diritto del lavoro, nonché attraverso un corretto aggiustamento dei sistemi pensionistici;</p>
      <p sl="cs">non è opportuno coordinare i sistemi pensionistici e le relative riforme a livello comunitario;</p>
      <p sl="cs">non siamo favorevoli alla standardizzazione dell’età pensionabile in tutta l’Unione europea, né accettiamo di indicizzarla all’aspettativa di vita media;</p>
      <p sl="cs">non sosteniamo i tentativi di uniformare a livello comunitario le definizioni, ad esempio quella di pensione adeguata.</p>
    </intervention>
    <intervention id="2-533-000" speaker_id="28182" name="Kartika Tamara Liotard" is_mep="True" mode="spoken">
      <p sl="nl">Signora Presidente, la sussidiarietà, una questione che riguarda i singoli Stati membri, e la solidarietà, sono i due concetti che la relatrice continua a sottolineare nell’ambito delle politiche pensionistiche. Pertanto, mi sarei aspettata che cestinasse immediatamente i tagli previsti dal Libro verde ai danni dei provvedimenti favorevoli ai consumi, e sono rimasta basita ad ascoltare i giudizi positivi della relatrice sul Libro verde.</p>
      <p sl="nl">Se, da un canto, la relatrice continua a parlare di sussidiarietà, dall’altra ha avanzato innumerevoli proposte per incrementare il potere dell’Unione europea. L’Unione europea deve fornire i requisiti di una pensione minima e persuadere gli Stati membri a innalzare l’età pensionabile, nonché incoraggiare la concorrenza tra i fondi pensionistici europei e un’ulteriore privatizzazione. Ma di quale sussidiarietà stiamo parlando?</p>
      <p sl="nl">Potremmo forse giustificare l’intervento dell’Unione europea in questo settore se tutto ciò servisse a ottenere dei sistemi pensionistici maggiormente responsabili da un punto di vista sociale. Sfortunatamente, invece, la Commissione e la relatrice danno la precedenza al mercato interno, il che non farà altro che aumentare il divario tra ricchi e poveri.</p>
    </intervention>
    <intervention id="2-534-000" speaker_id="28122" name="David Casa" is_mep="True" mode="spoken">
      <p sl="mt">Signora Presidente, desidero esordire congratulandomi con l’onorevole Oomen-Ruijten, per il lavoro straordinario dal lei eseguito con questa relazione. Questo documento riconosce che in un momento in cui i cittadini europei sono particolarmente vulnerabili, risulta essenziale che gli Stati membri garantiscano che gli strumenti di protezione sociale, in particolare le pensioni, siano più generosi e affidabili, assicurando così una certa tranquillità a una popolazione che invecchia e garantendone l’indipendenza dal punto di vista economico.</p>
      <p sl="mt">Desidero ora sottolineare quanto sia importante che gli Stati membri definiscano i criteri necessari per la salvaguardia di un tenore di vita decoroso per la popolazione anziana. Questi debbono essere determinati dalle circostanze presenti in ciascun paese e, pertanto, nel rispetto del principio della sussidiarietà.</p>
      <p sl="mt">Accolgo con favore, tuttavia, l’invito rivolto alla Commissione di introdurre delle linee guida e incoraggiare lo scambio di buone prassi. In questo modo le decisioni saranno prese nell’interesse di coloro che ne subiranno gli effetti. In molti Stati membri, la riforma delle pensioni è cruciale se dobbiamo raggiungere gli obiettivi citati nel Libro verde, ovvero dei sistemi pensionistici validi, adeguati, e sostenibili.</p>
      <p sl="mt">Questa riforma può essere difficile da mettere in atto, specie in tempi così duri, e dunque anche la riforma della spesa deve essere valutata nel contesto della governance economica.</p>
    </intervention>
    <intervention id="2-535-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, assieme a diversi altri onorevoli colleghi che mi hanno preceduto, ritengo sia importante raggiungere il maggior coordinamento possibile in materia di pensioni. Una delle motivazioni è che la crisi ha sollevato la questione della stabilità macroeconomica, nonché quella di come garantire sicurezza e dignità ai cittadini in età avanzata. È evidente come stiano avvenendo cambiamenti di natura diversa nei vari Stati membri. Alcuni paesi stanno percorrendo la strada delle riforme, rafforzando o istituendo il pilastro dei fondi pensione privati, mentre invece altri tentano di portare indietro le lancette dell’orologio. Tuttavia, qualunque sia la natura di questi cambiamenti, è molto importante che la sostenibilità delle pensioni, la loro stabilità e la garanzia di un’età avanzata vissuta in condizioni decorose rappresentino delle priorità.</p>
      <p sl="hu">Tutti i cambiamenti devono avvenire con la consultazione delle parti sociali e in presenza delle necessarie fasi di transizione. Le persone, i cittadini, debbono essere informati in merito ai cambiamenti che verranno posti in essere e alle loro conseguenze, in modo da consentire loro di prendere in ogni caso delle decisioni informate. Inoltre, tali cambiamenti devono avvenire ponendo al centro proprio l’interesse dei cittadini.</p>
    </intervention>
    <intervention id="2-536-000" speaker_id="96949" name="Vicky Ford" is_mep="True" mode="spoken">
      <p sl="en">Signora Presidente, quando Bismarck introdusse le prime pensioni pubbliche nel 1889, l’aspettativa di vita era in media di 45 anni. Oggi si vive più a lungo, ma dobbiamo confrontarci con la sfida di disporre di entrate ragionevoli durante il pensionamento. Le tendenze economiche, demografiche e dei mercati del lavoro variano molto da paese a paese. I singoli paesi dovrebbero quindi essere responsabili delle proprie politiche e riforme in questo settore. Delle pensioni pubbliche sostenibili richiedono una finanza pubblica sostenibile, ma questa relazione del Parlamento è molto chiara: non può esistere l’armonizzazione a livello europeo dell’età pensionabile, né tantomeno una pensione minima valida in tutti gli Stati membri.</p>
      <p sl="en">I piani pensionistici delle aziende e i risparmi individuali dovrebbero essere trasferibili da un datore di lavoro a un altro in tutti i paesi dell’Unione europea. I risparmiatori debbono poter disporre di informazioni trasparenti, facili da comprendere e accessibili. Abbiamo certamente bisogno di piani di risparmio sicuri, ma le regole sulla gestione dei capitali debbono essere intelligenti. I rischi a cui sono esposte le pensioni non sono equivalenti a quelli delle compagnie di assicurazione e delle banche. In questo caso il costo della regolamentazione ricade sul consumatore, ovvero sul pensionato anziano.</p>
    </intervention>
    <intervention id="2-537-000" speaker_id="38596" name="Elisabeth Morin-Chartier" is_mep="True" mode="spoken">
      <p sl="fr">Signora Presidente, innanzi tutto, desidero dichiarare che la crisi economica e i cambiamenti demografici in atto si sovrappongono e ci costringono a confrontarci con il problema delle pensioni in tutti gli Stati membri dell’Unione europea.</p>
      <p sl="fr">Desidero, innanzi tutto, salutare con favore il passo in avanti nel lavoro svolto rappresentato dall’opera di consultazione presieduta dal Commissario nell’elaborazione di questo Libro verde, come da lei stessa riferito. Così come l’impostazione basata sull’ascolto e improntata all’apertura e al compromesso, scelta dall’onorevole Oomen-Ruijten per giungere alla formulazione di questa relazione.</p>
      <p sl="fr">Desidero porre in evidenza tre punti di cui dobbiamo assolutamente tenere conto per risolvere il problema della solvibilità delle pensioni.</p>
      <p sl="fr">Il primo è la diseguaglianza di trattamento delle donne nel momento di accedere alla pensione, poiché la disuguaglianza della donna nel mercato del lavoro conduce a una situazione di povertà al momento della pensione.</p>
      <p sl="fr">Il secondo, signora Commissario e onorevole Oomen-Ruijten, è che dobbiamo essere sicuri di salvaguardare le pensioni delle vedove. Abbiamo ancora una generazione di donne povere che non hanno potuto trovare un impiego quando erano in età da lavoro, per le quali la pensione di vedove rappresenta l’unico modo di ottenere una seppur minima pensione.</p>
      <p sl="fr">Il terzo punto, è l’ingresso delle giovani generazioni nel mercato del lavoro. Questi non solo debbono affrontare la crisi, ma debbono anche farsi carico del fardello di varie generazioni: quella dei propri figli, quella dei genitori e quella dei nonni.</p>
      <p sl="fr">Infine, tutto ciò solleva il problema degli anziani, un problema che dobbiamo affrontare con maggiore solerzia nell’ambito del nostro operato.</p>
    </intervention>
    <intervention id="2-538-000" speaker_id="96831" name="Jutta Steinruck" is_mep="True" mode="spoken">
      <p sl="de">Signora Presidente, onorevoli colleghi, in tutta Europa le pensioni debbono garantire ai cittadini delle entrate sufficienti per vivere. Un requisito importante è che le persone possano disporre di un lavoro decente, poiché i posti di lavoro mal retribuiti portano alla povertà in età avanzata e a diritti pensionistici inadeguati. Quando sento alcuni onorevoli colleghi dire in quest’Assemblea che le persone debbono semplicemente sottoscrivere delle pensioni private aggiuntive per garantirsi una vecchiaia decente, mi viene da rispondere che molte persone riescono a malapena a sopravvivere con quello che guadagnano, figurarsi se possono permettersi di sottoscrivere una pensione privata. Ecco perché il primo pilastro del sistema pensionistico è particolarmente importante. Il sistema pensionistico a ripartizione basato sul principio della solidarietà deve costituire la colonna portante delle pensioni in Europa, e deve fornire delle entrate con cui i cittadini possano sopravvivere. Non possiamo limitarci a dire che si tratta di una questione di competenza degli Stati membri. Dobbiamo inviare un segnale chiaro sul fatto che servono delle pensioni che diano ai cittadini la possibilità di godere di una qualità di vita decente.</p>
      <p sl="de">L’onorevole Mann ha descritto con dovizia di particolari il sistema tedesco delle pensioni professionali. Anch’io vorrei parlare di questo, magari senza entrare tanto nel dettaglio. Nella mia valutazione del Libro verde sono giunta alla stessa conclusione, motivo per il quale abbiamo lavorato assieme sugli emendamenti all’interno della commissione. Pertanto, chiedo alla Commissione europea di garantire che in tutto ciò che faremo in futuro non vengano tralasciate le caratteristiche distintive di ciascun paese – ovvero ciò che davvero funziona bene ed è indispensabile per la sopravvivenza dei sistemi pensionistici negli Stati membri.</p>
    </intervention>
    <intervention id="2-539-000" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Signora Presidente, credo che dobbiamo essere realistici e riconoscere che gli attuali sistemi pensionistici pubblici, basati sul trasferimento di risorse da una generazione all’altra e noti come sistemi a ripartizione, non rappresentano più un’alternativa sostenibile e che per sopravvivere, richiedono continui apporti da parte dei bilanci pubblici.</p>
      <p sl="ro">La tendenza demografica di una popolazione che invecchia e la maggiore mobilità lavorativa, possono solo contribuire a esasperare gli squilibri di questi sistemi pensionistici, mentre i provvedimenti che vengono proposti, sia quelli per l’innalzamento dell’età pensionabile che quelli relativi all’aumento dei contributi versati, hanno una portata limitata e incontreranno ostacoli sempre maggiori da parte di un’opposizione di carattere sociale nei confronti di misure di questo genere. In definitiva, saremo costretti ad ammettere che l’unica soluzione è cambiare rotta adottando quei sistemi pensionistici in cui le persone contribuiscono al proprio fondo pensionistico nell’intero corso della propria vita lavorativa.</p>
    </intervention>
    <intervention id="2-540-000" speaker_id="96829" name="Ádám Kósa" is_mep="True" mode="spoken">
      <p sl="hu">Signora Presidente, l’Unione europea si è occupata di molte questioni relative alle persone diversamente abili. Sfortunatamente, questa fascia di popolazione sembra non essere contemplata nei sistemi pensionistici degli Stati membri, e questo è inaccettabile. In aggiunta ai cittadini che sono stati costretti loro malgrado a richiedere una pensione di invalidità, ve ne sono molti altri che hanno avuto ingiustamente accesso a tale sistema grazie a delle scappatoie. Questo problema riguarda in modo particolare i sistemi pensionistici dell’Europa centrale ed orientale, in cui si verificano un gran numero di casi di abuso di questo genere. Si tratta di cifre talmente elevate da scuotere le fondamenta stesse dei sistemi pensionistici in questione. Questa situazione è in contrasto con la strategia Europa 2020 dell’Unione europea. Queste persone infatti usufruiscono di servizi non personalizzati, invece di godere di un’assistenza reale, mentre potrebbero essere economicamente indipendenti e presenti sul mercato del lavoro. Le stime attuali indicano che il numero di aventi diritto a questo genere di pensioni in Europa ben presto raddoppierà. Nel frattempo, il numero di persone in età lavorativa cala di un milione all’anno. In sintesi, ciò significa che attualmente non c’è nessun sistema pensionistico sostenibile, specie in assenza dell’apporto dei lavoratori diversamente abili. Sono del tutto d’accordo con la relatrice sul fatto che nell’Unione europea, in cui abbiamo 50 milioni di persone diversamente abili, solo il 40 per cento circa di queste sono occupate. Dov’è il restante 60 per cento? Il fatto è che dovrebbero essere occupati anch’essi.</p>
    </intervention>
    <intervention id="2-541-000" speaker_id="96658" name="Konstantinos Poupakis" is_mep="True" mode="spoken">
      <p sl="el">Signora Presidente, desidero congratularmi con la relatrice per i suoi sforzi volti al raggiungimento di un giusto equilibrio tra la fattibilità economica e l’adeguatezza sociale dei sistemi pensionistici, posto che in tempi caratterizzati da un elevato tasso di disoccupazione, di deregulation del mercato del lavoro, di tagli agli stipendi e di sfide demografiche gravose, la creazione e il consolidamento di sistemi pensionistici adeguati, socialmente giusti ed economicamente sostenibili, rappresenta una sfida importante in ogni Stato membro.</p>
      <p sl="el">Tuttavia, questi sistemi devono essere basati sul primo pilastro, quello pubblico e redistributivo, quale unica garanzia fondamentale di diritti pensionistici adeguati. Questo pilastro dovrebbe essere integrato, e non sostenuto, dal secondo pilastro, che dovrebbe invece funzionare in tandem, una volta assicurato non solo l’accesso universale al primo pilastro, ma anche dopo averne garantito la stabilità, istituendo il relativo quadro di governance.</p>
      <p sl="el">Inoltre, collegare l’età pensionabile con l’aspettativa di vita non produce in alcun modo degli aggiustamenti automatici. Altri parametri devono ovviamente essere presi in considerazione, quali la sede di lavoro, la tipologia delle mansioni lavorative, la qualità della vita e le condizioni di salute. Infine, qualunque incentivo volto a far lavorare più a lungo i cittadini dovrebbe prevedere obbligatoriamente delle valvole di sicurezza che impediscano la creazione di barriere per l’accesso al mercato del lavoro da parte dei giovani, specie in un momento in cui la disoccupazione è sfortunatamente giunta a livelli inauditi.</p>
      <a text="(Applausi)"/>
    </intervention>
    <intervention id="2-542-000" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">Signora Presidente, i dibattiti in corso in alcuni Stati membri sul sistema pensionistico, e la partecipazione emotiva che li accompagna, dimostrano quanto questo argomento sia allo stesso tempo rilevante e complesso. Sarebbe impossibile adottare un unico modello pensionistico per tutti gli Stati membri dell’Unione europea. Tuttavia, in tempi di crisi economica e di cambiamenti demografici, le riforme dei sistemi pensionistici nazionali sono diventate ineluttabili. Già ora accade che molti paesi versino in situazioni di difficoltà a causa del crescente costo delle pensioni, e queste difficoltà potrebbero minare il principio di solidarietà intergenerazionale. Dobbiamo, tuttavia, ricordare che le pensioni debbono essere solide e sicure, e devono tener conto di dei livelli retributivi. In questo contesto, desidererei che si prestasse maggiore attenzione alle differenze retributive tra uomini e donne, poiché gli stipendi inferiori di queste ultime portano a benefici pensionistici ridotti.</p>
    </intervention>
    <intervention id="2-543-000" speaker_id="38595" name="Rovana Plumb" is_mep="True" mode="spoken">
      <p sl="ro">Signora Presidente, desidero far notare che all’inizio di questa discussione il Commissario ha parlato dei successi del modello sociale europeo. Uno di questi è rappresentato dal raggiungimento delle pari opportunità tra uomini e donne. Auspico che questa relazione dia un chiaro segnale sul fatto che il raggiungimento dell’uguaglianza di genere rappresenta una parte integrante di un sistema pensionistico equo.</p>
      <p sl="ro">Per questo, se mi consente, vorrei sottolineare tre punti chiave. Innanzi tutto, la valutazione dell’impatto sulla società e sull’occupazione femminile di provvedimenti atti a riconoscere il lavoro domestico, ivi compreso l’utilizzo di modelli di calcolo per valutare tale attività lavorativa a fini pensionistici. Chiedo, inoltre, alla Commissione di avviare la procedura volta all’abolizione dell’articolo 5, paragrafo 2, della direttiva 2004/113/CE, il quale consente di operare delle discriminazioni contro le donne in materia di prodotti pensionistici.</p>
    </intervention>
    <intervention id="2-544-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signora Presidente, il sistema pensionistico costituisce un elemento fondamentale del modello sociale europeo, che deve essere preservato. Si tratta di una responsabilità degli Stati membri, ma per garantirne la sopravvivenza dobbiamo prendere provvedimenti al riguardo in presenza del maggior grado possibile di consenso delle parti sociali e della società civile. Tali provvedimenti devono essere tesi all’istituzione di standard europei atti a garantire la solvibilità di tutti i sistemi pensionistici, assoggettando gli stessi a criteri di controllo, in modo da contenere il disavanzo delle finanze pubbliche in tutti gli Stati membri, ed estendendo anche alle società di mutua assicurazione che gestiscono questi sistemi in alcuni Stati membri le garanzie che verranno richieste alle compagnie assicuratrici a partire dal 2013.</p>
      <p sl="es">Questi standard debbono essere definiti per razionalizzare la discussione in atto, poiché risolvere il problema delle pensioni significa molto più di stabilire per legge un’età pensionabile. Dobbiamo tenere conto dell’anzianità in servizio dei lavoratori e dei livelli contributivi, e considerare i fattori associati con le aspettative dei pensionati. L’estensione della vita lavorativa dei cittadini deve portare a migliori condizioni per la loro pensione.</p>
      <p sl="es">Tali standard, inoltre, debbono guardare al futuro. La mobilità dei lavoratori richiederà che il trasferimento dei diritti passivi da un paese all’altro non rappresenti un problema. Quando si spostano in un altro paese i cittadini europei debbono poter accedere alla loro storia lavorativa in tutti gli Stati membri in cui hanno versato dei contributi.</p>
      <p sl="es">Credo, inoltre, che dobbiamo prestare particolare attenzione alle questioni relative al genere e ai diversamente abili.</p>
    </intervention>
    <intervention id="2-545-000" speaker_id="1933" name="Elisabeth Schroedter" is_mep="True" mode="spoken">
      <p sl="de">Signora Presidente, Commissario Andor, desidero chiedervi se ha senso rispondere a questa discussione e a questa relazione con un Libro bianco. Non dovremmo, forse, cercare di risolvere i problemi più urgenti? A mio parere esistono due questioni: la prima è rappresentata dal fatto che vi è un divario enorme tra l’età effettiva di pensionamento e l’età di pensionamento legale. Ciò significa che bisogna davvero mettere in atto una serie di provvedimenti contro la discriminazione, attraverso azioni intraprese in tal senso, oppure un monitoraggio della situazione da parte dalla Commissione, perché questo renderebbe sostenibile il sistema delle pensioni.</p>
      <p sl="de">La seconda è legata al fatto che la relazione richiede con chiarezza un intervento a favore della trasferibilità delle pensioni professionali, il che significa prendere in considerazione una nuova direttiva. Si tratta di una questione molto più urgente, poiché i lavoratori che si spostano da un’azienda all’altra perdono molto del denaro dei loro contributi pensionistici, denaro che potrebbe garantire la loro sicurezza nel periodo della pensione. È per questo motivo che dobbiamo agire in questo settore. Il Libro bianco è solo una perdita di tempo.</p>
    </intervention>
    <intervention id="2-546-000" speaker_id="96988" name="Alfreds Rubiks" is_mep="True" mode="spoken">
      <p sl="lv">Signora Presidente, onorevoli colleghi, a causa della crisi economica e dell’invecchiamento della popolazione i contributi ai bilanci della sicurezza sociale stanno diminuendo. Questa realtà è diffusamente riconosciuta. Il numero di pensionati è in aumento e questo pone in serio pericolo la sostenibilità del sistema pensionistico. È essenziale adeguare i sistemi di sicurezza sociale e quelli pensionistici alle nuove sfide. Concordo con il signor Commissario quando dice che per produrre questo documento è necessario un grande impegno. Tuttavia, ritengo che dobbiamo stabilire un fondo sociale a livello comunitario, un fondo equivalente al Fondo di coesione, con lo scopo di assistere i pensionati nei paesi a reddito relativamente basso. Abbiamo già sperimentato come i bilanci pubblici non possono garantire un’età pensionabile decorosa. L’anno scorso abbiamo affrontato il problema della povertà e il risultato è che ora esistono più persone povere di prima.</p>
    </intervention>
    <intervention id="2-547-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, desidero congratularmi nuovamente con le commissioni che sono state coinvolte nella discussione e nella stesura delle relazioni.</p>
      <p sl="en">Comprendo quanto sia difficile conciliare le posizioni provenienti da numerosi e differenti contesti politici e nazionali, ma le votazioni nelle commissioni coinvolte dimostrano che le relazioni hanno ottenuto un ampio consenso. Viene così inviato un segnale chiaro alla Commissione su come dare seguito al Libro verde. Ritengo che saremo in grado di pubblicare un riassunto all’inizio del prossimo mese che comprenderà anche il parere del Parlamento. Come ho dichiarato nel mio intervento precedente, nella seconda metà del 2011 seguirà un Libro bianco della Commissione, accompagnato da una valutazione di impatto adeguata. Ciò darà nuovamente a tutte le parti interessate l’opportunità di continuare a svolgere un ruolo all’interno del dibattito su questo argomento.</p>
      <p sl="en">Il gruppo della Commissione sulle pensioni ha già discusso la scorsa settimana le possibili scelte politiche su come aggiornare e migliorare il quadro europeo delle pensioni, raggiungendo un consenso sul fatto che dovremmo proseguire con un approccio olistico alle riforme delle pensioni.</p>
      <p sl="en">In tal senso, dobbiamo continuare a dialogare con le principali parti interessate rispetto a nuove possibili iniziative legislative in settori quali la trasferibilità, i piani pensionistici professionali e la protezione dall’insolvibilità, e altri provvedimenti meno vincolanti – come, ad esempio, i codici di buona condotta. Abbiamo anche deciso di affrontare in modo più approfondito la dimensione di genere e di occuparcene in forma più estesa nel Libro bianco di quanto non sia accaduto con il Libro verde.</p>
      <p sl="en">Nel frattempo, desidero fare in modo che il Libro verde e il Libro bianco non vengano confusi con altri oggetti volanti del firmamento europeo. La Commissione non ha assolutamente nulla da spartire con chi ritiene che vi possa essere un’unica età pensionabile in tutta l’Unione europea. La diversità è un concetto cruciale per l’UE e deve essere rispettata anche con riferimento alle diverse realtà demografiche, fenomeno che dobbiamo analizzare in maggiore profondità rispetto al passato.</p>
      <p sl="en">Dobbiamo, inoltre, riconoscere che le riforme in atto comportano nuovi rischi, in quanto rendono le pensioni future molto più dipendenti dagli sviluppi a lungo termine del mercato del lavoro e dei mercati finanziari. Pertanto, dobbiamo creare delle opportunità di lavoro anche per i lavoratori diversamente abili, e aumentare la stabilità dei sistemi finanziari.</p>
      <p sl="en">Guardo con favore alla possibilità di collaborare con il Parlamento e con le sue commissioni su tale importante argomento.</p>
    </intervention>
    <intervention id="2-548-000" speaker_id="1122" name="Ria Oomen-Ruijten" is_mep="True" mode="spoken" role="relatore">
      <p sl="nl">Signora Presidente, desidero cogliere questa occasione per ringraziare i colleghi che hanno lavorato con me a questa relazione: gli onorevoli Cutaş, Matera e de Jong. Non vedo l’onorevole de Jong. Anzi, eccolo, laggiù in fondo. Ha fatto dei commenti che non riesco a comprendere, come quando ha detto che vogliamo trovare una soluzione europea a ogni problema. Non è così: la sussidiarietà è il nostro principio guida.</p>
      <p sl="nl">Se posso, vorrei chiarire il punto sollevato dal collega sulla questione della governance economica: la governance economica che auspichiamo deve garantire che chiunque si impegni al massimo emerga vincitore. Questo è quanto vogliamo, e non che un certo numero di Stati membri, come i dieci che ci hanno inviato una lettera, vengano penalizzati per aver bene operato al fine di garantire i loro sistemi pensionistici futuri. Spero che questa risposta la soddisfi, onorevole de Jong.</p>
      <p sl="nl">L’onorevole Liotard non è presente ma devo dire che non sembra aver letto la relazione, pur commentandola come se l’avesse fatto.</p>
      <p sl="nl">Signora Presidente, ho già ringraziato gli onorevoli Cutaş, Matera e de Jong, ma desidero anche ringraziare gli onorevoli Daerden, Harkin, Girling e Lambert, che hanno preso la parola a nome dei loro rispettivi gruppi, nonché l’onorevole Jazłowiecka, il relatore ombra del mio partito, il gruppo del Partito popolare europeo (Democratico cristiano), per aver contribuito a rendere questa relazione quella che è. Credo che abbiamo realizzato un’analisi valida di quanto debba essere realizzato.</p>
      <p sl="nl">Sono anche cosciente del fatto che nella relazione sono ancora presenti delle questioni molto delicate che riguardano i singoli Stati membri. Tuttavia, spero che noi, la commissione parlamentare e lei, Commissario Andor, abbiamo contribuito insieme a impostare correttamente la questione e che riusciremo anche a essere uniti in quest’Assemblea intorno al Libro bianco, e che tutti voteranno a favore anche di quel documento. È stato un argomento molto difficile da affrontare, ma spero che domani riusciremo a dire “tutto è bene ciò che finisce bene”.</p>
    </intervention>
    <intervention id="2-549-000" speaker_id="96639" is_mep="True" mode="spoken" role="Presidente">
      <p sl="unknown">La discussione è terminata.</p>
      <p sl="unknown">La votazione si svolgerà domani, mercoledì 16 febbraio 2011, alle 12.00.</p>
      <p sl="unknown">Desidero ricordare a quanti di voi non hanno avuto la possibilità di prendere la parola che, se lo desiderate, potete presentare delle dichiarazioni scritte di non più di 200 parole. Queste verranno allegate al resoconto integrale della seduta, in modo da lasciare una traccia di ciò che avreste detto se aveste avuto la possibilità di prendere la parola.</p>
      <p sl="unknown">Dichiarazioni scritte (Articolo 149 del regolamento)</p>
    </intervention>
    <intervention id="2-550-000" speaker_id="33997" name="Corina Creţu" is_mep="True" mode="written">
      <p sl="ro">Il sistema pensionistico più vulnerabile dell’Unione europea è quello pubblico basato sulla solidarietà intergenerazionale. Tuttavia, la pensione è un diritto acquisito e i governi non possono violarlo, anche in presenza di una crisi, sebbene alcuni esecutivi, come quello rumeno, si sentano liberi di fare ciò che vogliono nel determinare gli importi delle pensioni e il sistema per calcolarli. Inoltre, anche la situazione demografica non è a nostro favore. Pertanto, la sostenibilità del sistema è un problema da affrontare con urgenza. I sistemi pensionistici, tuttavia, non sono finanziati dai governi, ma da coloro che versano i contributi: le parti sociali, i lavoratori e i datori di lavoro, indipendentemente da chi questi siano. Questi sistemi sono gravemente colpiti da due fattori: il lavoro nero e l’incapacità dell’economia europea di creare nuovi posti di lavoro che garantiscano un reddito decoroso per un periodo di tempo ragionevole. Con il pretesto di rendere più flessibile il mercato del lavoro, i posti di lavoro mal retribuiti e precari metteranno in crisi i sistemi pensionistici pubblici in modo permanente. Trovo incoraggiante che la risoluzione del Parlamento europeo sui sistemi pensionistici sottolinei la discriminazione nei confronti delle donne per quanto concerne i livelli delle pensioni, sebbene l’età e il periodo contributivo siano sostanzialmente analoghi a quelli degli uomini. Si tratta di un primo passo per rimediare a un’ingiustizia, a cui debbono seguire ulteriori provvedimenti.</p>
    </intervention>
    <intervention id="2-551-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Il Libro verde della Commissione europea presenta delle argomentazioni convincenti per il miglioramento degli attuali sistemi pensionistici. Tuttavia, non dobbiamo dimenticare che molte delle soluzioni proposte sono delicate da un punto di vista sociale.</p>
      <p sl="lt">Pertanto, dobbiamo valutare con cautela non solo i benefici di tali soluzioni, ma anche i possibili rischi, specie quando parliamo di aumentare l’età pensionabile o di ridurre il controllo da parte degli Stati membri in materia di politica pensionistica. Sebbene la Commissione ritenga che l’innalzamento dell’età pensionabile rappresenti uno dei modi meno dolorosi di adeguarci all’aumento dell’aspettativa di vita, essa non fornisce delle proposte specifiche per rafforzare la presenza delle persone anziane nel mercato del lavoro. La possibilità di rinviare il pensionamento potrebbe spingere molti disoccupati al di sotto dell’età pensionabile in una trappola che li conduce a una situazione di povertà. Inoltre, non è stato considerato adeguatamente quanto il fattore salute consenta di programmare un’età lavorativa più lunga. Infine, dobbiamo tenere conto del fatto che le donne accettano più spesso degli uomini lavori mal retribuiti o a tempo parziale, a causa della maternità e della necessità di accudire i figli, o i familiari anziani o diversamente abili. Così facendo, esse maturano minori diritti pensionistici e dunque riceveranno un giorno delle pensioni inferiori. Ritengo che dobbiamo anche concentrarci maggiormente su altre modalità per migliorare i sistemi pensionistici, quali agire sull’inizio dell’età lavorativa, una maggiore conciliazione tra lavoro e famiglia, una valutazione “flessibile” dell’età pensionabile, l’introduzione di livelli pensionistici minimi, ecc.</p>
      <p sl="lt">In ogni caso, ritengo che il Libro verde rappresenti un passo in avanti concreto verso la garanzia di condizioni di vita normali per gli attuali pensionati e per quelli futuri.</p>
    </intervention>
    <intervention id="2-552-000" speaker_id="96652" name="Alajos Mészáros" is_mep="True" mode="written">
      <p sl="hu">I mutamenti degli indicatori demografici e l’aspettativa di vita più lunga ci esortano a sviluppare una nuova strategia in materia di sistemi pensionistici. Dobbiamo ridefinire questioni che riguardano il futuro relativamente ai giovani e agli anziani, in modo da essere in grado di garantire l’erogazione, sicura, adeguata e sostenibile delle pensioni. Esistono delle differenze sostanziali tra gli Stati membri in materia di sistemi pensionistici. Mentre i paesi occidentali si dibattono con il problema dell’aumento dei costi correnti e futuri, i nuovi Stati membri stanno cercando di istituire dei regimi diversificati. Se nel 2008 avevamo quattro lavoratori dipendenti per ciascun pensionato, nel 2020 ne avremo cinque. Le cause sono collegate al fatto che la formazione più completa ma anche più lunga dei giovani europei fa sì che questi compiano il loro ingresso nel mercato del lavoro in età più avanzata, e al fatto che il rapporto di lavoro non dura fino all’età del pensionamento legale.</p>
      <p sl="hu">Dobbiamo istituire un sistema che sia sostenibile e che garantisca le pensioni, tenendo conto delle circostanze esistenti nei singoli Stati membri. Dobbiamo anche considerare la questione della libertà di movimento all’interno dell’Unione europea. Dobbiamo partire dal presupposto che un mercato del lavoro efficace e ben funzionante per le nuove generazioni richiede anche di tenere conto del fattore mobilità. Nelle future riforme dei sistemi pensionistici sarà essenziale collegare il primo pilastro al secondo, i quali hanno già un certo grado di sovrapposizione in diversi Stati membri. Questi due devono anche essere strettamente connessi con il terzo pilastro. Dobbiamo, inoltre, sforzarci di eliminare il lavoro nero, fenomeno che svolge un ruolo altrettanto critico nella salvaguardia dei nostri sistemi pensionistici.</p>
    </intervention>
    <intervention id="2-553-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">la tendenza all’invecchiamento della popolazione in Europa in anni recenti sta portando a mutamenti importanti nel settore della medicina e nelle abitudini al consumo, nonché alla struttura demografica e al sistema di sicurezza sociale. In tali circostanze, la garanzia della sostenibilità futura dei sistemi pensionistici è strettamente correlata all’effettiva permanenza dei cittadini europei nel mercato del lavoro. Ritengo sia positivo che la strategia comunitaria Europa 2020 favorisca una politica del mercato del lavoro incisiva e mirata, poiché questa contribuirà ad aumentare il tasso di occupazione dei lavoratori anziani, delle donne, degli appartenenti a gruppi minoritari e dei disoccupati a lungo termine. Con il raggiungimento di questo obiettivo, l’Europa assisterà a un aumento nel numero di persone attive e, per estensione, della crescita economica, con un impatto positivo sulla sostenibilità dei sistemi pensionistici a livello dell’Unione europea.</p>
    </intervention>
    <intervention id="2-554-000" speaker_id="96771" name="Jarosław Kalinowski" is_mep="True" mode="written">
      <p sl="pl">Sappiamo tutti che non esiste un modello ideale per i sistemi pensionistici. Ogni paese ha sviluppato le proprie soluzioni e in base a queste ha sviluppato dei piani di riforme future. Nonostante le differenze significative tra i singoli sistemi, è mio convincimento che l’Unione europea debba indicare agli Stati membri l’orientamento generale da seguire nell’attuare le riforme. All’interno delle commissioni è stato sottolineato spesso che la crisi economica e finanziaria degli anni recenti ha posto in evidenza l’urgente necessità di attuare delle riforme dei sistemi pensionistici. I principi della solidarietà e della sussidiarietà ci costringono a rafforzare la collaborazione tra gli Stati membri in questo settore. La condivisione delle nostre esperienze ci consentirà di evitare di perdere tempo con le duplicazioni, che hanno già provocato dei disastri in un dato paese, e la condivisione delle migliori prassi renderà possibile sviluppare in modo efficace le migliori strategie.</p>
      <p sl="pl">Non dimentichiamo, tuttavia, che le riforme non devono limitarsi unicamente ad aumentare i contributi e ad estendere il periodo durante il quale sono versati. La stabilità di bilancio, il coordinamento transfrontaliero delle pensioni, lo sviluppo di garanzie minime e di eguali diritti per uomini e donne sono solo alcune delle questioni che dovrebbero essere soggette alle decisioni di ogni Stato membro. Bisognerebbe sviluppare in tutta Europa un sistema sostenibile basato su pilastri complementari e interdipendenti, che comprenda le pensioni pubbliche, quelle derivanti da contratti di lavoro subordinato e quelle private, come anche le pensioni basate sull’accumulo di capitale e quelle che non lo sono. Credo che questa soluzione possa garantire la creazione di sistemi pensionistici stabili ed equi che, nel contempo, saranno sufficientemente flessibili da adeguarsi ai cambiamenti sociali ed economici a cui stiamo assistendo.</p>
    </intervention>
    <intervention id="2-555-000" speaker_id="28352" name="Zuzana Roithová" is_mep="True" mode="written">
      <p sl="cs">A causa della popolazione che invecchia, quasi tutti i paesi del mondo stanno affrontando il problema di come finanziare in futuro i sistemi pensionistici principalmente attraverso dei sistemi flessibili. Accolgo con favore l’eccellente relazione dell’onorevole Oomen-Ruijten, che apre la possibilità di una soluzione nel rispetto della sussidiarietà. Desidero citare una soluzione promossa da anni dal partito Křesťanská a demokratická unie - Československá strana lidová, KDU-ČSL (Unione democratica cristiana – partito popolare) nella Repubblica ceca. I figli in età da lavoro e occupati dovrebbero poter usufruire dell’opzione di versare una parte dei loro contributi obbligatori al sistema flessibile sul conto pensionistico dei loro genitori, così da compensare in parte i costi sostenuti dai genitori nella loro infanzia e contribuire così al raggiungimento di una pensione migliore da parte dei loro genitori. Tale forma personalizzata di solidarietà intergenerazionale sarebbe, da un canto, più equa nei confronti dei pensionati di oggi, i quali hanno fatto un discreto lavoro nel crescere le nuove generazioni, mentre, dall’altro, aiuterebbe sicuramente a riabilitare la considerazione sociale nei confronti delle famiglie numerose. Fare figli deve procurare anche dei vantaggi e non solo dei costi. Questa è la chiave per individuare una soluzione permanente non solo della causa principale ma anche delle conseguenze dei nostri problemi in materia di pensioni.</p>
    </intervention>
    <intervention id="2-556-000" speaker_id="28331" name="Jaromír Kohlíček" is_mep="True" mode="written">
      <p sl="cs">Dieci anni di lavoro per un Libro verde erroneamente intitolato “Verso sistemi pensionistici adeguati, sostenibili e sicuri in Europa” hanno condotto a nient’altro che una raccolta di dichiarazioni casuali e prive di senso. Non so come stiano le cose in altri paesi, ma nella Repubblica ceca, ad esempio, le proiezioni dei tassi di natalità eseguite dagli esperti dieci anni fa si discostano drammaticamente dall’attuale situazione, e in tal senso, le dichiarazioni del Libro verde per il periodo 2040-2060 sono, a mio avviso, insensate. Se gli esperti non sono in grado di prevedere gli sviluppi del tasso di natalità nell’arco di cinque o sette anni, come possono fare previsioni di qualche valore per un periodo di oltre 30 anni? Tutto il Libro verde si basa sul presupposto errato che se si impone al contribuente di investire una parte delle risorse assegnate al sistema pensionistico in un fondo pensioni non garantito dallo Stato, questi otterrà una pensione più alta di quanto accadrebbe facendo ricorso esclusivamente al primo pilastro. Qualunque corte costituzionale responsabile dichiarerebbe incostituzionale un provvedimento legislativo del genere. Anche in paesi in cui il secondo pilastro è stato introdotto in passato non sembra essere riuscito a produrre gli effetti attesi. Ad esempio, in Cile negli anni ’70, dopo che fu rovesciato Pinochet, i fondi privati non garantiti dallo Stato divennero obbligatori per i cittadini non impiegati nelle forze armate e di polizia. Perché? Per quale motivo l’attuale governo conservatore dell’Ungheria sta smantellando il secondo pilastro del sistema pensionistico che si è rivelato inefficace? Queste sono le principali motivazioni che impediscono al http://www.europarl.europa.eu/members/expert/politicalBodies/search.do?group=2954&amp;language=IT" \o "Gruppo confederale della Sinistra unitaria europea/Sinistra verde nordica" di approvare la relazione dell’onorevole Oomen-Ruijten. Non possiamo appoggiare il più grande atto criminale premeditato del secolo.</p>
    </intervention>
    <intervention id="2-557-000" speaker_id="28123" name="Louis Grech" is_mep="True" mode="written">
      <p sl="en">L’Unione europea e i suoi Stati membri si confrontano attualmente con una delle sfide maggiori per la garanzia di sistemi pensionistici adeguati e sostenibili in Europa. Data l’elevata percentuale di cittadini che dipendono dalle loro pensioni per sopravvivere, desidero sottolineare l’importanza delle pensioni finanziate dai sistemi pubblici in base al principio di solidarietà.</p>
      <p sl="en">Le situazioni molto sfaccettate delle differenti tradizioni in materia pensionistica e dei diversi sistemi, e il fatto che la principale responsabilità per le riforme pensionistiche spetti comunque agli Stati membri, rendono impossibile fare ricorso al principio di un unico sistema universalmente applicabile. L’Unione europea, tuttavia, può apportare un valore aggiunto agevolando la collaborazione tra diversi sistemi pensionistici e sostenendo la condivisione delle migliori prassi.</p>
      <p sl="en">Qualsiasi revisione dei sistemi pensionistici dovrebbe essere intrapresa in modo trasparente, tutelando le esigenze dei consumatori e informando i cittadini dei loro diritti in merito ai diversi sistemi pensionistici e dei rischi coinvolti, specie in materia di trasferibilità transfrontaliera. I sistemi pensionistici dovrebbero essere in grado di resistere a qualsiasi tipo di pressione demografica o di bilancio a livello degli Stati membri senza riversarsi sui cittadini comuni.</p>
      <p sl="en">Tutto ciò deve essere affrontato attraverso il prisma delle sfide demografiche e socioeconomiche del futuro, come lo sviluppo di forme di lavoro atipiche, una forza lavoro femminile crescente, i mutamenti delle strutture familiari e la disoccupazione giovanile.</p>
    </intervention>
    <intervention id="2-558-000" speaker_id="97016" name="Angelika Werthmann" is_mep="True" mode="written">
      <p sl="de">Alcune delle argomentazioni dell’iniziativa della Commissione su questo Libro verde mi sembrano di particolare importanza. Credo che sia nostro dovere impedire che proprio i cittadini in età più avanzata, i quali hanno contribuito al raggiungimento dei livelli attuali di prosperità nel corso della loro vita lavorativa, si trovino in una situazione di vulnerabilità in età avanzata. Nel contempo, la relazione tiene adeguatamente conto del principio di sussidiarietà. La Commissione deve richiedere in modo più chiaro l’uguaglianza di trattamento tra uomini e donne. Queste ultime hanno contratti di lavoro atipici più spesso degli uomini. Le loro pensioni sono sovente minori e, di conseguenza, sono più esposte al rischio povertà in età avanzata. Delle pensioni adeguate e sicure costituiscono dei contratti intergenerazionali a lungo termine. Pertanto, desidero incoraggiare la Commissione a utilizzare il Libro verde per lanciare delle iniziative che suscitino una maggiore consapevolezza da parte della gente rispetto alla solidarietà intergenerazionale in materia di diritti pensionistici.</p>
    </intervention>
    <intervention id="2-558-500" speaker_id="96814" name="Elena Băsescu" is_mep="True" mode="written">
      <p sl="ro">Credo che l’Unione europea abbia bisogno di creare un sistema pensionistico aperto e unitario che tenga in considerazione le tendenze demografiche e la questione della mobilità. Prendiamo, ad esempio, il mio paese. In Romania, la spesa annua per le pensioni rappresenta la maggiore voce di costo nel bilancio. Il bilancio nazionale di previdenza sociale ha registrato un deficit annuo a partire dal 2006 che nel 2009 ha raggiunto l’importo di 1,5 miliardi di euro. In base alle stime della Banca Mondiale, nel 2050 il deficit causato dalla spesa per le pensioni in base al vecchio sistema potrebbe arrivare al 12 per cento del PIL. È per questo che con l’adozione della Legge no. 263/2010, la Romania ha introdotto una serie di riforme importanti che garantiranno la sostenibilità del sistema di pensioni pubbliche nel medio e nel lungo periodo. Tali riforme comprendono: provvedimenti per disincentivare il pensionamento in età precoce o per invalidità in assenza di comprovati problemi di salute; l’aumento del numero di persone che contribuisce al sistema pensionistico pubblico e unitario; il graduale innalzamento della età di pensionamento legale di uomini e donne, portandola a 65 anni per gli uomini entro il 2015 e 63 anni per le donne entro il 2030.</p>
    </intervention>
    <intervention id="2-558-750" speaker_id="28313" name="Ville Itälä" is_mep="True" mode="written">
      <p sl="fi">Al momento attuale tutte le pensioni ricadono sotto la responsabilità degli Stati membri, ma anche l’Unione europea riveste un ruolo importante nelle politiche pensionistiche. Affinché possiamo raggiungere il nostro obiettivo, ovvero l’autentica libertà di movimento delle persone e del lavoro, i sistemi pensionistici debbono essere adeguatamente armonizzati. Inoltre, un livello minimo di pensioni deve essere garantito, affinché le famiglie si sentano completamente libere di spostarsi. Pertanto, dobbiamo tendere verso unsistema armonizzato e dobbiamo farlo il prima possibile. Altrimenti, un sistema pensionistico non universale innalzerà delle vere e proprie barriere alla libertà di movimento all’interno dell’UE.</p>
    </intervention>
    <intervention id="2-558-937" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Sono stata lieta di apprendere che la relazione sul Libro verde della Commissione su un sistema pensionistico adeguato, sostenibile e sicuro in Europa sarebbe stata aggiunta all’ordine del giorno di questa seduta. Il problema delle pensioni future, della loro sicurezza e di quale tipo di entrate forniranno è uno dei temi più rilevanti affrontato dalla nostra società. Sebbene gli Stati membri siano responsabili per le decisione relative a quali forme debbano avere i sistemi pensionistici, e nonostante che in teoria l’Unione Europea non sia autorizzata ad agire in questo settore, alcune soluzioni legislative relative ai sistemi pensionistici dovrebbero essere prese a livello europeo. La richiesta del Parlamento, in base alla quale la Commissione dovrebbe sviluppare delle linee guida per i governi degli Stati membri è molto significativa per la sicurezza economica dei pensionati, poiché tali linee guida istituirebbero dei livelli pensionistici minimi e dei criteri per il calcolo dei diritti pensionistici tali da fare sì che i diritti delle donne non sarebbero più inferiori a quelli degli uomini. Le donne sono condannate senza avere colpa alcuna a subire delle pensioni inferiori a quelle degli uomini, a causa del fatto che vengono retribuite meno degli uomini a parità di mansioni lavorative, e perché sono costrette a interrompere la loro carriera per accudire i figli, maturando così minori contributi nell’arco della loro vita lavorativa. Di fronte alle minacce nei confronti della stabilità dei sistemi pensionistici, la Commissione non dovrebbe dunque dimenticare di garantire che si introducano delle soluzioni di natura giuridica, che garantiscano l’uguale trattamento di uomini e donne nell’intera Unione Europea in materia di livelli pensionistici futuri.</p>
    </intervention>
    <intervention id="2-558-968" speaker_id="97198" name="Mara Bizzotto" is_mep="True" mode="written">
      <p sl="it">Onorevoli colleghi, raggiungendo la spaventosa cifra di 23 milioni di disoccupati, l’Europa del 2011 batte ogni record negativo del decennio in tema di politiche occupazionali, decretandone ufficialmente l’insuccesso. La situazione di emergenza costituisce una ragione più che sufficiente per accogliere un testo, in cui il richiamo alla applicazione del principio di sussidiarieta’ in tema di pensioni, dimostra una ritrovata ragionevolezza degli eurocrati nella revisione di un modello sociale europeo certamente fallito. I governi diventano dunque in via residuale, dopo un decennio di delegittimazione i protagonisti della ricostruzione dell’Europa sociale. Ma questo non basta: solo una coraggiosa scelta a favore della democrazia di prossimità, basata su riforme occupazionali che rendano più allettante il lavoro, basata sul federalismo della busta paga che tenga conto dei diversi costi della vita in ciascuna regione d’Europa, cui andrebbero adeguati tanto i salari che le pensioni, rappresenterebbe la vera svolta verso la rinascita. Abbassare il costo del lavoro alleggerendo le imposte, dare alle nostre piccole imprese la possibilità di continuare a lavorare e investire sul territorio sono manovre indispensabili per assicurare perequazione contributiva alle vecchie generazioni ed un futuro di certezza e qualita’ di vita alle nuove.</p>
    </intervention>
  </section>
  <section id="creitem29" title="16. Medicinali falsificati (discussione)">
    <intervention id="2-560-000" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0148/2010), presentata dall’onorevole Matias a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che modifica la direttiva 2001/83/CE per quanto concerne la prevenzione dell’ingresso nella filiera farmaceutica legale di medicinali falsificati sotto i profili dell’identità, della storia o dell’origine [COM(2008)0668 – C6-0513/2008 – 2008/0261 (COD)].</p>
    </intervention>
    <intervention id="2-561-000" speaker_id="96820" name="Marisa Matias" is_mep="True" mode="spoken" role="relatore">
      <p sl="pt">Signora Presidente, giunti a questo punto, alla fine di questo lungo processo, a mio parere siamo consapevoli che l’obiettivo comune di tutti i presenti in questa Assemblea è la protezione della salute dei pazienti. È nostro dovere proteggere i 500 milioni di cittadini che vivono in Europa e ignorano se i medicinali che assumono siano autentici o falsificati. Dobbiamo garantire che i medicinali utilizzati dai nostri cittadini contribuiscano a salvare loro la vita, non a causarne la morte prematura. Il problema è sin troppo grave e non può più essere lasciato irrisolto.</p>
      <p sl="pt">Per questo motivo, in più occasioni mi sono riferita ai medicinali falsificati definendoli ‘killer silenziosi’, perché è di questo che in realtà si tratta, perché se i pazienti … Sappiamo bene come sono cambiate le reti di falsificazione: pochi anni fa si parlava del Viagra, mentre oggi è impossibile non parlare di farmaci che curano, o tentano di curare, il cancro, il diabete, le malattie cardiache e il colesterolo.</p>
      <p sl="pt">Si tratta di ”killer silenziosi” perché se non combattono le malattie, non sono di alcun aiuto ai pazienti.</p>
      <p sl="pt">L’impegno di cui discutiamo oggi riunisce alcuni dei cambiamenti verificatisi durante il processo. Nella fase iniziale il nostro punto di partenza era il mercato, mentre ora guardiamo alla sanità, un’evoluzione che accolgo con grande favore; siamo partiti dallo spazio fisico mentre ora teniamo conto anche di Internet, perché non potevamo escludere il canale di ingresso principale per i medicinali falsificati in Europa; all’inizio avevamo solo un sistema di monitoraggio, cui ora si aggiungono sanzioni, perché se riteniamo che la falsificazione sia un reato, è necessario punirla.</p>
      <p sl="pt">È previsto anche un altro elemento importante: tutto ciò non si limita solo all’Europa. Garantiamo che anche i paesi terzi, dove il problema della falsificazione è ancora più grave, siano presi in considerazione nella nostra proposta odierna.</p>
      <p sl="pt">Nonostante sia stato attuato solo un monitoraggio a campione, sappiamo che a partire dal 2005 si è avuto un incremento del 400 per cento nel sequestro di medicinali falsificati. Sappiamo che ad alcune organizzazioni criminali questo commercio frutta 45 miliardi di euro l’anno ma è la causa di una catastrofe su tutta la linea per la salute dei cittadini.</p>
      <p sl="pt">Desidero sottolineare che la contraffazione di medicinali si differenzia da tutte le altre forme di contraffazione in quanto mina la fiducia che i cittadini ripongono nei sistemi sanitari. Poiché la falsificazione rientra tra le attività della criminalità organizzata, ritengo necessario combatterla con la normativa, con il nostro impegno e i nostri sforzi congiunti. Proponiamo quindi un sistema di monitoraggio che si estenda all’intera catena, dal produttore al paziente. Tale sistema è stato oggetto di accesi dibattiti in Parlamento, e mi compiaccio del nostro successo nel garantire una copertura così ampia.</p>
      <p sl="pt">La presente procedura è passata attraverso due Commissari e quattro Presidenti: siamo partiti dal Commissario per l’industria e siamo ora in fase di conclusione con il Commissario per la salute. Il processo è stato lungo e desidero concludere con alcune parole di ringraziamento per i relatori degli altri gruppi che hanno seguito la procedura dall’inizio alla fine con grande impegno e dedizione: l’onorevole Grossetête, l’onorevole Roth-Behrendt, l’onorevole Krahmer, l’onorevole Tremopoulos, l’onorevole Yannakoudakis e l’onorevole Rosbach. Senza la loro partecipazione, la discussione non sarebbe risultata altrettanto interessante e produttiva. Talvolta abbiamo assunto posizioni divergenti, ma sono consapevole che avevamo un obiettivo comune, quello di proteggere la salute dei pazienti. Non potendo ringraziare tutti coloro che hanno partecipato, vorrei rivolgere un ringraziamento simbolico a coloro che hanno lavorato a questa direttiva menzionando l’onorevole Pantazidou, che mi ha offerto grandissimo sostegno durante l’intero processo.</p>
    </intervention>
    <intervention id="2-563-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signora Presidente, sono lieto di avere l’occasione di rivolgermi al Parlamento sull’importante tema dei medicinali falsificati. Se approvata dal Parlamento, questa proposta che modifica la direttiva sui medicinali falsificati aprirà una nuova fase e rappresenterà la prima occasione in cui l’Unione europea affronta, con gli strumenti legislativi, la minaccia specifica dei farmaci falsificati.</p>
      <p sl="en">Mediante questo testo, il nostro regime di regolamentazione risulterà adeguato a fronteggiare gli scenari futuri, contribuendo a proteggere i pazienti dai numerosi pericoli dei medicinali falsificati. Come i deputati ben sanno, i medicinali falsificati differiscono dagli altri prodotti contraffatti perché incidono sulla salute pubblica.</p>
      <p sl="en">Mi compiaccio del raggiungimento di un precoce accordo tra i colegislatori sulla sostanza della proposta già prima della pausa natalizia. Desidero ringraziare tutti coloro che hanno lavorato alacremente per rendere possibile l’accordo, in particolare l’onorevole Matias, la relatrice della commissione competente, nonché le relatrici delle commissioni per parere, l’onorevole Sartori e l’onorevole Bastos. Il mio ringraziamento va anche a tutti i relatori ombra.</p>
      <p sl="en">La Commissione appoggia pienamente nella sostanza questo accordo ben equilibrato, che introduce misure severe ed efficaci, ma al contempo proporzionate al rischio e flessibili. Questo è un aspetto cruciale perché i farmaci non sono tutti uguali: la probabilità di falsificazione è variabile, così come il rischio per la salute pubblica.</p>
      <p sl="en">Passando ad alcune questioni specifiche, vorrei sottolineare gli aspetti seguenti. Per quanto concerne le caratteristiche di sicurezza, abbiamo intravisto il rischio che in futuro gli Stati membri adottino approcci divergenti rispetto all’imballaggio, determinando così livelli di protezione eterogenei all’interno dell’Unione europea e una frammentazione del mercato dei medicinali. Sono certo che i deputati condividano la mia soddisfazione per aver elaborato caratteristiche di sicurezza europee per l’identificazione e l’autenticazione dei medicinali. La Commissione ha sempre sostenuto l’adozione di un approccio europeo in relazione a tale aspetto.</p>
      <p sl="en">Rispetto ai principi attivi farmaceutici, il testo concordato rafforza le ispezioni e la cooperazione internazionale. La Commissione e la rete di agenzie europee collaboreranno maggiormente con i partner internazionali. Solo in questo modo potremo conseguire un sistema di ispezione e applicazione delle norme realmente efficace.</p>
      <p sl="en">Una volta adottata, la legislazione consentirà di ottenere una maggiore trasparenza degli attori coinvolti nella distribuzione dei medicinali. Infine, il Parlamento ha insistito sulla necessità di regolamentare le vendite online di medicinali proponendo una soluzione forte e pragmatica, con una particolare attenzione alla trasparenza. Nonostante le norme che regolamentano le farmacie varino all’interno dell’Unione europea, si è garantito che in futuro i pazienti di tutti gli Stati membri possano facilmente distinguere tra operatori legali e farmacie online illegali.</p>
      <p sl="en">Signora Presidente, onorevoli deputati, confido di poter contare sul vostro pieno appoggio rispetto alla fase successiva del processo legislativo in vista del completamento di questa iniziativa meritevole e decisamente necessaria.</p>
    </intervention>
    <intervention id="2-564-000" speaker_id="5956" name="Regina Bastos" is_mep="True" mode="spoken">
      <p sl="pt">relatore per parere della commissione per il mercato interno e la protezione dei consumatori. – Signora Presidente, desidero anzitutto congratularmi con la relatrice, l’onorevole Matias, e ringraziare quanti le hanno offerto collaborazione.</p>
      <p sl="pt">Purtroppo nel corso degli ultimi anni abbiamo assistito a un incremento della falsificazione di medicinali in Europa. Secondo i dati dell’Unione europea, attualmente circa 1,5 milioni di confezioni di medicinali falsificati vengono vendute ogni anno attraverso la filiera farmaceutica legale. Questa attività criminale rappresenta una grave minaccia per i pazienti e il settore farmaceutico europei. Lo scopo di questa direttiva è bloccare l’introduzione di medicinali falsificati nella catena di distribuzione e quindi proteggere la salute pubblica.</p>
      <p sl="pt">Desidero mettere in risalto i seguenti punti chiave del parere da me elaborato: l’introduzione di una definizione di medicinale falsificato, che pone chiaramente in evidenza l’aspetto della protezione dei consumatori; l’applicazione di norme di sicurezza ai medicinali soggetti a prescrizione medica; l’assunzione di responsabilità da parte di tutti gli attori della catena di distribuzione e infine l’applicazione da parte degli Stati membri di sanzioni efficaci al fine di mettere freno a questa attività criminale.</p>
    </intervention>
    <intervention id="2-565-000" speaker_id="4423" name="Amalia Sartori" is_mep="True" mode="spoken">
      <p sl="it">relatore per parere della commissione per l'industria, la ricerca e l'energia. – Signora Presidente, onorevoli colleghi, innanzitutto mi congratulo con la relatrice, la collega Grossetête, per il buon lavoro svolto. I pericoli della contraffazione dei farmaci sono per il fortissimo impatto sociosanitario oltre che economico.</p>
      <p sl="it">Il testo del compromesso, pur decisamente migliorativo rispetto a quanto prevedeva la direttiva del 2001, non trova presenti alcune questioni per me fondamentali che desidero ricordare. I produttori di principi attivi siti in paesi terzi dovrebbero essere soggetti a ispezioni da parte dello Stato di destinazione di tali ingredienti mentre essi avranno la mediazione delle autorità competenti dello stesso paese terzo.</p>
      <p sl="it">La tracciabilità dei farmaci dovrebbe essere chiara per quanto riguarda il produttore e il paese di provenienza dei vari ingredienti attivi laddove nella nuova formulazione non viene introdotta questa definizione. Rimane aperta la questione della vendita via Internet.</p>
      <p sl="it">Nonostante questo, io ribadisco il carattere complessivamente positivo e migliorativo della relazione e appoggio la collega Grossetête a favore del compromesso.</p>
    </intervention>
    <intervention id="2-566-000" speaker_id="2025" name="Françoise Grossetête" is_mep="True" mode="spoken">
      <p sl="fr">a nome del gruppo PPE. – Signora Presidente, signor Commissario, desidero anzitutto congratularmi con la relatrice, l’onorevole Matias, per il lavoro svolto. Rivolgo le mie congratulazioni anche al Consiglio e alla Commissione, dato che abbiamo finalmente raggiunto l’accordo su questa direttiva estremamente importante per combattere la criminalità organizzata legata alla falsificazione di medicinali. Le cifre sono elevatissime: 34 milioni di medicinali falsificati sequestrati nell’Unione europea nel 2008, con un massiccio incremento del 380 per cento. Oltre il 50 per cento dei medicinali venduti via Internet è falsificato, un’autentica minaccia per tutti i nostri concittadini.</p>
      <p sl="fr">La direttiva rappresenta un passo avanti. Lo considero solo un passo, perché purtroppo non ci siamo spinti sufficientemente oltre e avremmo dovuto agire con maggiore tempestività. Ciononostante, è un passo avanti, con la caratteristica particolarmente importante di prevedere ispezioni più severe per i produttori di principi attivi. Stiamo cercando di migliorare la sicurezza e questo significa che dobbiamo identificare le responsabilità di tutti gli attori della catena di fornitura: produttori, grossisti, importatori paralleli, intermediari e distributori. Ai fini della sicurezza, dobbiamo anche garantire la tracciabilità di ogni confezione di medicinale soggetto a prescrizione medica; avrei preferito che la proposta risultasse più ambiziosa su questo fronte.</p>
      <p sl="fr">Oltre a garantire l’autenticità mediante un codice unico per ciascuna confezione, le caratteristiche di sicurezza prevedono normative sull’imballaggio a prova di manomissione per confezioni gestite da importatori paralleli. Le discussioni in merito a questo punto sono state lunghe: si tratta di una questione importante, perché stiamo affrontando un’autentica piaga con importanti ripercussioni sulla salute pubblica. Anche i farmacisti devono poter accedere a forniture affidabili di prodotti di qualità. Concordo con lei, signor Commissario, quando afferma che dobbiamo essere vigili al momento di applicare tutti i requisiti di sicurezza. Non credo che il nostro compito si esaurisca qui: è nostro dovere monitorare attentamente l’attuazione della direttiva.</p>
    </intervention>
    <intervention id="2-567-000" speaker_id="1183" name="Dagmar Roth-Behrendt" is_mep="True" mode="spoken">
      <p sl="de">a nome del gruppo S&amp;D. – Signora Presidente, onorevoli colleghi, non è difficile immaginare uno scenario desolante come il seguente: un nostro conoscente ammalato in condizioni disperate assume medicinali che non sortiscono alcun effetto perché sono falsificati.</p>
      <p sl="de">Siamo grati alla Commissione per aver avanzato questa proposta. È vero, ne abbiamo discusso a lungo, avviando le discussioni nella precedente legislatura; a tal proposito, desidero ringraziare l’onorevole Adamou, non più membro di questa Assemblea, per il lavoro preliminare svolto per conto dell’onorevole Matias.</p>
      <p sl="de">Come già affermato dall’onorevole Grossetête, ritengo che abbiamo raggiunto un buon compromesso. Certamente ci saremmo potuti spingere oltre: tutti auspichiamo con impazienza un maggior grado di sicurezza, ma quello raggiunto è un buon compromesso. Che cosa abbiamo ottenuto? Abbiamo messo al centro della normativa la sicurezza dei pazienti. Grazie alle misure di sicurezza implementate, si garantirà la tracciabilità dei prodotti lungo l’intera catena di distribuzione. I medicinali potranno essere rintracciati lungo tutto il percorso dalla casa farmaceutica al farmacista, mediante un identificatore che renderà subito chiaro se sono falsificati o duplicati, o se presentano irregolarità che possono poi essere analizzate. Il sistema è stato appositamente progettato in maniera tale da mantenere i costi a un livello ragionevole per tutte le parti coinvolte, senza risultare eccessivo. Al tempo stesso, siamo riusciti a non scendere a compromessi sulla sicurezza dei pazienti.</p>
      <p sl="de">Oltre alla tracciabilità, l’imballaggio non deve presentare danni di alcun tipo: in questo modo il paziente potrà verificare che la confezione non è stata aperta perché presenta un sigillo di sicurezza intatto. Inoltre, non saranno più in circolazione confezioni di medicinali divisibili in due, come accadeva spesso in passato. Tutto questo migliorerà i livelli di sicurezza e accrescerà la fiducia dei pazienti.</p>
      <p sl="de">Che altro abbiamo ottenuto? Abbiamo attuato un sistema di allarme preventivo; si tratta di un provvedimento eccellente perché prevede l’adozione dello stesso sistema utilizzato per decenni per i prodotti alimentari e che ormai diamo per scontato. In tutta l’Unione europea è attivo un sistema di allarme preventivo per gli alimenti contaminati; è difficile credere che fossimo privi di un sistema analogo per i medicinali. All’individuazione di un medicinale falsificato, sarà possibile inviare un allarme preventivo. Gli Stati membri dovranno identificare i pazienti interessati, informare tutte le parti coinvolte e assicurarsi che il rischio legato al farmaco in circolazione sia reso pubblico. Sono provvedimenti che diamo per scontati nel caso delle automobili e degli alimenti, ma che finora non sono stati disponibili per prodotti essenziali come i farmaci.</p>
      <p sl="de">Riguardo alle vendite via Internet, chiunque acceda a un sito web illegale deve essere in grado di riconoscerlo come tale. Per questo motivo dobbiamo certificare i siti web legali, che in futuro avranno un link al sito di un ente di convalida nazionale e mostreranno un logo sviluppato dalla Commissione europea. Chiunque acquisti farmaci via Internet potrà farlo in totale indipendenza perché sarà in grado di valutare se il sito web è sicuro e legale oppure illegale.</p>
      <p sl="de">Questi provvedimenti rappresentano una pietra miliare, un enorme passo avanti per la sicurezza dei pazienti. Se domani adotteremo questa legislazione, potremo essere orgogliosi del nostro operato e dovremmo anche divulgare i nostri successi all’opinione pubblica.</p>
    </intervention>
    <intervention id="2-568-000" speaker_id="28247" name="Holger Krahmer" is_mep="True" mode="spoken">
      <p sl="de">a nome del gruppo ALDE. – Signora Presidente, l’Europa è giustamente considerata la regione con i farmaci più sicuri al mondo e con questa legislazione di cui si è discusso a lungo – per due anni, se non erro – potremo ulteriormente migliorare i livelli di sicurezza. Desidero ringraziare l’onorevole Matias per essersi incaricata di una relazione così complessa in veste di nuovo membro di questa Assemblea. Il compito era molto gravoso e la collega lo ha svolto egregiamente. Poiché è stato necessario un grande lavoro di squadra, vorrei ringraziare tutti coloro che vi hanno preso parte. Abbiamo ottenuto risultati molto positivi.</p>
      <p sl="de">Non dobbiamo tuttavia dimenticare che non otterremo una totale sicurezza solo attraverso le normative e tale considerazione è valida per ogni settore, non solo nel caso dei farmaci. Giustamente, ci siamo concentrati sulle questioni essenziali, sulle distinzioni tra vari tipi di imballaggio e sulla tracciabilità nella catena di distribuzione. La distinzione tra medicinali soggetti a prescrizione medica e medicinali da banco è l’approccio giusto, perché dobbiamo ricordare che le normative e i tentativi di rendere più sicuri i prodotti implicano dei costi. È dunque ragionevole non includere automaticamente ogni confezione di aspirine e farmaci da banco sin dall’inizio. Sarebbe piuttosto opportuno conferire alla Commissione o all’agenzia il compito di monitorare il mercato e studiarne gli sviluppi.</p>
      <p sl="de">Ritengo che possiamo essere orgogliosi del risultato conseguito perché abbiamo realizzato una normativa che apporta benefici reali. Probabilmente, gran parte dei pazienti non sarà consapevole che tali benefici derivano da una normativa dell’Unione europea e sarà nostro compito chiarirlo.</p>
    </intervention>
    <intervention id="2-569-000" speaker_id="96909" name="Michail Tremopoulos" is_mep="True" mode="spoken">
      <p sl="el">a nome del gruppo Verts/ALE. – Signora Presidente, domani voteremo su questa direttiva rivista per combattere il rischio dell’ingresso nella catena di fornitura legale di milioni di medicinali falsificati, precisamente perché desideriamo proteggere la salute pubblica da questi “killer silenziosi”.</p>
      <p sl="el">Il punto fondamentale è la necessità di stabilire una caratteristica di sicurezza obbligatoria per i medicinali soggetti a prescrizione medica, in determinate circostanze, e per i medicinali non soggetti a prescrizione medica a rischio di falsificazione, secondo precisi criteri di valutazione del rischio, nonché rigidi controlli sulle vendite via Internet di farmacie autorizzate che recano il logo dell’Unione europea.</p>
      <p sl="el">A seguito di un esaustivo confronto con il Consiglio e la Commissione, abbiamo raggiunto un accordo su numerosi punti del testo di compromesso. Noi del gruppo Verde/ Alleanza libera europea siamo favorevoli all’estensione del campo di applicazione delle normative a tutti i medicinali a rischio di falsificazione e all’applicazione di norme più severe alle vendite on line. Mi compiaccio che tali questioni siano state risolte in maniera soddisfacente nell’accordo finale con il Consiglio.</p>
    </intervention>
    <intervention id="2-570-000" speaker_id="96944" name="Marina Yannakoudakis" is_mep="True" mode="spoken">
      <p sl="en">a nome del gruppo ECR. – Signora Presidente, desidero associarmi alle congratulazioni rivolte alla relatrice.</p>
      <p sl="en">Se si osserva l’attuale mercato globale dei medicinali, l’assenza di confini è una caratteristica immediatamente evidente; di conseguenza, l’unico modo di affrontare il problema dei medicinali contraffatti è l’adozione di un approccio globale. Solo mediante un approccio europeo unitario possiamo arginare il problema della crescente quantità di prodotti contraffatti disponibili al pubblico, non solo attraverso i punti vendita tradizionali, ma anche mediante servizi di distribuzione come le vendite via Internet.</p>
      <p sl="en">La direttiva fa leva sui punti giusti ed è indirizzata ad affrontare il problema. Ci saremmo potuti spingere oltre? Credo di sì. Avremmo dovuto farlo? In questo caso, la mia risposta è no. Come primo passo abbiamo disposto controlli più severi sui medicinali soggetti a prescrizione medica; abbiamo affrontato la questione delle farmacie online; abbiamo prestato attenzione alle caratteristiche di sicurezza. Certamente avremmo potuto spingerci oltre sul tema della tracciabilità, estendendola ai pazienti, ma tale battaglia ci avrebbe visto perdenti e avrebbe ritardato la direttiva.</p>
      <p sl="en">Come si dice, Roma non è stata costruita in un giorno. Auspico che in futuro si possa continuare a costruire sulle fondamenta gettate mediante questa direttiva.</p>
    </intervention>
    <intervention id="2-571-000" speaker_id="96664" name="Anna Rosbach" is_mep="True" mode="spoken">
      <p sl="da">a nome del gruppo EFD. – Signora Presidente, purtroppo assistiamo all’ingresso di una crescente quantità di medicinali falsificati sui mercati degli Stati membri. Alla luce di questo dato, la proposta di cui discutiamo assume una grande importanza. I pazienti europei devono sapere come evitare i medicinali falsificati e hanno il diritto di vederci impegnati, in qualità di legislatori, nella lotta contro questi prodotti. È fondamentale stabilire definizioni chiare perché troppo spesso adottiamo normative che mancano di precisione e chiarezza. Si deve evitare che ciò accada rispetto a una materia importante come questa. I medicinali devono essere sottoposti a controlli prima dell’immissione sul mercato, non solo dopo che i pazienti sono stati di fatto usati come cavie per anni. Dobbiamo assicurarci che i medicinali vengano importati solo se la sicurezza e la possibilità di effettuare verifiche assumono massima priorità. La falsificazione dei medicinali danneggia sia i pazienti sia le case farmaceutiche degli Stati membri. Auspico dunque che si raggiunga l’accordo su una linea più dura rispetto a quella proposta dalla Commissione e concludo ringraziando l’onorevole Matias per l’eccellente lavoro svolto.</p>
    </intervention>
    <intervention id="2-572-000" speaker_id="1927" name="Peter Liese" is_mep="True" mode="spoken">
      <p sl="de">Signora Presidente, signor Commissario, onorevoli colleghi, desidero anch’io associarmi ai ringraziamenti alla relatrice, l’onorevole Matias. Un ringraziamento va anche all’onorevole Grossetête, relatrice ombra per il gruppo del Partito popolare europeo (Democratico cristiano) e all’onorevole Roth-Behrendt, che hanno svolto un eccellente lavoro preparatorio durante l’ultima legislatura.</p>
      <p sl="de">La falsificazione dei medicinali è un problema di proporzioni crescenti: i casi identificati nel 2009 sono stati 7,5 milioni, un numero di gran lunga superiore agli anni precedenti. Il dato indica solo i casi venuti alla luce, ma esiste un elevato numero di incidenti non segnalati, motivo per cui possiamo solo presumere che il problema sia ancora più grave.</p>
      <p sl="de">È molto irritante scoprire che i cosiddetti medicinali di conforto non contengono alcun principio attivo. Se tuttavia farmaci di importanza essenziale, usati per esempio per curare il cancro, non contengono alcun principio attivo, presentano i principi sbagliati o il dosaggio sbagliato, la vita dei pazienti potrebbe essere messa a rischio. Per questo era necessario agire tempestivamente. Abbiamo adottato un approccio ragionevole. Il tema della protezione dei dati è estremamente delicato e siamo riusciti a raggiungere il giusto equilibrio. Stiamo agendo sulla base dei rischi presunti e ci stiamo inizialmente concentrando sui medicinali soggetti a prescrizione medica. È disponibile una procedura di esclusione, qualora vi sia motivo di credere che non si corrono rischi; è inoltre prevista una procedura di inclusione per i medicinali da banco, qualora si pensi che sono stati falsificati.</p>
      <p sl="de">Nel complesso, abbiamo raggiunto un ottimo compromesso e desidero esprimere il mio sincero ringraziamento a tutti i colleghi coinvolti.</p>
    </intervention>
    <intervention id="2-573-000" speaker_id="96910" name="Judith A. Merkies" is_mep="True" mode="spoken">
      <p sl="nl">Signora Presidente, desidero anzitutto ringraziare l’onorevole Matias per l’eccellente lavoro svolto e per la cooperazione positiva. Ritengo che questo piano abbia una grande importanza per la salute dei consumatori, che sinora sono stati forse poco consapevoli dei rischi per la loro salute. Fortunatamente, ora siamo riusciti a fare fronte a tutti i potenziali problemi.</p>
      <p sl="nl">Non si dovrebbe scherzare con la salute dei cittadini. Sono convinta che, grazie a questo piano, stiamo compiendo un passo importante per rendere sicuri gli imballaggi e ottenere maggiore chiarezza. Mi compiaccio che, dietro insistenza del Parlamento, sia stata inclusa nella direttiva la vendita dei medicinali via Internet, perché tale questione rappresentava una spina nel fianco per tutti. Se paragoniamo la situazione a un gioco d’azzardo sulla salute dei consumatori, le vendite online equivalgono alla roulette russa. La probabilità di acquistare un medicinale contraffatto varia tra il 50 e il 90 per cento e il rischio è elevatissimo. Sono lieta che la questione sia stata debitamente affrontata.</p>
      <p sl="nl">Ritengo tuttavia necessarie ulteriori modifiche perché mancano ancora garanzie forti sulla sicurezza. Suppongo che la competenza passi ora a ciascuno Stato membro. Rimane ancora aperta la questione del logo, se si rivelerà a prova di manomissione o meno; è necessario non perdere di vista questo aspetto.</p>
      <p sl="nl">Trasparenza e affidabilità per i consumatori; mi auguro che i consumatori possano scommettere sulla sicurezza dei medicinali senza giocare d’azzardo con la propria salute.</p>
    </intervention>
    <intervention id="2-574-000" speaker_id="34234" name="Antonyia Parvanova" is_mep="True" mode="spoken">
      <p sl="en">Signora Presidente, desidero anzitutto congratularmi con Marisa e i colleghi per aver raggiunto un accordo con il Consiglio su un dossier complesso come questo.</p>
      <p sl="en">Il testo di cui discutiamo rafforza la sicurezza della filiera farmaceutica legale, ma vorrei sottolineare che solo l’1 per cento dei medicinali falsificati arriva ai pazienti attraverso la filiera legale, mentre il restante 99 per cento arriva mediante canali illegali e attraverso il mercato nero.</p>
      <p sl="en">A tale proposito, accolgo con favore le normative aggiuntive proposte dal Parlamento europeo riguardanti le vendite via Internet. Al fine di affrontare questo grave rischio per la sicurezza dei pazienti, dobbiamo tuttavia rafforzare anche le azioni europee nel settore della cooperazione giudiziaria, doganale e di polizia. La Commissione dovrebbe muovere un ulteriore passo in tale direzione e insistiamo su questo punto affinché si possa condurre una battaglia adeguata contro i medicinali falsificati.</p>
      <p sl="en">Rispetto alle normative specifiche dell’accordo sulle quali si voterà nella giornata di domani e, in particolare, alle nuove caratteristiche di sicurezza da applicare, desidero invitare la Commissione a monitorare con chiarezza l’impatto di questa direttiva. Nella relazione iniziale, la commissione per l’ambiente ha affermato che le misure messe in atto dovrebbero rispettare tre principi guida: proporzionalità, efficacia dei costi e indipendenza.</p>
    </intervention>
    <intervention id="2-575-000" speaker_id="23705" name="Miroslav Ouzký" is_mep="True" mode="spoken">
      <p sl="cs">Signora Presidente, mi associo ai ringraziamenti rivolti alla relatrice e ai relatori ombra per l’eccellente lavoro svolto. Sappiamo bene che il settore farmaceutico è molto rilevante, e si afferma che sia al terzo posto per dimensioni a livello mondiale, dopo il settore degli stupefacenti e delle armi. Di conseguenza, offre ricchi guadagni e alcuni individui tenteranno sempre di coglierli attraverso mezzi illegali. Non saremo mai in grado di prevenire la produzione di medicinali falsificati; il nostro compito è piuttosto minimizzare il rischio di ingresso nel mercato europeo e la possibilità che arrivino ai nostri cittadini. Sappiamo che la vendita di un orologio contraffatto implica la violazione della proprietà intellettuale, mentre la vendita di un medicinale contraffatto rappresenta una minaccia diretta per la salute.</p>
      <p sl="cs">Questo dato ci ha indotto e ci induce ad appoggiare la relazione. Siamo consapevoli di non poter risolvere tutti i problemi; ad esempio, la produzione separata di imballaggi e medicinali è problematica e nel mondo circolano medicinali contraffatti contenuti in imballaggi autentici. Abbiamo tuttavia mosso un passo nella giusta direzione, con il tentativo di offrire la massima protezione possibile.</p>
    </intervention>
    <intervention id="2-576-000" speaker_id="97196" name="Oreste Rossi" is_mep="True" mode="spoken">
      <p sl="it">Signor Presidente, onorevoli colleghi, nonostante le modifiche proposte dalla Commissione alla direttiva sui medicinali per uso umano siano dirette a favorire la prevenzione dell'ingresso dei medicinali falsificati, ci saremmo aspettati dei risultati più concreti, soprattutto attraverso l'introduzione di ispezioni obbligatorie nei siti produttivi di principi attivi nei paesi terzi.</p>
      <p sl="it">Tale scelta è stata respinta con la motivazione che i costi per tali controlli sarebbero stati troppo elevati. Di fatto, le imprese europee sono soggette al rispetto di standard qualitativi altissimi, mentre le imprese che producono in altre regioni del mondo no.</p>
      <p sl="it">Il nostro voto è comunque favorevole, dal momento che vengono introdotte misure che garantiranno maggiore sicurezza ai prodotti farmaceutici d'importazione, tra cui la tracciabilità, il divieto di riconfezionamento, la conformità alle norme di sicurezza dell'Unione europea, la parziale regolamentazione delle vendite su Internet e la possibilità di estendere analoghe norme anche ai medicinali da banco.</p>
    </intervention>
    <intervention id="2-577-000" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">Signora Presidente, secondo l’Organizzazione mondiale della salute, circa il 10 per cento del mercato farmaceutico globale è costituito da medicinali contraffatti. Nonostante sia difficile stimare la reale diffusione del problema nei singoli Stati membri dell’Unione europea, in Polonia, per esempio, solo nel 2009 il personale doganale ha sequestrato oltre 100 000 prodotti falsificati.</p>
      <p sl="pl">Oltre a questo, i pazienti si trovano ad affrontare problemi come la mancanza di informazioni affidabili sul contenuto dell’imballaggio e il problema del riconfezionamento, un’operazione durante la quale il contenuto può essere modificato. È fondamentale che i pazienti siano in grado di ottenere informazioni affidabili tramite Internet, dove purtroppo circolano anche molte informazioni false. A fronte di tale scenario, è importante introdurre un sistema per il monitoraggio e il controllo dei medicinali che fornisca ai pazienti informazioni veritiere. Siamo tuttavia consapevoli che anche le normative migliori non sortiranno gli effetti desiderati in mancanza di sanzioni adeguate per le organizzazioni che mettono in circolazione medicinali falsificati. La discussione odierna è molto importante, come l’introduzione di normative che, oltre a prevenire la distribuzione di medicinali contraffatti e creare un sistema di monitoraggio, dispongano sanzioni per i produttori di medicinali falsificati. Così facendo, si ridurrà il numero di questi prodotti e si renderà più sicuro l’impiego di farmaci.</p>
      <p sl="pl">Desidero concludere congratulandomi con la relatrice, onorevole Matias, per il buon lavoro svolto. Sono consapevole che non sarà sufficiente per risolvere tutti i problemi, ma rappresenta un grande passo in avanti per garantire ai pazienti maggiore sicurezza.</p>
    </intervention>
    <intervention id="2-578-000" speaker_id="4544" is_mep="True" mode="spoken" role="Presidente">
      <p sl="unknown">Onorevoli parlamentari, elogio la vostra correttezza nel rispettare il tempo di parola assegnatovi ma, parlando molto velocemente, state mettendo a dura prova le capacità degli interpreti. Vi invito dunque a trovare un giusto equilibrio tra i due aspetti.</p>
    </intervention>
    <intervention id="2-579-000" speaker_id="96948" name="Gilles Pargneaux" is_mep="True" mode="spoken">
      <p sl="fr">Signora Presidente, signor Commissario, vorrei esprimere la mia soddisfazione per questo testo e sottolineare una necessità e un punto sul quale dobbiamo restare in guardia.</p>
      <p sl="fr">Mi compiaccio del nostro successo nell’ampliare la base legale di questa direttiva dall’ambito originario del mercato unico alla copertura della salute pubblica.</p>
      <p sl="fr">La nostra richiesta è la seguente: abbiamo lottato per garantire che le vendite via Internet costituiscano parte integrante di questa direttiva, in modo da creare una rete di freni e controlli adeguata alla situazione emersa.</p>
      <p sl="fr">Esiste un altro punto sul quale dobbiamo restare in guardia. Sappiamo che i medicinali falsificati costituiscono dall’1 al 3 per cento del mercato nei paesi sviluppati, dal 10 al 30 per cento in Asia e America Latina e fino al 70 per cento in alcuni paesi africani. Secondo alcuni studi, il traffico di medicinali falsificati può risultare 25 volte più redditizio del traffico di stupefacenti.</p>
      <p sl="fr">Per sintetizzare: abbiamo stabilito con successo un requisito e un punto sul quale restare vigili se intendiamo continuare a sviluppare una maggiore cooperazione internazionale che consentirà all’Unione europea di assumere un ruolo di primo piano nella lotta contro la piaga dei medicinali falsificati.</p>
      <p sl="fr">Desidero ringraziare l’onorevole Matias per il lavoro svolto e la relatrice del nostro gruppo, l’onorevole Roth-Behrendt, che ha sempre fornito contributo preziosi in relazione a questa materia.</p>
    </intervention>
    <intervention id="2-580-000" speaker_id="1930" name="Horst Schnellhardt" is_mep="True" mode="spoken">
      <p sl="de">Signora Presidente, signor Commissario, onorevoli colleghi, desidero innanzi tutto congratularmi con la relatrice e i relatori ombra per l’eccellente lavoro svolto. Inizialmente, la discussione su questa materia è stata molto accesa. Nel dicembre del 2008, l’operazione Medi-Fake ha probabilmente determinato un impatto in questo settore, con il sequestro di 34 milioni di pastiglie contraffatte lungo i confini esterni dell’Unione europea nel giro di due mesi. Tale azione ha rappresentato un avvertimento, uno sprone a velocizzare il lavoro. Ora abbiamo conseguito dei risultati di cui possiamo dirci molto soddisfatti, garantendo la tracciabilità dei farmaci: mediante un semplice lettore ottico, ciascun farmacista potrà verificare se un prodotto è falsificato oppure autentico.</p>
      <p sl="de">Desidero però avanzare una richiesta. Nonostante i siti web siano sottoposti a monitoraggio e debbano recare un logo – che può comunque essere falsificato – ritengo necessario promuovere una campagna di informazione per illustrare ai cittadini europei i rischi degli acquisti via Internet. Accolgo con molto favore la decisione di mantenere il commercio parallelo, la cui posizione è stata garantita e la cui reputazione è peggiore di quella che di fatto merita.</p>
      <p sl="de">Desidero avanzare un’ultima proposta. Per la sicurezza dei cittadini e per migliorare l’informazione, dovremmo forse valutare se non sia una buona idea affrontare il problema delle diverse dimensioni delle confezioni dei medicinali nei vari paesi e introdurre una soluzione standardizzata.</p>
    </intervention>
    <intervention id="2-581-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signora Presidente, abbiamo discusso per due anni dell’allarmante e crescente presenza di medicinali contraffatti, compresi farmaci salvavita, nel nostro mercato. Ne è risultata una buona direttiva che rafforza i controlli su distributori e rivenditori al dettaglio, introducendo misure di protezione e controlli obbligatori per prevenire le violazioni. I produttori valuteranno i rischi rispetto ai coadiuvanti tecnologici. Tali misure sono applicate già da anni nella Repubblica ceca, per esempio, e trovo eccellente che ora l’applicazione si estenda a tutta l’Unione europea.</p>
      <p sl="cs">È inoltre necessario che il sistema non si limiti ai farmaci soggetti a prescrizione medica. Se non vogliamo perdere la nostra battaglia contro i medicinali contraffatti, gli Stati membri devono conseguire un livello maggiore di integrazione in ambito sanitario, bandire i siti web che vendono medicinali contraffatti e avviare ispezioni nei confronti dei produttori dei paesi terzi, come già accade per i prodotti alimentari di importazione. Dopo tutto, nella sola Cina, sono presenti 500 aziende produttrici di medicinali contraffatti. Se vogliamo potenziare la sicurezza del mercato europeo, non dobbiamo fare altro che agire tempestivamente.</p>
    </intervention>
    <intervention id="2-582-000" speaker_id="28130" name="Åsa Westlund" is_mep="True" mode="spoken">
      <p sl="sv">Signora Presidente, desidero rivolgere un ringraziamento al Commissario Dalli, alla relatrice Matias e ai relatori ombra per l’eccellente lavoro svolto su questa importante questione, perché i medicinali falsificati rappresentano una seria minaccia per la salute dei pazienti. L’aspetto particolarmente grave è l’aumento della falsificazione di farmaci salvavita impiegati nella cura del cancro, delle malattie cardiache e delle infezioni, ovvero casi in cui i pazienti hanno realmente bisogno di farmaci efficaci.</p>
      <p sl="sv">Stiamo compiendo un grande passo avanti in materia di medicinali all’interno dell’Unione europea, ma il problema si estende ben oltre i nostri confini. Secondo il gruppo di esperti dell’OMS, in molti paesi dell’Africa, in Asia e in America latina ci sono aree dove la percentuale di medicinali falsificati in vendita può superare il 30 per cento. È dunque essenziale rafforzare la cooperazione con i paesi terzi, augurandosi che i cambiamenti attuati nell’Unione europea determinino un impatto anche in altre aree del mondo.</p>
    </intervention>
    <intervention id="2-583-000" speaker_id="4546" name="Struan Stevenson" is_mep="True" mode="spoken">
      <p sl="en">Signora Presidente, come sappiamo, i medicinali falsificati rappresentano un problema di crescente gravità.</p>
      <p sl="en">Nel 2008, il personale doganale ha impedito l’ingresso nell’Unione europea di 32 milioni di medicinali contraffatti. Secondo le stime dell’OMS, il 50 per cento dei farmaci forniti via Internet sono contraffatti e si registrano persino casi di infiltrazioni nella filiera farmaceutica legale. Per esempio, dal 2005 al 2007 nel Regno Unito, la Medicines and Healthcare Products Regulatory Agency (Agenzia normativa per farmaci e prodotti sanitari) ha segnalato svariati casi di medicinali salvavita falsificati, come il Casodex, un farmaco per il tumore della prostata prodotto da AstraZeneca, e l’antiaggregante piastrinico Plavix, che previene infarti e ictus, entrati nella distribuzione all’ingrosso e persino in vendita nelle farmacie.</p>
      <p sl="en">Per questo motivo, dobbiamo rendere urgentemente più severe le norme sull’importazione, l’esportazione e il commercio di medicinali falsificati. Appoggio con convinzione questa normativa.</p>
    </intervention>
    <intervention id="2-584-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, come è ovvio, il problema dei medicinali falsificati rappresenta una grave minaccia per la salute pubblica, che si tratti di farmaci soggetti a prescrizione medica o di farmaci da banco. Fatta salva l’adozione di alcune importanti misure proposte in questa relazione, desidero richiamare la vostra attenzione su un aspetto essenziale del problema. Come accade per altre attività illecite, i medicinali vengono falsificati in quanto esistono fattori economici che stimolano questa attività. Di conseguenza, è necessario affrontare le cause basilari che fanno dell’industria farmaceutica una delle attività più redditizie a livello mondiale.</p>
      <p sl="pt">Dobbiamo promuovere il rafforzamento delle politiche pubbliche in materia, rafforzare la presenza pubblica nel settore della ricerca e sviluppo di nuovi farmaci, attaccare il monopolio dell’industria farmaceutica e le disastrose conseguenze che esso determina in termini di accesso ai farmaci. È inoltre nostro dovere consolidare la capacità pubblica nei settori della produzione, della supervisione e del monitoraggio dei farmaci.</p>
    </intervention>
    <intervention id="2-585-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, desidero appoggiare la normativa proposta, che modifica e arricchisce la direttiva del 2001 per quanto concerne la prevenzione dell’ingresso nella filiera farmaceutica legale di medicinali falsificati.</p>
      <p sl="sk">Le condizioni sempre peggiori del mercato, con un recente marcato incremento della quantità di medicinali falsificati nella catena di distribuzione legale, richiedono un rafforzamento del monitoraggio e un inasprimento delle sanzioni. La situazione è ancora più grave perché, al fine di massimizzare i profitti, i contraffattori stanno spostando la propria attività dalla contraffazione di integratori alimentari alla contraffazione di farmaci salvavita impiegati per curare infezioni, malattie cardiache e tumori. Questi prodotti possono determinare conseguenze letali per i pazienti, ignari di essere vittima di una frode e di utilizzare farmaci che non sortiscono alcun effetto in quanto falsificati.</p>
      <p sl="sk">Onorevoli colleghi, è nostro dovere fermare questa attività ignobile che mette a rischio la vita e la salute dei nostri cittadini.</p>
    </intervention>
    <intervention id="2-586-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signora Presidente, sono molto lieto di essere parte di questo movimento positivo e di questa interessante discussione. Di fatto, stiamo tenendo fede al secondo pilastro del pacchetto farmaceutico, mentre il terzo, riguardante l’informazione ai pazienti, è stato già oggetto di un’ottima relazione in Parlamento. Mi auguro che potremo procedere piuttosto speditamente su questa materia nei mesi a venire.</p>
      <p sl="en">Come è stato già sottolineato, l’attenzione va rivolta alla protezione dei consumatori e non posso che essere d’accordo su questo punto, perché tale elemento dovrebbe fungere da discriminante per le misure simili a quella adottata oggi.</p>
      <p sl="en">Si è lavorato tanto e tanto resta ancora da fare per mettere a punto i dettagli relativi all’attuazione della direttiva. Completata anche quella fase, non potremo dormire sugli allori, compiaciuti di disporre di una buona normativa caratterizzata da numerosi dettagli tecnici all’avanguardia. Piuttosto, dovremo informare i cittadini sulle implicazioni della direttiva, spiegare loro come impiegare gli strumenti che abbiamo creato affinché non cadano nella trappola di acquistare medicinali falsificati.</p>
      <p sl="en">Metteremo in campo tutte le azioni necessarie per garantire un’adeguata tracciabilità. A tal proposito, le ispezioni nei paesi terzi assumono un ruolo molto importante; ciononostante, dobbiamo renderci conto che, per esempio, l’80 per cento dei principi impiegati nella produzione del settore farmaceutico europeo proviene da paesi terzi. Diventa quindi indispensabile adottare un approccio più pragmatico.</p>
      <p sl="en">Dobbiamo inoltre operare una selezione delle ispezioni attuate. Alcuni paesi terzi applicano ispezioni e norme di livello molto elevato ed è dunque nostro dovere avviare una cooperazione per garantire che tali norme siano rispettate. Nei casi in cui le norme non siano altrettanto efficaci, dobbiamo osservare con i nostri occhi e valutare autonomamente la situazione. Questa è la politica che dobbiamo promuovere, e attendo con impazienza la prossima occasione di collaborare con il Parlamento per le fasi successive.</p>
    </intervention>
    <intervention id="2-587-000" speaker_id="96820" name="Marisa Matias" is_mep="True" mode="spoken" role="relatore">
      <p sl="pt">Signora Presidente, desidero ovviamente ringraziare i colleghi per i loro commenti, senza menzionarli uno a uno perché non sarebbe il caso. Qualora persistessero dubbi sul significato della parola “impegno”, penso che siano stati fugati. Le nostre proposte non sono perfette, ma molto più importante della perfezione è la consapevolezza di disporre di uno strumento che ci consentirà di non dover più rimandare le questioni riguardanti la protezione dei pazienti. Abbiamo l’obbligo di non temporeggiare sull’adeguamento della proposta e di non ritardarne l’attuazione: potremo tenere fede a tali obblighi solo lavorando insieme.</p>
      <p sl="pt">Poiché il Commissario ha fatto riferimento alla questione delle ispezioni, devo dire che nella mia proposta iniziale ho inserito una modifica per rendere obbligatorie le ispezioni nei paesi terzi. Questo è il nostro impegno: in alcuni ambiti otteniamo i risultati auspicati, in altri no. Come ci è stato illustrato dalla Commissione, tale provvedimento non è realizzabile.</p>
      <p sl="pt">Desidero approfondire la questione dell’impegno. A mio parere, tutti sentiamo di aver assunto un impegno e siamo consapevoli di dover pretendere che sia onorato perché altrimenti risulterà inefficace. Il nostro impegno prevede salvaguardie che garantiscano la possibilità di seguire la procedura, valutarla e avere accesso sistematico a informazioni che ci consentano di verificare che se ne faccia l’applicazione dovuta e se sia necessario apportare dei cambiamenti.</p>
      <p sl="pt">Vorrei concludere ringraziando la Commissione europea per la collaborazione offerta e, in particolare, la Presidenza spagnola e la Presidenza belga per il lavoro svolto assieme durante gli ultimi sei mesi. La proposta e l’azione perfette restano un ideale irraggiungibile: vi saranno sempre delle carenze, ma ritengo che il nostro impegno forte e solido possa consentirci di lottare per la salute dei pazienti e difenderla. Anche il mio discorso presenta delle lacune, infatti ho omesso di ringraziare le colleghe, l’onorevole Bastos e l’onorevole Sartori, per i pareri delle commissioni coinvolte. Ringrazio tutti voi per il sostegno dimostrato.</p>
    </intervention>
    <intervention id="2-588-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 16 febbraio, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-590-000" speaker_id="96753" name="Jolanta Emilia Hibner" is_mep="True" mode="written">
      <p sl="pl">I medicinali falsificati e il commercio illegale di farmaci rappresentano problemi di scala mondiale, sia nei paesi altamente sviluppati sia nei paesi in via di sviluppo, e di crescente diffusione, un’autentica minaccia per la sicurezza e l’incolumità dei pazienti. Tra le svariate cause, ciò accade perché medicinali e farmaci falsificati venduti attraverso canali non autorizzati non rispondono ai requisiti di qualità stabiliti per questi prodotti e contengono sostanze proibite che possono determinare conseguenze ignote. Concordo sulla necessità di rafforzare e rendere più efficaci il coordinamento e la cooperazione internazionali, al fine di garantire l’efficacia della strategia impiegata nella lotta ai medicinali falsificati. Appoggio con convinzione la proposta di adottare misure volte a minimizzare il problema del commercio di medicinali falsificati e della vendita di medicinali e altri prodotti rispondenti ai criteri applicabili ai medicinali attraverso canali non autorizzati. Si deve inoltre prestare attenzione alla necessità di regolamentare le vendite per corrispondenza e via Internet di tali prodotti.</p>
      <p sl="pl">Secondo i dati dell’Organizzazione mondiale della salute, i medicinali falsificati rappresentano circa il 50 per cento dei prodotti in vendita tramite Internet. A mio parere, è essenziale elaborare e attuare misure finalizzate a divulgare informazioni sui medicinali falsificati e i farmaci provenienti da fonti illegali, nonché promuovere campagne di informazione per i cittadini sulle minacce associate all’acquisto di medicinali attraverso canali non autorizzati. Ritengo che sarebbe ragionevole mettere a punto salvaguardie che consentano di identificare i medicinali e verificarne l’autenticità e la tracciabilità.</p>
    </intervention>
    <intervention id="2-591-000" speaker_id="28299" name="Bogusław Sonik" is_mep="True" mode="written">
      <p sl="pl">I medicinali falsificati sono un problema globale, da esaminare in un contesto globale, causato dal prezzo elevato dei medicinali, dalla mancanza di consapevolezza dei pazienti ma, in buona misura, da carenze di natura giuridica. Bande criminali di tutto il mondo non fanno altro che sfruttare la situazione. Accolgo con favore le misure congiunte adottate dalle istituzioni dell’Unione europea e la posizione quasi unanime assunta da tutti i gruppi politici rispetto alla stesura di un provvedimento legislativo di compromesso in materia. Vorrei ricordare il confronto operato da Ronald Noble, in passato segretario generale di Interpol, tra le vittime del terrorismo e le vittime dei medicinali contraffatti: nell’arco di 45 anni il terrorismo ha ucciso 65 000 persone, mentre i medicinali contraffatti hanno causato 200 000 vittime solo in Cina.</p>
      <p sl="pl">A mio parere, il monitoraggio, le misure di controllo, il rafforzamento delle norme e la messa a punto di un sistema di mutuo riconoscimento – tutti aspetti messi in evidenza – rappresentano buone soluzioni dalle quali partire. In qualità di vicepresidente della commissione per l’ambiente, la sanità pubblica e la sicurezza alimentare, desidero dare rilievo all’importanza delle campagne di informazione indirizzate ai pazienti e all’imposizione di obblighi alle case farmaceutiche in tale ambito. I pazienti dovrebbero avere accesso a informazioni obiettive e di qualità riguardanti le modalità di prescrizione e le proprietà dei farmaci.</p>
    </intervention>
    <intervention id="2-592-000" speaker_id="29579" name="Marc Tarabella" is_mep="True" mode="written">
      <p sl="fr">I medicinali falsificati costituiscono il 50 per cento dei farmaci venduti via Internet e una percentuale dall’1 al 3 per cento dei farmaci dispensati dai farmacisti. Tali prodotti falsificati stanno cambiando perché oggi comprendono farmaci salvavita, oltre che cosiddetti medicinali di conforto. È nostro dovere proteggere la salute dei cittadini che, ignari dei rischi cui sono esposti, decidono di acquistare medicinali via Internet per risparmiare tempo o denaro. Inoltre, i medicinali falsificati stanno entrando nella filiera tradizionale e nelle forniture delle farmacie, dove potrebbero diventare letali per chiunque di noi. Ogni anno 200 000 persone perdono la vita in seguito all’impiego di medicinali falsificati. Non stiamo parlando di una semplice tendenza dai risvolti preoccupanti: dobbiamo combattere questa piaga con tutti i mezzi a nostra disposizione. Per questo, accolgo con favore la futura adozione della direttiva, che introdurrà un codice unico di controllo e tracciabilità per comprovare l’autenticità dei medicinali, nonché un logo standard per identificare siti web affidabili di vendita di prodotti farmaceutici. Vorrei infine sottolineare che l’introduzione di queste misure, cui i pazienti hanno diritto, non deve rappresentare una giustificazione per far aumentare i prezzi.</p>
    </intervention>
    <intervention id="2-593-000" speaker_id="26829" name="Siiri Oviir" is_mep="True" mode="written">
      <p sl="et">L’industria farmaceutica è uno dei tre settori più redditizi al mondo e di certo questa è una delle principali ragioni alla base della diffusione sul mercato di farmaci contraffatti. Lo scorso anno, il personale doganale ha sequestrato oltre il 384 per cento di farmaci contraffatti in più rispetto a cinque anni fa. Per combattere tale fenomeno, è molto importante adottare misure di sicurezza uniformi all’interno dell’Unione europea, anche in materia di riconfezionamento. I pazienti devono poter essere completamente certi che i farmaci assunti siano esattamente quelli di cui hanno bisogno e che il principio attivo della prescrizione corrisponda a quello contenuto nel farmaco. A livello di sanità nazionale, è essenziale che i farmaci siano efficaci, di qualità elevata e sicuri. È necessario vietare campagne di informazione fuorvianti promosse da case farmaceutiche terze che hanno ottenuto una licenza di vendita dalle istituzioni competenti. Tale divieto va esteso alle informazioni e alle pubblicità dirette al personale medico.</p>
    </intervention>
    <intervention id="2-593-250" speaker_id="58758" name="Elisabetta Gardini" is_mep="True" mode="written">
      <p sl="it">Difendere la filiera farmaceutica dall’intromissione di medicinali falsificati è un atto doveroso nei confronti dei cittadini e delle aziende che svolgono la loro attività in maniera corretta e responsabile. Per questo la direttiva all’esame del Parlamento va sostenuta con convinzione, in quanto introduce procedure ed obblighi che mi auguro possano produrre risultati concreti ed efficaci. In particolare, vorrei sottolineare l’importanza di alcuni obblighi a carico di soggetti diversi dai distributori all’ingrosso, che intervengono nella catena di distribuzione e ancor più la dotazione di “caratteristiche di sicurezza” ai farmaci soggetti a prescrizione medica, con lo scopo di garantire i consumatori sull’integrità della catena produttiva e distributiva. Norme più rigorose in materia di ispezione, sulla tracciabilità delle sostanze contenute nel medicinale e sulle vendite online, mi sembrano altrettanti elementi in grado di arginare il commercio di medicinali falsificati. Da segnalare però che il compromesso stabilisce che vi siano ispezioni regolari nei siti produttivi di paesi terzi ma che esse siano effettuate dalle autorità dello stesso paese terzo. Sarebbe stato meglio che esse fossero realizzate dalle autorità competenti dei paesi di destinazione dei farmaci poiché il maggior pericolo di falsificazione deriva proprio dai Paesi terzi.</p>
    </intervention>
    <intervention id="2-593-375" speaker_id="38420" name="Cristian Silviu Buşoi" is_mep="True" mode="written">
      <p sl="ro">Il compromesso raggiunto è equilibrato e rappresenta un importante passo avanti per la sicurezza e la salute dei pazienti. Accolgo con favore l’introduzione di caratteristiche di sicurezza sull’imballaggio dei medicinali; per garantire la reale efficacia di tali provvedimenti, è tuttavia essenziale che tutti gli attori della catena di distribuzione siano soggetti a norme più severe. Il coinvolgimento degli intermediari è indubbiamente una misura positiva.</p>
      <p sl="ro">Il compromesso è inoltre caratterizzato da un buon equilibrio tra la protezione della salute dei pazienti e i costi a carico delle case farmaceutiche in virtù delle nuove disposizioni. L’adozione di un approccio basato sul rischio di falsificazione dei farmaci rilevanti è di cruciale importanza: per questo ritengo positiva la decisione di limitare l’introduzione delle nuove caratteristiche ai farmaci soggetti a prescrizione medica. Sarebbe inadeguato imporre alle case farmaceutiche che non corrono rischi di falsificazione di farsi carico degli elevati costi delle caratteristiche di sicurezza.</p>
      <p sl="ro">Infine, l’inclusione delle farmacie on line è un passo avanti significativo per la sicurezza dei pazienti che tendono ad acquistare farmaci tramite Internet. Non possiamo lasciare che i contraffattori si avvantaggino di una lacuna giuridica mettendo in pericolo la salute dei pazienti. La messa a punto di garanzie che indichino l’affidabilità di un sito web di vendita di medicinali sarà un prezioso strumento per tutti coloro che preferiscono questo metodo di acquisto.</p>
    </intervention>
  </section>
  <section id="creitem30" title="17. Tempo delle interrogazioni (interrogazioni alla Commissione)">
    <intervention id="2-595-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0009/2011).</p>
      <p sl="unknown">Saranno prese in esame le interrogazioni rivolte alla Commissione.</p>
    </intervention>
    <intervention id="2-597-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Permettetemi di prendere in esame una alla volta ciascuna delle quattro domande che compongono l’interrogazione.</p>
      <p sl="en">La prima domanda era: può la Commissione chiarire i motivi per cui l’immissione sul mercato di farmaci contenenti benfluorex non è stata vietata fin dal 1998? Risposta: il benfluorex venne discusso nel 1998 dall’ex comitato per le specialità medicinali (CPMP), ora comitato per i medicinali per uso umano (CHMP) dell’Agenzia europea per i medicinali, e successivamente dal gruppo di lavoro sulla farmacovigilanza.</p>
      <p sl="en">Il comitato ritenne che il benfluorex non dovesse essere incluso nell’ambito di una procedura di valutazione in corso a livello europeo, in ragione della diversa modalità di azione di certi agenti anoressizzanti. Venne tuttavia concordato che il gruppo di lavoro sulla farmacovigilanza del comitato indagasse sull’eventuale rischio per la sicurezza rappresentato da questo composto. Nel marzo 1999 il gruppo di lavoro sulla farmacovigilanza concluse che il rapporto rischi/benefici dei farmaci contenenti benfluorex non suscitasse significative preoccupazioni, conclusione che rimase invariata in seguito a ulteriori discussioni all’interno del gruppo di lavoro.</p>
      <p sl="en">La seconda domanda: i divieti imposti dalle autorità spagnole e italiane non avrebbero dovuto mettere nuovamente in allarme la Commissione? Risposta: Italia e Spagna non hanno revocato l’autorizzazione alla commercializzazione del benfluorex. Infatti, la prima volta in cui uno Stato membro ha preso misure concrete volte a revocare l’autorizzazione alla commercializzazione a livello nazionale del Mediator è stato nel 1999, quando la Francia ne sospese l’autorizzazione alla commercializzazione a livello nazionale.</p>
      <p sl="en">In Spagna furono i titolari dell’autorizzazione alla commercializzazione, i laboratori Servier, a ritirare l’autorizzazione nel 2003. Allo stesso modo furono sempre i laboratori Servier a non richiederne il rinnovo nel 2003 in Italia.</p>
      <p sl="en">Il farmaco ha continuato ad essere autorizzato in Francia, Portogallo, Lussemburgo e Grecia. Il benfluorex è stato sottoposto a dibattito all’interno del gruppo di lavoro sulla farmacovigilanza, nell’ambito del suo ruolo di forum per lo scambio di dati sulla farmacovigilanza tra gli Stati membri.</p>
      <p sl="en">Desidero chiarire che la sorveglianza dei dati sulla farmacovigilanza e le decisioni che ne conseguono in merito alle autorizzazioni nazionali relative ai farmaci sono in primo luogo di responsabilità degli Stati membri. In casi di questo genere la Commissione interviene in via eccezionale e nel limite delle situazioni concrete previste dalla legislazione.</p>
      <p sl="en">La Commissione può lanciare una campagna di valutazione a livello europeo da parte dell’Agenzia europea per i medicinali in due casi: in primo luogo, nel caso in cui gli Stati membri adottino decisioni divergenti a livello nazionale in merito a un’autorizzazione alla commercializzazione e, in secondo luogo, prima che si giunga a una qualsiasi decisione ritenuta necessaria riguardo alla concessione, variazione, sospensione o revoca dell’autorizzazione alla commercializzazione, in particolare, tenendo conto delle informazioni della farmacovigilanza qualora essa ritenga che siano coinvolti gli interessi della Comunità.</p>
      <p sl="en">In questo caso non scattò alcuna azione su scala europea, alla luce delle conclusioni del gruppo di lavoro sulla farmacovigilanza e dal momento che all’epoca gli Stati membri non avevano adottato decisioni divergenti in risposta alle discussioni del gruppo di lavoro.</p>
      <p sl="en">La terza domanda era: perché la Commissione ha atteso tanto a lungo, ovvero fino al giugno 2010, per prendere una decisione ferma in merito alla commercializzazione di questa molecola? Risposta: fu solo nel 2009 che uno Stato membro, vale a dire la Francia, sospese l’autorizzazione alla commercializzazione del Mediator. In base alle nuove disposizioni in vigore dal 2004, ciò provocò automaticamente la revisione del rapporto rischi/benefici del farmaco e condusse all’adozione di una decisione della Commissione che richiedeva a tutti gli Stati membri di revocare ogni autorizzazione nazionale per i farmaci contenenti benfluorex.</p>
      <p sl="en">In questo contesto è importante sottolineare che la nuova legislazione sulla farmacovigilanza adottata il 15 dicembre 2010 ha introdotto disposizioni aggiuntive per garantire l’individuazione di segnali da parte dell’Agenzia europea per i prodotti autorizzati a livello nazionale che presentino rischi per la sicurezza e stabilisce nuove procedure a livello europeo per la valutazione dei segnali relativi alla sicurezza di tali prodotti, volte all’armonizzazione delle azioni degli Stati membri.</p>
      <p sl="en">La quarta e ultima domanda era: può la Commissione precisare se intende chiedere all’Agenzia europea per i medicinali di elaborare reali studi retrospettivi sugli ultimi vent’anni di utilizzo di questo farmaco? Risposta: ad oggi la Commissione non ha chiesto all’Agenzia europea per i medicinali di condurre un’indagine retrospettiva completa sulle modalità di utilizzo di questo farmaco negli ultimi vent’anni. I dati e la documentazione cui si fa riferimento nella relazione francese indicano chiaramente che l’utilizzo di questo farmaco era di gran lunga più diffuso in Francia.</p>
    </intervention>
    <intervention id="2-598-000" speaker_id="4544" is_mep="True" mode="spoken" role="Presidente">
      <p sl="unknown">Desidero solo chiarire come intendo procedere con le domande complementari questa sera. Raggrupperò insieme tutte le domande complementari – ricordate che avete a disposizione 30 secondi per la domanda complementare – e poi chiederò ai Commissari di rispondere a tutte le domande complementari in blocco.</p>
    </intervention>
    <intervention id="2-599-000" speaker_id="96948" name="Gilles Pargneaux" is_mep="True" mode="spoken">
      <p sl="fr">Signora Presidente, vorrei far emergere un altro tema alla luce dei commenti espressi e delle risposte date dal Commissario Dalli, che desidero ringraziare per i chiarimenti forniti. Come ha sottolineato, signor Commissario, nel 2003 e nel 2005 furono i laboratori Servier a chiedere che il farmaco venisse ritirato dal mercato in questi due paesi. Inoltre ha affermato che nel 1998 e nel 1999 il gruppo di lavoro non decise né di autorizzare né propose di ritirare tale farmaco. Sappiamo tuttavia che esso venne ritirato negli Stati Uniti nel 1997.</p>
      <p sl="fr">Pertanto senza ombra di dubbio è chiaro – e qui sta il nocciolo della questione – che in un mercato vasto come l’Unione europea, che comprende 500 milioni di cittadini europei, occorre maggior vigilanza. In particolare, occorrono ulteriori allarmi che facciano scattare un’azione su scala europea, con competenze chiare per la Commissione europea e l’Agenzia europea per i medicinali. In tal modo saremo in grado di evitare il ripetersi delle situazioni che si sono verificate in alcuni Stati membri, come il caso francese di cui si è fatta menzione.</p>
    </intervention>
    <intervention id="2-600-000" speaker_id="29579" name="Marc Tarabella" is_mep="True" mode="spoken">
      <p sl="fr">Signora Presidente, signor Commissario, ampliamo i termini di questo dibattito, perché il farmaco Mediator non è che la punta visibile dell’iceberg e pone una serie di altre questioni.</p>
      <p sl="fr">Per esempio, come è possibile che un farmaco ritenuto potenzialmente pericoloso, addirittura mortale, e che è stato ritirato dal mercato in alcuni Stati membri, possa continuare a circolare liberamente all’interno dell’Unione?</p>
      <p sl="fr">Non dovremmo forse riflettere seriamente sul ruolo e sull’efficacia dell’Agenzia europea per i medicinali, se le sue conclusioni non sono vincolanti per gli Stati membri?</p>
    </intervention>
    <intervention id="2-601-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – In effetti le procedure in vigore all’epoca degli avvenimenti storici che ho riportato nella mia risposta erano come ho illustrato: esisteva una separazione netta tra gli Stati membri e l’Autorità europea – una separazione, in realtà, che esiste ancor oggi, custodita gelosamente dagli Stati membri. In effetti è il motivo per cui, talvolta, riteniamo di dover rafforzare i nostri processi e procedure di farmacovigilanza.</p>
      <p sl="en">Devo dire che nel 2004 è stato compiuto un passo avanti nella revisione delle procedure e dei processi in materia di farmacovigilanza di cui già disponiamo e anche nell’ultimo accordo sulla farmacovigilanza. Oggi abbiamo molti di quelli che sono chiamati “stopper” ed esiste anche la possibilità di intraprendere ulteriori azioni, anche a livello europeo, per garantire che venga comunicato il ritiro di qualunque farmaco da ciascun mercato e si possano prendere i provvedimenti del caso. Prima questo non era possibile.</p>
      <p sl="en">Dunque questa è la situazione a oggi. Ho dato istruzioni ai miei servizi affinché venga ora condotto uno stress test, che comprenda i nuovi processi e procedure di farmacovigilanza posti in essere in seguito al nostro ultimo accordo. Hanno preso Mediator come caso di studio per vedere se qualcosa del genere potrebbe ancora accadere con gli attuali processi di farmacovigilanza. Ci assicureremo che qualora venissero riscontrati dei vuoti da colmare, degli ostacoli o degli spazi in cui non saranno stati presi provvedimenti in questi casi, torneremo a riferire a quest’Aula e cercheremo di correggere la situazione.</p>
    </intervention>
    <intervention id="2-602-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 19 dell’onorevole Belet (H-000027/11)</p>
      <p sl="unknown">Oggetto: Vendita di abbonamenti iPad da parte di Apple</p>
      <p sl="unknown">Il produttore di iPad Apple esige dagli editori di giornali e periodici che offrano i suoi prodotti ai lettori (vendite casuali e abbonamenti) esclusivamente attraverso il suo negozio on-line iTunes, in modo da mantenere il controllo delle condizioni di vendita. Ciò comporta che gli utilizzatori di iPad non possono più ordinare giornali o periodici per iPad attraverso i negozi on-line degli editori in questione.</p>
      <p sl="unknown">La Commissione ritiene che questo modo di procedere sia compatibile con la legislazione dell’UE e con principi come l’interoperabilità e l’internet aperto?</p>
      <p sl="unknown">Potrebbe trattarsi di un caso di abuso di posizione dominante e quindi di violazione degli articoli 101 e 102 del trattato sul funzionamento dell’Unione europea?</p>
      <p sl="unknown">Quali iniziative intende prendere la Commissione al riguardo?</p>
    </intervention>
    <intervention id="2-603-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Oggi Apple ha annunciato che offrirà abbonamenti digitali a giornali e periodici sui dispositivi iPad esclusivamente tramite le applicazioni (Apps) vendute attraverso il suo negozio on-line. Gli editori potranno ancora offrire abbonamenti on-line attraverso i propri siti web, o tramite altri mezzi, ma non potranno più processare gli abbonamenti mediante una App su un iPhone utilizzando Apple come intermediario.</p>
      <p sl="en">Se il comportamento di Apple costituisca una violazione delle norme di concorrenza UE dipende da una serie di elementi fattuali, giuridici ed economici. Richiede, fra gli altri, che Apple detenga una posizione dominante nel mercato rilevante. I confini di tali mercati rilevanti non sono chiari, poiché il settore è ancora relativamente nuovo e in evoluzione e dal momento che esistono numerose piattaforme e strumenti comparabili che offrono funzionalità simili, alcune delle quali sono supportate da negozi di applicazioni on-line perché la domanda dei consumatori di periodici elettronici e/o digitali a sua volta non è definita e in evoluzione.</p>
      <p sl="en">Una volta identificato chiaramente il mercato, dovrà essere valutata la questione della dominanza. La Corte di giustizia europea ha definito dominante la posizione di forza economica di cui gode un’impresa tale da consentirle di ostacolare l’esistenza di un’effettiva concorrenza sul mercato rilevante permettendole di agire in misura considerevole indipendentemente dai suoi concorrenti e clienti e, in ultima analisi, dai consumatori.</p>
      <p sl="en">La Commissione rileva, in particolare, che esistono piattaforme di applicazioni alternative e che molte compagnie hanno lanciato di recente, o sono in attesa di lanciare nel prossimo futuro, una serie di dispositivi simili all’iPad in termini di funzionalità. La Commissione sta seguendo gli sviluppi delle politiche commerciali di Apple ed è in stretto contatto con le autorità per la concorrenza nazionali.</p>
    </intervention>
    <intervention id="2-604-000" speaker_id="28257" name="Ivo Belet" is_mep="True" mode="spoken">
      <p sl="nl">Signora Presidente, questo pomeriggio Apple ha annunciato di voler offrire ai suoi abbonati un nuovo modello, ma è chiaro che intende trarre vantaggio dalla sua posizione sul mercato, sia essa dominante o meno, per mettere le mani sui dati dei consumatori che sono a disposizione degli editori. Nel lungo termine ciò potrebbe rivelarsi particolarmente dannoso per gli editori europei, nonché per il pluralismo dei media.</p>
      <p sl="nl">Vorrei pertanto chiederle se è pronto ad agire, indipendentemente dal fatto che si tratti di un caso di posizione dominante, e quando intende intervenire, semmai intenda farlo. In altre parole può illustrare i tempi di intervento che ha in mente a tale riguardo? Un’iniziativa da parte della Commissione sarà una questione di settimane o una questione di mesi?</p>
    </intervention>
    <intervention id="2-605-000" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Signora Presidente, signor Commissario, desidero ringraziarla per la sua risposta, ma, a mio parere, ha tralasciato una questione di importanza fondamentale, ovverosia se siamo in grado anche solo di immaginare la porzione di mercato europeo che il nuovo prodotto di Apple potrebbe dominare. Lei ha risposto in maniera alquanto generica, affermando che la questione attualmente viene solo esaminata. Ritengo tuttavia che dovremmo sapere se esista in effetti una reale minaccia in quanto alla possibilità che Apple occupi una posizione dominante sul mercato europeo.</p>
    </intervention>
    <intervention id="2-606-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Resta da vedere se Apple diventerà dominante sul mercato, perché il mercato si sta evolvendo. Dobbiamo definire quale sia il mercato e cosa significhi occupare una posizione dominante su questo mercato. Considerate le attuali dimensioni del mercato, è ridotta, ed è prematuro parlare di un qualsiasi intervento da parte della Commissione.</p>
      <p sl="en">Se esistono molte proposte competitive e un approccio di Apple non costituisce una posizione dominante, non occorre che la Commissione prenda alcuna iniziativa. Come dicevo, la Commissione sta sorvegliando la situazione in base alle norme europee in materia di concorrenza e se sarà necessario prendere provvedimenti, verranno presi indipendentemente dal fatto che sia il momento giusto, se concluderemo che è necessario agire. Dunque state certi che interverremo, se sarà necessario.</p>
    </intervention>
    <intervention id="2-607-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 20 dell’onorevole Andrikiene (H-000053/11)</p>
      <p sl="unknown">Oggetto: Protezione degli investimenti nel contesto dei negoziati UE-Russia sul nuovo accordo di partenariato e cooperazione</p>
      <p sl="unknown">Può la Commissione riferire se nei suoi negoziati con la Federazione russa sul nuovo accordo di partenariato e cooperazione viene affrontata la questione della protezione degli investimenti, in particolare nel settore dell’energia? Basandosi su una serie di casi in cui società energetiche europee sono state costrette a uscire dal mercato russo senza la possibilità di cercare a livello locale tutela giudiziaria imparziale ed equa, intende la Commissione includere un meccanismo di composizione delle controversie tra investitori e Stato nel nuovo accordo di partenariato o in accordi economici supplementari con la Federazione russa?</p>
      <p sl="unknown">Qual è la posizione della Commissione per quanto riguarda il trattato sulla Carta dell’energia? Continua la Commissione a nutrire la speranza che il governo russo possa nuovamente firmare il trattato sulla Carta dell’energia e alla fine ratificarlo? Oppure nel nuovo accordo di partenariato verranno inserite disposizioni analoghe sulla protezione degli investimenti nel settore energetico?</p>
    </intervention>
    <intervention id="2-608-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, con investimenti esteri per un totale di 92 miliardi di euro alla fine del 2008, l’Unione europea è di gran lunga il maggior investitore estero nella Federazione russa.</p>
      <p sl="en">Per quanto riguarda il settore dell’energia, l’Unione è fermamente intenzionata a garantire che anche i principi fondamentali sanciti dal trattato sulla Carta dall’energia vengano inclusi nelle trattative sul nuovo trattato in corso tra l’Unione e la Federazione. Le relative disposizioni dovranno prevedere la protezione degli investimenti nel settore energetico e, in particolare, un solido meccanismo di risoluzione delle controversie.</p>
      <p sl="en">Questo approccio non pregiudicherà la valutazione generale dell’Unione in merito al fatto che il trattato sulla Carta dell’energia continuerà ad essere un valido strumento multilaterale per regolare le relazioni energetiche internazionali. La sua caratteristica peculiare consiste nello stabilire norme giuridiche vincolanti sul transito della protezione degli investimenti e nel contenere disposizioni in materia di risoluzione delle controversie nel settore dell’energia.</p>
      <p sl="en">L’Unione europea ritiene che il rinnovato impegno della Russia nel processo della Carta dell’energia, manifestato all’ultimo vertice EU-Russia, sia molto importante e seguirà un approccio aperto e costruttivo a tale riguardo. In questo contesto l’Unione europea plaude all’interesse della Russia verso un quadro giuridicamente vincolante in materia di energia, a seguito della sua recente proposta di una bozza di convenzione sulla sicurezza energetica internazionale. La modernizzazione del processo della Carta dell’energia costituirebbe il contesto appropriato per negoziati multilaterali su tale proposta.</p>
    </intervention>
    <intervention id="2-609-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Ho una domanda complementare. Il Parlamento europeo attualmente sta lavorando alla futura politica europea sugli investimenti. Quando si tratta della Russia, sentiamo spesso parlare dell’espansione delle imprese russe sul mercato europeo, in particolare nel settore dell’energia, ma allo stesso tempo gli investitori europei affrontano enormi difficoltà quando desiderano investire in Russia, soprattutto in quei settori, quale quello dell’energia, che la Russia considera strategici. La Commissione come intende dunque garantire che il principio di reciprocità nella relazione degli investimenti venga sostenuto nel nuovo accordo di partenariato?</p>
    </intervention>
    <intervention id="2-610-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Tra una settimana incontreremo il governo russo e verranno sicuramente discussi i temi legati alla politica degli investimenti, poiché vi sono discussioni da entrambe le parti. Anche la Russia sostiene che alcuni dei suoi investimenti non siano apprezzati nell’Unione europea, perciò sono ancora in corso i negoziati.</p>
      <p sl="en">Allo stesso tempo posso affermare che lo scorso anno vi sono stati miglioramenti nelle relazioni su questioni piuttosto complesse: vi è stata una maggiore apertura da parte della Russia nel discutere tali questioni in maniera più approfondita e dettagliata. Ritengo tuttavia che le relazioni si debbano costruire sull’accordo e che i nuovi accordi cui ho accennato che seguiranno all’accordo di partenariato e cooperazione dovranno contenere clausole molto rigide sulla protezione degli investimenti. Questo è l’unico modo per evitare davvero che si verifichino situazioni in cui una parte accusa l’altra di non giocare secondo le regole.</p>
      <p sl="en">L’attuale dinamica politica fa ben sperare sulla possibilità di concludere questo accordo e di inserirvi disposizioni relativamente rigide. Senza dubbio nell’ultimo anno vi sono stati alcuni fondamentali cambiamenti positivi nelle nostre relazioni.</p>
    </intervention>
    <intervention id="2-611-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 21 dell’onorevole Jensen (H-000058/11)</p>
      <p sl="unknown">Oggetto: Sostegno dell’UE al fondo mondiale per la lotta contro l’HIV/AIDS, la tubercolosi e la malaria</p>
      <p sl="unknown">Il bilancio 2011 destina somme considerevoli al fondo mondiale per la lotta contro l’HIV/AIDS, la tubercolosi e la malaria (FGATM) (65.000.000 euro in stanziamenti d’impegno e 47.608.950 euro in stanziamenti di pagamento).</p>
      <p sl="unknown">Informazioni riportate di recente hanno evidenziato anomalie significative nel fondo e a causa di problemi di corruzione connessi al fondo alcuni Stati membri hanno interrotto i propri versamenti al fondo.</p>
      <p sl="unknown">Come intende la Commissione garantire che i finanziamenti destinati al FGATM non siano utilizzati a fini corruttivi?</p>
      <p sl="unknown">Quali misure ha preso la Commissione per garantire che il FGATM risponda ancora ai criteri di ammissibilità ai fondi dell’UE?</p>
      <p sl="unknown">Ha la Commissione preso in considerazione la possibilità di interrompere i finanziamenti destinati al FGATM?</p>
    </intervention>
    <intervention id="2-612-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Questa domanda è particolarmente pertinente e riguarda un tema che la Commissione prende molto seriamente e pertanto segue da vicino e con grande preoccupazione. La Commissione è una grande sostenitrice del fondo mondiale per la lotta contro l’HIV/AIDS, la tubercolosi e la malaria. Il fondo ha ottenuto grandi successi ed è mia ferma intenzione lavorare con esso per risolvere tali questioni il prima possibile, affinché la Commissione possa continuare ad essere uno dei suoi maggiori donatori.</p>
      <p sl="en">È importante sottolineare che i problemi riscontrati non provengono dal fondo stesso, bensì dalle persone cui nei singoli paesi è stata affidata l’attuazione dei programmi. Si tratta di nazioni dove è necessario prestare sempre grande attenzione per evitare problemi simili. È di dominio pubblico che l’Ufficio dell’ispettorato generale del fondo mondiale (OIG) ha condotto indagini sull’utilizzo di 4,8 miliardi di dollari US in 33 paesi. Queste indagini sono state condotte sia in maniera sistematica sia in seguito a informazioni ricevute circa la potenziale appropriazione indebita di fondi. L’indagine ora è conclusa; com’è d’uso, l’OIG ha steso una relazione che è stata pubblicata sul sito web del fondo mondiale.</p>
      <p sl="en">Tale prassi si è rivelata efficace e trasparente nell’attuazione della politica di tolleranza zero della corruzione sostenuta dal fondo. Da parte sua, la Commissione ha commissionato un controllo indipendente del fondo mondiale basato su cinque punti, come richiesto dal regolamento finanziario dell’Unione per tutte le organizzazioni che beneficiano del sostegno finanziario europeo. La relazione sul controllo presentata nel novembre 2010 ha espresso la conclusione complessiva dei revisori secondo cui l’ambiente di controllo interno del fondo mondiale rispetta i principi di divisione delle responsabilità e di controllo della gestione delle relazioni finanziarie regionali e nazionali. Sono dunque presenti i meccanismi e i controlli standard per garantire che i fondi ricevuti dai donatori vengano maneggiati in maniera corretta.</p>
      <p sl="en">I revisori hanno tuttavia fornito numerosi suggerimenti per migliorare la gestione dei fondi in aggiunta alla strategia di gestione dei rischi esistente. In seguito a questa relazione, i miei servizi attualmente stanno discutendo le modifiche necessarie volte a migliorare e accelerare l’ordine del giorno della riforma del fondo mondiale approvata il 4 gennaio. Stiamo inoltre avviando una seconda missione di controllo, che prevede visite nei paesi, per dare seguito alla valutazione istituzionale. Con una lettera del 27 gennaio 2011 e in teleconferenza il 2 febbraio ho già contattato il direttore esecutivo del fondo mondiale Kazatchkine per affermare l’urgenza di riforme aggiuntive volte a rafforzare ulteriormente i processi e le operazioni di gestione di base del fondo.</p>
      <p sl="en">Nel frattempo, durante il consiglio di amministrazione convenuto il 2 febbraio, il segretariato del fondo mondiale ha proposto una revisione esterna condotta dal meccanismo di controllo del fondo globale. Proposta che è stata accolta con favore dai membri del consiglio. Quindi per rispondere alla sua domanda riguardo a se la Commissione abbia preso in considerazione la possibilità di interrompere i finanziamenti destinati al FGATM, la informo che la Commissione ha comunicato al direttore esecutivo del fondo mondiale e ai membri del consiglio d’amministrazione che i contributi UE sono sospesi. Ritengo che l’Unione europea, e la Commissione in particolare, debbano al contempo mantenere il proprio impegno generale verso gli obiettivi del fondo mondiale, il processo di riforma e la strategia di allineamento dei sistemi nazionali e sanitari.</p>
      <p sl="en">A tale proposito la Commissione sta individuando criteri chiari da applicare prima di far riprendere i contributi al fondo mondiale. Queste misure volte a garantire la prevenzione e l’individuazione delle frodi non pregiudicano l’erogazione di cure vitali ai pazienti, ma allo stesso tempo bisogna capire che occorre attuare molto rapidamente nuovi e più efficaci meccanismi di controllo, perché più il tempo passa, più fare indefinitamente affidamento sui pagamenti non è la soluzione ideale. Occorrono meccanismi di controllo aggiuntivi a livello nazionale per ridurre il rischio di appropriazione indebita dei fondi e affinché possano riprendere i pagamenti. Come ho detto, la Commissione continuerà ad essere una convinta sostenitrice del FGATM, perché il fondo ha ottenuto risultati grandiosi, ma c’è stata una frode e dobbiamo affrontarla adeguatamente.</p>
    </intervention>
    <intervention id="2-613-000" speaker_id="4440" name="Anne E. Jensen" is_mep="True" mode="spoken">
      <p sl="da">Signora Presidente, desidero ringraziare il Commissario per il suo sostegno al fondo, ma anche per aver agito con decisione nell’affrontare l’accaduto e per aver preso molto seriamente in considerazione la questione. La mia domanda per il Commissario, nello specifico, è quali tempistiche prevede riguardo al congelamento dei contributi al fondo? Quanto rapidamente ritiene di poter trovare una soluzione a tali problemi? Secondo il fondo, alcuni dei responsabili dell’appropriazione indebita sono stati arrestati. Sono stati presi provvedimenti. Vorrei sapere quanto tempo ritiene che passerà prima che il flusso di denaro possa riprendere.</p>
    </intervention>
    <intervention id="2-614-000" speaker_id="4532" name="Michael Cashman" is_mep="True" mode="spoken">
      <p sl="en">Signor Commissario, concorda sul fatto che il fondo mondiale per la lotta contro l’HIV/AIDS, la tubercolosi e la malaria è fondamentale e che sarebbe criminale interrompere i fondi adesso, perché si porrebbe fine a progetti che salvano vite?</p>
      <p sl="en">Inoltre, concorda in merito al fatto che dobbiamo, come lei ha affermato, rafforzare i meccanismi di controllo nonché il nostro impegno per garantire che il fondo mondiale sia efficace a favore dei più bisognosi, persone minacciate dall’AIDS/HIV, dalla malaria e dalla tubercolosi?</p>
      <p sl="en">Il male della corruzione non deve essere pagato dagli innocenti colpiti dall’AIDS/HIV e minacciati dalla malaria e dalla tubercolosi.</p>
    </intervention>
    <intervention id="2-615-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signora Presidente, a mia volta desidero ringraziarla, signor Commissario, per la sua risposta. In base a statistiche pubblicate, tra il 2002 e il 2010, l’Unione europea ha stanziato fondi per 972,5 milioni di euro a favore del fondo mondiale per la lotta contro l’HIV/AIDS, la tubercolosi e la malaria. Il che rappresenta circa il 50 per cento delle risorse totali del fondo.</p>
      <p sl="el">La mia domanda è questa: a parte quanto ci ha riferito sui problemi che ha individuato, la Commissione ha steso una relazione di valutazione o condotto alcuna indagine in merito a se tutto questo denaro sia stato convogliato verso l’obiettivo previsto?</p>
    </intervention>
    <intervention id="2-616-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Sono due gli aspetti della questione. Da un lato riconosco che il fondo svolge un lavoro eccezionale, raggiungendo i più bisognosi. Su questo non si discute.</p>
      <p sl="en">Dall’altro lato si tratta di fondi pubblici, ovvero soldi dei contribuenti: un caso di appropriazione indebita o di frode può distruggere il lavoro di centinaia di migliaia di persone. Per questo motivo dobbiamo trovare molto rapidamente una soluzione. Il mio obiettivo è di attuare le misure aggiuntive entro l’estate così da far riprendere i pagamenti entro l’autunno. Sono convinto che ciò sia fattibile.</p>
      <p sl="en">Abbiamo individuato le aree in cui ciò è necessario: a livello nazionale. L’ufficio centrale è stato ben controllato e quando il denaro viene trasferito è tutto in ordine, ma quando si tratta dell’attuazione in un dato paese ci sono troppi elementi di rischio. Se guardaste quali paesi erano coinvolti e l’entità delle specifiche dotazioni di bilancio ad essi destinate, vi rendereste conto che le somme in questione sarebbero troppo alte per sospendere i pagamenti e che occorre attuare le riforme molto rapidamente.</p>
      <p sl="en">Se l’anno prossimo venissero scoperte delle appropriazioni indebite, sareste i primi a dirmi che ero a conoscenza di questi episodi e a chiedermi perché non sono intervenuto. Vi potrei rispondere che stavo pensando esclusivamente ai malati, ma non sarebbe una risposta sufficiente.</p>
      <p sl="en">Se risolveremo la questione in sei mesi, entro l’estate, non avremo impattato in maniera sostanziale sul funzionamento del fondo, ma avremo conferito maggior credibilità sia al fondo sia al modo in cui viene speso il denaro dei contribuenti europei.</p>
    </intervention>
    <intervention id="2-617-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 22 dell’onorevole Higgins (H-000013/11)</p>
      <p sl="unknown">Oggetto: Il marchio CE</p>
      <p sl="unknown">Può la Commissione indicare quali progressi sono stati compiuti in merito al potenziamento del marchio CE finalizzato a promuovere le esportazioni europee in mercati quali il Sudamerica e l’Asia, trattandosi di uno degli impegni assunti dal Commissario Tajani al momento della sua nomina?</p>
    </intervention>
    <intervention id="2-618-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevole Higgins, il marchio CE è la parte visibile di un meccanismo di fondamentale importanza per il buon funzionamento del mercato interno.</p>
      <p sl="it">L’adozione del nuovo quadro normativo nel 2008 ha rafforzato l’affidabilità del marchio, in particolare lungo tre assi. In primo luogo, rafforzando il controllo del sistema di certificazione CE dei prodotti; in secondo luogo, introducendo la sorveglianza del mercato da parte delle autorità nazionali, che devono controllare le dichiarazioni di conformità dei fabbricanti e i certificati degli organismi terzi che autorizzano l’apposizione del marchio CE sui prodotti; in terzo luogo, obbligando gli Stati membri a rafforzare i controlli doganali in modo che soltanto ai prodotti conformi alla legislazione sia consentito di circolare sui mercati europei e mondiali.</p>
      <p sl="it">Offrendo strumenti volti a tutelare il marchio CE, che mancavano fino a poco tempo fa, l’attuazione effettiva del nuovo quadro normativo rafforza la credibilità del marchio e quindi la buona reputazione dei prodotti marchiati sul mercato europeo e, di conseguenza, su quello internazionale. Per di più, i controlli rafforzati sui prodotti importati garantiranno che vi siano meno abusi della marcatura CE anche sul mercato mondiale. Inoltre, in seguito all’esplicita richiesta avanzata dallo stesso Parlamento europeo, la Commissione ha avviato con successo una campagna d’informazione sul marchio, rivolta proprio agli operatori economici, tenendo particolarmente presenti le piccole e medie imprese, nonché ai consumatori.</p>
      <p sl="it">L’obiettivo della campagna è quello di aiutare le parti interessate, e in modo particolare le piccole e medie imprese, a capire meglio il significato del marchio e il funzionamento del meccanismo sul quale esso poggia, al fine di applicare correttamente le disposizioni sulla marcatura e difendersi meglio in tribunale contro casi di contraffazione o di prodotti pericolosi. Ciò rafforzerà la competitività dei prodotti europei.</p>
      <p sl="it">I nostri accordi e i nostri dialoghi con i paesi terzi, compreso il Mercosur e l’America latina, e in modo particolare l’Argentina, sono volti a promuovere il modello regolamentare e tecnico che sottende il marchio CE. Nell’ambito dei miei contatti con quella regione del mondo, ho intenzione di chiarire questi temi e ovviamente promuovere le soluzioni che abbiamo concordato di attuare. Sarò in America latina durante la primavera e anche questo tema sarà all’ordine del giorno degli incontri che avrò con i rappresentanti dei governi dei paesi che visiterò: Brasile, Argentina e Cile.</p>
      <p sl="it">Ribadisco naturalmente il mio impegno a vigilare, in stretta collaborazione con voi, sul buon funzionamento del meccanismo che sottende il marchio CE e sul rispetto da parte degli Stati membri degli obblighi intesi a rafforzare la competitività dei nostri prodotti. Ovviamente, vi terrò regolarmente informati sugli sviluppi in questo settore e vi ricordo che la Commissione riesaminerà la situazione, presentando una relazione a questo Parlamento del 2013, secondo quanto previsto dal regolamento 765/2008.</p>
    </intervention>
    <intervention id="2-619-000" speaker_id="28117" name="Jim Higgins" is_mep="True" mode="spoken">
      <p sl="it">Desidero ringraziare il Commissario per la sua risposta. Ritengo che il concetto sia molto buono. È incentrato sul consumatore, concerne la reputazione e l’affidabilità dei beni prodotti all’interno dell’Unione. Tuttavia non riesco a trovare nessuna informazione da parte dell’Eurostat, per esempio, sul valore di questo marchio per le aziende europee o sulla percentuale di europei che sanno effettivamente che cosa faccia il CE.</p>
      <p sl="it">In secondo luogo ritengo che dovremmo sfruttarlo maggiormente. Alla fiera di Hannover dell’aprile 2010 si è svolta una campagna di promozione del marchio CE, ma non lo stiamo sfruttando abbastanza. Occorre unire maggiormente le forze, perché il potenziale che offre è enorme.</p>
    </intervention>
    <intervention id="2-620-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, dal momento che ha citato la competitività dell’Unione e poiché plaudo agli sforzi che sta compiendo per sviluppare una politica industriale europea, vorrei chiederle quanto segue: qual è la percentuale di prodotti presenti sul mercato europeo contrassegnati dal marchio CE e qual è la percentuale di prodotti disponibili sul mercato interno europeo fabbricati in Cina?</p>
    </intervention>
    <intervention id="2-621-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, esprimo i miei ringraziamenti per aver sottolineato alcuni problemi che sono anche al centro della nostra attenzione, perché è sacrosanta verità che prodotti importati, legalmente o illegalmente, dall’esterno dei confini dell’Unione europea spesso sono contraffatti. Purtroppo però né la Commissione europea né le istituzioni comunitarie sono dotate di organismi doganali o di polizia preposti al controllo, per cui dobbiamo affidarci al controllo effettuato dai diversi Stati membri al momento dell’ingresso nell’Unione europea e al momento della commercializzazione dei prodotti con questo marchio.</p>
      <p sl="it">Ne spiegherò successivamente i dettagli per rispondere all’ulteriore domanda dell’onorevole Higgins, ma tengo a precisare che abbiamo lanciato una campagna d’informazione tesa non soltanto a promuovere il marchio CE ma anche per far sì che vi siano maggiori garanzie sui prodotti, attraverso una verifica delle merci contraffatte.</p>
      <p sl="it">Il suggerimento di recarsi presso il porto di Rotterdam, luogo di arrivo della maggior parte dei giocattoli, è un’idea che sto coltivando e probabilmente mi ci recherò personalmente per dare un segnale dell’attenzione prestata dalla Commissione europea ai controlli sui prodotti provenienti dall’esterno dell’Unione europea e che entrano in uno dei suoi più grandi porti.</p>
      <p sl="it">Concordo sul fatto che l’utilizzo del marchio CE debba essere incentivata. Siamo in una prima fase e ritengo si debba continuare su questa via. A questo serve la campagna d’informazione, frutto anche di una sollecitazione del Parlamento europeo. Molto abbiamo fatto quando ero ancora parlamentare europeo, insistendo sulla necessità di dotarci di un marchio che, in un primo momento, garantisse il rispetto delle normative comunitarie. Non dobbiamo dimenticare, infatti, che il marchio CE non è un marchio di qualità europeo, ma indica soltanto che sono state rispettate alcune regole comunitarie – una sorta di autocertificazione, dunque, o di certificazione di terzi.</p>
      <p sl="it">Il Parlamento europeo – che mi ha sollecitato in questo senso nel corso dell’hearing un anno fa, quando gli sottoposi la mia candidatura di Commissario – mediante alcuni suoi parlamentari auspica che, successivamente al marchio CE, vi sia il passaggio al marchio di qualità. Non sono affatto contrario a questa ipotesi, ma ritengo sia innanzitutto necessario – attraverso la campagna d’informazione all’interno dell’Unione – stimolare e accrescere l’uso del marchio CE. Bisogna fare ancora di più e infatti, in una seconda fase, riflettere su ulteriori nuove iniziative. Ma prima di tutto dobbiamo adoperarci per fare in modo che il marchio CE divenga prassi comune per tutte le imprese dell’Unione europea, soprattutto le piccole e medie imprese, le quali necessitano probabilmente di maggiori informazioni.</p>
      <p sl="it">Vi confermo il mio impegno ad una sempre migliore informazione. Sono ben lieto che vi siano dibattiti e interrogazioni come questi – e ne ringrazio l’onorevole Higgins – perché spronano alla discussione attraverso le attività del Parlamento europeo, dei singoli parlamentari e del lavoro sia del Commissario che degli Uffici di rappresentanza della Commissione e del Parlamento nell’Unione europea.</p>
      <p sl="it">È indispensabile informare i singoli Stati membri e le singole organizzazioni imprenditoriali dell’importanza di utilizzare questo strumento, così come è implorante – l’ho già ribadito nel corso del mio intervento – esercitare pressioni sugli Stati membri, affinché vi sia una stretta vigilanza sia alle frontiere che all’interno del mercato, in modo da eliminare, o perlomeno si cerchi di ridurre, il fenomeno della contraffazione e dell’uso illegittimo del marchio CE al fine di tutelare i nostri prodotti e perché siano rispettate le norme comunitarie che difendono soprattutto gli interessi dei consumatori.</p>
    </intervention>
    <intervention id="2-622-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 23 dell’onorevole Papanikolaou (H-000015/11)</p>
      <p sl="unknown">Oggetto: Disomogeneità dell’ambiente di sviluppo dell’imprenditorialità negli Stati membri</p>
      <p sl="unknown">Una delle priorità fondamentali della strategia “Europa 2020” è il sostegno dell’imprenditorialità attraverso la creazione di politiche di sviluppo e miglioramento del clima imprenditoriale, specialmente per le piccole e medie imprese. Ciononostante, si osserva una spiccata disomogeneità fra gli Stati membri per quanto riguarda l’ambiente imprenditoriale, poiché in molti di essi vi è una pesante burocrazia e per costituire una nuova impresa si devono sostenere costi elevati, fattori che scoraggiano l’imprenditorialità. Inoltre la crisi economica acuisce il problema, creando all’interno dell’UE un quadro eterogeneo sotto il profilo imprenditoriale e, di conseguenza, dello sviluppo.</p>
      <p sl="unknown">Si chiede alla Commissione: ritiene che l’obiettivo dello sviluppo imprenditoriale promosso nel quadro della strategia “Europa 2020” sia realistico e possa essere realizzato entro il decennio in tutti gli Stati membri, mentre sussistono le suddette disparità?</p>
      <p sl="unknown">Ha intenzione di raccomandare agli Stati membri politiche specifiche e la creazione di un quadro comune per affrontare i problemi che scoraggiano l’imprenditorialità?</p>
      <p sl="unknown">Annuncio l’interrogazione n. 24 dell’onorevole Crowley (H-000042/11)</p>
      <p sl="unknown">Oggetto: Piccole e medie imprese</p>
      <p sl="unknown">Può la Commissione illustrare quali misure sono state adottate per aiutare le piccole e medie imprese basate in Europa che vogliono esportare e investire nelle economie emergenti come la Cina?</p>
      <p sl="unknown">Annuncio l’interrogazione n. 25 dell’onorevole Harkin (H-000057/11)</p>
      <p sl="unknown">Oggetto: Imprenditorialità nei paesi che attuano misure di austerità</p>
      <p sl="unknown">Può la Commissione indicare se vi siano proposte di provvedimenti a sostegno dell’imprenditorialità, in particolare nei paesi che stanno attuando misure rigorose di austerità?</p>
    </intervention>
    <intervention id="2-623-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, cercherò di essere preciso come quando ero deputato. Stiamo trattando argomenti di grande interesse, soprattutto della volontà della Commissione europea di sostenere lo spirito imprenditoriale e migliorare il contesto nel quale operano le imprese, in particolare le piccole e medie imprese, sostenendole nell’accesso ai mercati dei paesi terzi: sono questi tre temi che per me rappresentano una priorità.</p>
      <p sl="it">Ecco perché nei prossimi giorni è prevista la revisione dello Small business act per l’Europa, adottato dalla Commissione nel 2008. I principi e le disposizioni dello Small business act sono perfettamente coerenti con le priorità della strategia Europa 2020 e la loro attuazione a livello nazionale sarà assicurata grazie al sostegno di tutte le parti interessate. Saranno cioè tutti coinvolti – Stati membri e organizzazioni imprenditoriali – nel monitoraggio dei risultati ottenuti.</p>
      <p sl="it">Intendiamo garantire che i principi caldeggiati nello Small business act , volti a promuovere l’imprenditorialità e a eradicare il criterio di pensare soprattutto “in piccolo” nell’elaborazione delle politiche, siano attuati tanto a livello comunitario che nazionale.</p>
      <p sl="it">Abbiamo già introdotto un test per le piccole e medie imprese, volto a tenere maggiormente conto della procedura di valutazione d’impatto delle diverse politiche e dei vincoli che limitano le piccole e medie imprese. Nella revisione dello Small business act saranno previste azioni volte ad armonizzare l’uso di questo test e a migliorare la qualità delle valutazioni. Inoltre, tutti gli Stati membri saranno incoraggiati a seguire la stessa impostazione nelle procedure del processo decisionale nazionale.</p>
      <p sl="it">Consapevoli della necessità di ridurre gli oneri amministrativi ed eliminare le disparità esistenti a livello nazionale, indicheremo azioni concrete - come la creazione di sportelli unici e l’uso dell’e Governrment – nell’intento di accelerare i processi in materia. La Commissione organizza inoltre lo scambio delle migliori pratiche tra gli addetti delle amministrazioni nazionali su temi concreti.</p>
      <p sl="it">Per stimolare lo spirito imprenditoriale dei giovani e favorire la cooperazione commerciale transfrontaliera in Europa, anche su impulso del Parlamento europeo, abbiamo istituito il programma Erasmus per giovani imprenditori, i cui risultati sono stati positivi. È nostra intenzione quindi cercare di dare una base giuridica al progetto trasformandolo da azione pilota in programma permanente.</p>
      <p sl="it">Abbiamo anche previsto interventi destinati in modo specifico alle donne imprenditrici: abbiamo una rete composta oggi da 250 ambasciatrici provenienti da 22 paesi europei. Spero che questa rete possa intensificarsi. Infine, stiamo lavorando per creare programmi di tutoraggio per le imprenditrici in almeno 12 paesi dell’Unione.</p>
      <p sl="it">Per quanto riguarda l’assistenza fornita alle piccole e medie imprese per l’esportazione e gli investimenti al di fuori dell’Unione, all’inizio dello scorso anno abbiamo lanciato una vasta consultazione pubblica riguardante le nostre intenzioni di rafforzare le misure a sostegno, i cui risultati ci consentiranno di adeguare le linee guida proposte intese a potenziare i servizi a sostegno delle piccole e medie imprese, assicurando nel contempo un uso efficiente dei fondi pubblici.</p>
      <p sl="it">Abbiamo già accumulato una solida esperienza in materia di assistenza all’internazionalizzazione delle PMI – mi riferisco ai progetti che hanno avuto parecchio successo, come l’Help desk in Cina per i diritti di proprietà intellettuale delle piccole e medie imprese, il Centro per la cooperazione industriale Unione europea-Giappone, la rete Enterprise Europe , e i programmi di formazione. Inoltre, basandoci sui risultati di uno studio finanziato dal Parlamento, stiamo predisponendo una comunicazione relativa al rafforzamento del sostegno alle piccole e medie imprese sui mercati dei paesi terzi.</p>
      <p sl="it">Per quanto riguarda le economie emergenti come la Cina, posso confermare che, nell’ambito dello Small business act , la Commissione ha utilizzato i fondi assegnati dal Parlamento per le azioni preparatorie, consentendo di istituire in Cina e in India centri di assistenza e di sostegno alle piccole e medie imprese europee. Ero personalmente presente a Pechino lo scorso novembre in occasione dell’inaugurazione del Centro dell’Unione europea per le piccole e medie imprese in Cina.</p>
      <p sl="it">Vi comunico inoltre che la Commissione europea procederà domani alla nomina del nuovo “Mister PMI”, ad opera del signor Daniel Calleja, Direttore generale aggiunto della Direzione generale Enterprise , che avrà l’incarico di seguire con particolare attenzione l’applicazione dello Small business act e fungere da punto di riferimento delle piccole e medie imprese.</p>
      <p sl="it">Nel documento della Commissione in via di approvazione si invitano tutti gli Stati membri e le autorità locali a nominare un Mister o una Miss PMI, con il compito di vigilare sull’applicazione dello Small business act all’interno dei territori dell’Unione europea. Ho il piacere di annunciarvi di aver già avuto riscontri positivi da vari Stati membri e diverse regioni dell’Unione.</p>
    </intervention>
    <intervention id="2-624-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signora Presidente, la ringrazio molto signor Commissario per le sue parole: tutto ciò è molto ambizioso. Tuttavia, per fare qualche passo indietro, nel dicembre 2008 il consiglio “Concorrenza” esortò gli Stati membri a ridurre a un massimo di tre giorni i tempi di start up d’impresa e, naturalmente, la Commissione promise di sorvegliarne gli sviluppi.</p>
      <p sl="el">Tre anni dopo, nel bel mezzo di una crisi economica, constatiamo che occorrono 15 giorni per costituire un’azienda in Grecia, 11 giorni in Austria, 8 giorni in Finlandia e solo un giorno e mezzo in Belgio. In altre parole, vi sono enormi differenze.</p>
      <p sl="el">La mia domanda è questa: poiché siamo tutti concordi nel ritenere che l’imprenditorialità è una condizione preliminare per la crescita, come può la Commissione passare dal semplice esortare al fare seriamente pressione sui governi, al fine di armonizzare le procedure?</p>
    </intervention>
    <intervention id="2-625-000" speaker_id="2109" name="Brian Crowley" is_mep="True" mode="spoken">
      <p sl="en">Vorrei soffermarmi su tre punti.</p>
      <p sl="en">Innanzi tutto, sull’Help desk in Cina. Fermo restando che si tratta di un’idea meravigliosa, le piccole e medie imprese hanno difficoltà ad accedervi per i settori in cui operano nello specifico. Sembra essere più adatto alle imprese di più vaste dimensioni.</p>
      <p sl="en">In secondo luogo, l’idea di uno “sportello unico”, già attivo all’interno dell’Unione, potrebbe essere messo a frutto nei paesi BRIC (vale a dire Brasile, Russia, India e Cina) per aumentare le esportazioni e gli investimenti verso l’esterno delle imprese europee.</p>
      <p sl="en">In terzo e ultimo luogo, il modello che finora ha dato migliori risultati è stata la relazione tra Unione europea e Giappone. Ha funzionato bene per il commercio e gli investimenti in entrambe le aree. Forse dovrebbe essere questo lo standard da seguire</p>
    </intervention>
    <intervention id="2-626-000" speaker_id="28116" name="Marian Harkin" is_mep="True" mode="spoken">
      <p sl="en">Suppongo che la mia domanda sia alquanto difficile, in quanto concerne paesi come il mio, l’Irlanda, che stanno attuando misure rigorose di austerità.</p>
      <p sl="en">Questo è il bilancio: le piccole e medie imprese necessitano accesso al credito ma non lo ottengono per una serie di ragioni, forse perché le banche chiedono più garanzie di quante non ne possano fornire, o a volte le PMI semplicemente non vogliono rischiare di contrarre prestiti nell’attuale clima di assenza di crescita.</p>
      <p sl="en">La mia domanda è: in questo contesto, potrà la Commissione approvare altre misure quali programmi di garanzia per i prestiti o, addirittura, estendere lo strumento di microfinanziamento dell’UE?</p>
    </intervention>
    <intervention id="2-627-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, sono ben lieto che il tema delle piccole e medie imprese sia, per la seconda giornata consecutiva, al centro di una discussione parlamentare. Ieri sera abbiamo affrontato il tema del CIP ma anche di come poter aiutare le piccole e medie imprese e le microimprese ad accedere ai finanziamenti comunitari nell’ambito del prossimo Ottavo programma quadro, rilevando altresì cosa abbiamo fatto e cosa stiamo facendo per questa categoria di imprese.</p>
      <p sl="it">Come già detto nel corso del mio intervento – e come ho dichiarato anche ieri sera – considero il sostegno alle piccole e medie prioritario e ciò per una serie di motivi. Innanzitutto, non possiamo non ritenere le piccole e medie imprese uno strumento fondamentale per l’uscita dalla crisi. Con il documento Europa 2020, abbiamo rimesso l’economia reale al centro della politica economica. Le piccole e medie imprese rappresentano la rete sanguigna della nostra economia reale e, soprattutto in prospettiva, ritengo che, anche dal punto di vista sociale, le piccole e medie imprese possano svolgere un ruolo determinante, perché saranno loro a creare nuovi posti di lavori all’interno dell’Unione europea, anche allorché saranno in corso le ristrutturazioni delle grandi industrie.</p>
      <p sl="it">Quindi bisogna mettere le piccole e medie imprese nelle condizione di essere competitive: la competitività si chiama innovazione e per essere innovative bisognerà aiutarle ad avere accesso al credito. Grazie al sostegno del Parlamento europeo abbiamo approvato la direttiva, che rientra nello Small business act , sul ritardo dei pagamenti da parte delle Pubbliche Amministrazioni e anche nell’ambito del B2B : si tratta di un grande risultato e io mi auguro che gli Stati membri applichino entro i 24 mesi, a decorrere dallo scorso ottobre – e magari anche prima della scadenza ultima – la norma ormai cogente per tutta l’Unione europea. Ciò significa mettere in circolazione circa 180 miliardi di EUR che andranno a beneficio delle piccole e medie imprese.</p>
      <p sl="it">Non è tutto. Ho dato vita – come sottolineato del documento del Parlamento sulle politiche per le PMI e sui CIP – allo SME Finance Forum , che una nuova istituzione della Commissione, il luogo in cui si esaminano i problemi di accesso al credito e dove si individuano anche soluzioni al riguardo. Non è un caso che abbia convinto il London Stock Exchange a partecipare per la prima volta a questa iniziativa: è un segnale forte che viene anche dalla Gran Bretagna, cioè di un forte sostegno del mondo della finanza a favore delle piccole e medie imprese. Quindi l’economia finanziaria si pone a sostegno e al servizio dell’economia reale, il che mi pare un segnale importante. Sarà mia premura continuare a sostenere il lavoro dell’SME Finance Forum per quanto riguarda l’accesso al credito e individuare tutte le iniziative, tra cui quelle dei venture capital frontalieri e il tentativo di sbloccare i bottleneck che si creano tra la Banca europea per gli investimenti e gli istituti di credito nazionali, che sono poi quelli che erogano i finanziamenti.</p>
      <p sl="it">Come dovremo lavorare per rendere più agevole l’accesso ai finanziamenti comunitari? Stiamo lavorando per il prossimo Ottavo programma quadro: alcuni risultati sono stati conseguiti per le PMI – ripeto ciò che ho detto ieri sera perché non se i parlamentari presenti questa sera lo erano anche ieri: per quanto riguarda REACH, ho abbattuto la tassazione sulla registrazione delle PMI fino al 60 percento e per le microimprese fino al 90 percento; ho inoltre fatto tradurre in tutte le lingue dell’Unione europea le norme di applicazione del regolamento REACH. Quindi, un segnale forte proprio per le PMI è stato dato anche in questa direzione. Intendiamo fare lo stesso per le microimprese nel settore della costruzione.</p>
      <p sl="it">Ho tenuto numerose riunioni anche in materia di microcredito. Ho esaminato la questione attentamente anche nel corso di una riunione, tenutasi due settimane fa a Bruxelles, con il responsabile del governi italiano del nuovo organismo sul microcredito, che mi pare un esempio ben funzionante. Mi auguro di poter diffondere le migliori pratiche dei diversi Stati membri in questo settore, proprio perché possano essere applicate.</p>
      <p sl="it">Per quanto riguarda la disomogeneità nei tempi di autorizzazione, si tratta effettivamente di un problema. Indubbiamente, dobbiamo fare pressione sugli Stati membri affinché si abbattano le lungaggini della burocrazia. Si parla tanto della burocrazia comunitaria, che pure ha le sue responsabilità, ma a volte anche la burocrazia degli Stati membri fa una bella concorrenza a quella dell’Unione. Credo tuttavia che l’interesse del cittadino sia quello di snellire le pratiche. Quando diciamo di voler pensare “in piccolo”, occorre fare in modo che anche gli Stati membri applichino questo test che la Commissione ha iniziato ad applicare. La presentazione dell’aggiornamento dello Small business act nelle diverse capitali europee sarà anche l’occasione per spingere gli Stati membri ad accelerare i tempi quanto al rilascio delle autorizzazioni alla creazione di PMI.</p>
    </intervention>
    <intervention id="2-628-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 30 dell’onorevole Vilija Blinkeviciute (H-000019/11)</p>
      <p sl="unknown">Oggetto: Strategia della Commissione per le pari opportunità</p>
      <p sl="unknown">Il 17 dicembre 2010 la Commissione ha annunciato una nuova strategia per le pari opportunità tra uomini e donne fino al 2014, in cui ha definito nuovi obiettivi: il numero di donne da raggiungere nell’inquadramento intermedio e superiore nonché il numero di donne da reclutare per posti di amministratore (AD) nelle direzioni generali, dipartimenti e servizi della Commissione.</p>
      <p sl="unknown">Così la nuova strategia per le pari opportunità mira a garantire una politica di pari opportunità tra uomini e donne che lavorano alla Commissione, ma non copre le altre istituzioni e agenzie dell’Unione europea. Detta strategia per le pari opportunità elaborata dalla Commissione avrà un’influenza per le donne che lavorano nelle altre istituzioni dell’UE? La Commissione non ritiene che sarebbe opportuno formulare una strategia comune per le pari opportunità in virtù della quale le pari opportunità tra uomini e donne sarebbero assicurate anche alle donne e uomini che lavorano nelle altre istituzioni e agenzie europee? L’uguaglianza tra uomini e donne e le pari opportunità sono uno dei principi fondamentali dell’Unione europea che pertanto dovrebbe essere applicato universalmente e senza eccezioni a tutti i lavoratori dell’UE.</p>
    </intervention>
    <intervention id="2-629-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">membro della Commissione. – Sono molto lieto che mi sia stata rivolta questa domanda, perché ho buone notizie da riferirvi. Dal primo gennaio, per la prima volta, le donne che lavorano alla Commissione hanno in effetti superato gli uomini. Siamo molto orgogliosi di questo risultato, ma sappiamo che non è un punto d’arrivo. Occorre continuare con la politica volta anche ad aumentare il numero di colleghe in posti dirigenziali e non dirigenziali (AD) alla Commissione.</p>
      <p sl="en">Per questo motivo abbiamo adottato questa strategia dal 2010 al 2014, fino al termine del mandato di questa Commissione. Vorremmo davvero raggiungere l’obiettivo del 25 per cento di donne nell’inquadramento superiore, del 30 per cento in quello intermedio e del 43 per cento nei posti di amministratore delegato (AD). Abbiamo già ottenuto buoni risultati negli ultimi 15 anni con l’eccezionale aumento delle donne nelle posizioni dirigenziali. Naturalmente vorremmo continuare con questo stesso impegno. Il metodo che intendiamo utilizzare è di sostituire il personale che andrà in pensione con donne, che rappresenteranno il 30 per cento dei reclutamenti nell’inquadramento superiore e il 50 per cento in quello intermedio e per i posti di amministratore delegato (AD). Quindi significa che quando questi dirigenti andranno in pensione, il 30 o il 50 per cento di loro dovrà essere sostituito da donne.</p>
      <p sl="en">In risposta alla sua domanda, ho verificato la situazione nelle altre istituzioni e devo dire che nel Parlamento siete messi molto bene. Le cifre sono impressionanti. Non si può dire lo stesso del Consiglio, sebbene, ad essere onesti, i nostri risultati differiscano di poco. Ritengo tuttavia che il modo migliore per fare ulteriori progressi sia di continuare con la nostra politica di scambio di migliori pratiche e di scambiare esperienze sull’attuazione delle nostre politiche.</p>
      <p sl="en">So che i nostri dirigenti amministrativi, i nostri segretari generali stanno a loro volta discutendo regolarmente di questo tema e ritengo che questo scambio di buone pratiche condurrà ai risultati sperati in tutte le istituzioni europee.</p>
    </intervention>
    <intervention id="2-630-000" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Signora Presidente, signor Commissario, grazie per le buone notizie. Mi rallegro che alla Commissione lavorino più donne che uomini. Vorrei tuttavia porle un’altra domanda. Quanto tempo crede che ci vorrà perché alla Commissione europea la percentuale di donne in posizioni dirigenziali raggiunga non il 25 per cento, non il 42 per cento, bensì il 50 per cento? Quanto crede che ci vorrà? Ha affermato che questo è quanto si prefigge di ottenere entro la fine del suo mandato.</p>
      <p sl="lt">Tuttavia, non ha risposto molto chiaramente alla mia domanda. In qualità di Commissario, cosa pensa della strategia per le pari opportunità delle istituzioni dell’Unione europea? Quella di tutte le istituzioni dell’Unione europea? Sarebbe un gran bell’esempio per gli Stati membri, sia per chi lavora nel settore pubblico che in quello privato.</p>
    </intervention>
    <intervention id="2-631-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, vorrei ampliare leggermente il dibattito rispetto alla collega e chiedere al Commissario se sia prevista anche un’altra strategia per le pari opportunità: mi riferisco alla nomina di persone provenienti dai nuovi Stati membri nell’inquadramento superiore e intermedio nelle istituzioni europee.</p>
    </intervention>
    <intervention id="2-632-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">membro della Commissione. – Vi ringrazio molto per le vostre domande complementari.</p>
      <p sl="en">Concordo con lei che le cifre da lei citate potrebbero non sembrare tanto ambiziose quanto vorrebbe che fossero in futuro, ma la verità è che da quando abbiamo avviato le politiche per le pari opportunità all’interno della Commissione nel 1995, siamo riusciti ad aumentare di cinque volte la presenza delle donne in posizioni dirigenziali. Significa che oggi le donne occupano tali posti cinque volte di più che in passato. Naturalmente dobbiamo guardare alla base di partenza. Concordo con lei che era molto bassa. Dobbiamo anche tener conto del tipo di ambiente in cui operiamo in Europa.</p>
      <p sl="en">Ciò risponde in parte alla seconda domanda, vale a dire, le politiche volte a creare tali condizioni per le donne, non solo nelle istituzioni europee ma anche negli Stati membri, vanno ulteriormente migliorate. Innanzi tutto dobbiamo creare condizioni che agevolino le donne affinché possano effettivamente lavorare in posti dirigenziali, il che comporta asili, strutture lavorative adeguate, tempo flessibile e altre condizioni che consentano alle donne di occupare questi posti. Naturalmente queste condizioni vengono create gradualmente. Ritengo che nelle istituzioni europee abbiamo raggiunto degli standard alquanto elevati e potete constatare a che livelli siano state portate tali condizioni negli Stati membri</p>
      <p sl="en">Per questo motivo, la mia collega, la Vicepresidente Reding, sta proponendo una strategia che si intitolerà equilibrio di genere nella leadership delle imprese. Per ora si tratta di un documento di lavoro che sarà discusso con i dirigenti di imprese fra due mesi, dopo di che avranno inizio le consultazioni pubbliche. Quali lezioni si devono trarre da questo processo? Dovremmo passare attraverso un sistema obbligatorio di quote rosa? Dovremmo optare per il sistema adottato dalla Commissione, dove stiamo cercando di creare un ambiente favorevole e incentivi dirigenziali per quelle dirigenze generali che possono effettivamente realizzare gli obiettivi fissati per le donne? Ritengo che dopo aver attuato tutto questo, vedremo i risultati sperati.</p>
    </intervention>
    <intervention id="2-633-000" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (http://www.europarl.europa.eu/sides/getDoc.do?type=CRE&amp;reference=20110407&amp;secondRef=ANN-01&amp;language=IT" .</p>
    </intervention>
    <intervention id="2-634-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, intervengo per una mozione di procedura. Desidero solo fare un’osservazione e so che molti deputati saranno d’accordo con me. Non si tratta di nulla di personale nei suoi confronti, ma del modo in cui è organizzato il tempo delle interrogazioni.</p>
      <p sl="en">Di sera in sera nessun deputato è a conoscenza di quante interrogazioni verranno accettate, di quante domande complementari ci saranno, quanto tempo richiederà la risposta e se vi sarà il tempo delle interrogazioni rivolto alla Commissione o al Consiglio tout court. Ciò non è soddisfacente. Ho incontrato la baronessa Ludford: era in ritardo di un’ora per una cena perché era in attesa della risposta alla sua interrogazione. Ho calcolato che la mia interrogazione sarebbe stata accettata e ho rifiutato un invito a cena. Come minimo ai deputati dovrebbe venire detto in anticipo quante interrogazioni verranno accettate, affinché possano organizzarsi di conseguenza.</p>
      <p sl="en">So che riceverò una risposta per iscritto, ma se io e gli altri deputati volessimo una risposta scritta, potremmo inviare una mail comodamente da casa e otterremmo una risposta alla nostra mail.</p>
      <p sl="en">È tutto ciò che desidero dire. Ritengo che se ne debba tenere conto. Signora Presidente, non ha niente a che vedere con lei: gestisce la cosa egregiamente. Non intendo mancarle di rispetto in alcun modo.</p>
    </intervention>
    <intervention id="2-635-000" speaker_id="4544" is_mep="True" mode="spoken" role="Presidente">
      <p sl="unknown">Onorevole Kelly, la ringrazio per il suo intervento. In qualità di uno dei Vicepresidenti responsabili del tempo delle interrogazioni dovrei dire che mi preoccupa il fatto che non ci siamo adoperati, come istituzione, insieme alla Commissione, per attuare quanto abbiamo concordato nell’accordo interistituzionale, che doveva essere migliorato. Mi rallegro che il Commissario Šefčovič sia qui stasera e abbia potuto constatare di persona i problemi che stiamo affrontando. Spero dunque che possa essere avviata una nuova dinamica per tentare di giungere alla situazione che avevamo prefigurato al momento dei negoziati sull’accordo interistituzionale.</p>
      <a text="(La seduta, sospesa alle 20.50, riprende alle 21.00)"/>
    </intervention>
  </section>
  <section id="creitem31" title="18. Situazione in Albania (discussione)">
    <intervention id="2-638-000" speaker_id="39726" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla situazione in Albania.</p>
    </intervention>
    <intervention id="2-639-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, grazie per avermi invitato a intervenire questa sera sul tema dell’Albania. Sebbene nel continente europeo sia rimasta isolata per buona parte del XX secolo, l’Albania è ora un paese aperto e accessibile con una prospettiva europea.</p>
      <p sl="en">Attualmente l’Albania sta attraversando una crisi politica. A Tirana, venerdì 21 gennaio 2011, si sono compiuti eventi tragici. L’impasse politica sempre più drammatica ha provocato quattro morti inutili. Il clima nella capitale albanese deve cambiare. La pericolosa spirale negativa deve fermarsi. La crisi politica deve trovare una soluzione, una soluzione la cui responsabilità condivisa risiede nei leader politici albanesi.</p>
      <p sl="en">È quello che si aspettano i cittadini albanesi, e hanno ragione. I rappresentanti democraticamente eletti devono agire come tali: devono rappresentare il popolo e trovare un compromesso politico.</p>
      <p sl="en">Se la soluzione alla crisi va ricercata all’interno, noi dall’esterno dobbiamo fare tutto ciò che è in nostro potere per favorirla. Il direttore esecutivo del Servizio europeo per l’azione esterna, Miroslav Lajčák, si è recato due volte a Tirana per incontrare il Presidente, il Primo ministro e il capo dell’opposizione, e sono lieto che oggi sia qui con me.</p>
      <p sl="en">Il suo messaggio a nome dell’Alto rappresentante e Vicepresidente della Commissione, Cathy Ashton, e del sottoscritto è stato chiaro: come prima cosa occorre porre fine alle violenze e condurre un’inchiesta accurata sugli eventi del 21 gennaio, che dovrebbe essere svolta dalle autorità giudiziarie senza alcuna interferenza politica.</p>
      <p sl="en">Secondo, porre fine agli abusi verbali e a tutti gli attacchi impliciti ed espliciti alle istituzioni dello Stato.</p>
      <p sl="en">Terzo, ripristinare il dialogo politico: riconoscere la responsabilità comune che consiste nel garantire un futuro più positivo all’Albania. Nel futuro più immediato questo significa impegnarsi insieme per garantire lo svolgimento di elezioni amministrative libere, giuste e trasparenti.</p>
      <p sl="en">Quarto, avviare l’importante lavoro di realizzazione delle dodici priorità contenute nel parere della Commissione del 2010. Ed è un lavoro che il governo e l’opposizione devono portare avanti insieme.</p>
      <p sl="en">Le reazioni dei leader politici e dell’opinione pubblica alla visita di Miroslav Lajčák sono state incoraggianti e positive. C’è uno slancio che può e deve essere sfruttato per trasformare la crisi in un’opportunità.</p>
      <p sl="en">I due leader albanesi sono lieti dell’attenzione a loro dedicata, ma sono bloccati nella loro impasse interna e la buona volontà e l’assistenza europee non possono sostituire il dialogo tra i leader.</p>
      <p sl="en">Possiamo contribuire a colmare questa lacuna con la nostra partecipazione attiva. Tuttavia, non possiamo farlo prima che entrambe le parti abbiano manifestato la sincera volontà di anteporre il futuro europeo dell’Albania alla politica partitica e alla diffidenza personale.</p>
      <p sl="en">In questo caso l’Albania non può permettersi di scegliere, deve soddisfare tutti i criteri di Copenhagen, compresi quelli relativi al dialogo politico interattivo e al corretto funzionamento del Parlamento, o tutto o niente.</p>
      <p sl="en">Il quadro che si delinea per l’Albania è il seguente: una prospettiva europea secondo le conclusioni del Consiglio e sulla base dei criteri di Copenaghen; la chiara individuazione – nel parere della Commissione del 2010 – delle dodici priorità la cui effettiva attuazione consentirebbe all’Albania di avviare i negoziati di adesione con l’Unione europea. Tra queste 12 priorità figurano anche quelle relative al miglioramento del funzionamento delle istituzioni democratiche e del dialogo politico, lo stato di diritto e la riforma del sistema giudiziario, la lotta contro la criminalità organizzata e la protezione dei diritti dell’uomo.</p>
      <p sl="en">Queste 12 priorità e i criteri di Copenaghen non sono un esercizio ad esclusivo uso e consumo dei politici, ma possono assicurare vantaggi chiari e misurabili ai cittadini. I politici albanesi devono assolutamente mettere al primo posto gli interessi dei loro concittadini.</p>
      <p sl="en">Per raccogliere le sfide politiche attuali in Albania, dobbiamo inserire queste priorità in un contesto europeo. Per questo motivo, una settimana prima delle manifestazioni di gennaio, avevo inviato al Primo ministro Berisha una lettera nella quale delineavo una tabella di marcia sulla base di queste dodici priorità, per aiutare l’Albania a superare l’attuale situazione di stallo. I tragici eventi che sono seguiti sono sotto gli occhi di tutti.</p>
      <p sl="en">Non è troppo tardi. Se riceveremo segnali inequivocabili della volontà di entrambe le parti di utilizzare questo quadro europeo per superare progressivamente l’impasse politica e la crisi recente, la nostra reazione sarà positiva.</p>
      <p sl="en">Anche il Parlamento europeo ha un ruolo cruciale. Voi come politici potete trasmettere un segnale chiaro ai politici locali. Un messaggio di impegno chiaro e unitario di questo Parlamento e di tutta l’Unione europea indurrebbe tutti in Albania a riflettere sulla migliore linea di condotta.</p>
      <p sl="en">Vorrei cogliere questa occasione per esortare il Primo ministro albanese, Berisha, a creare in Albania un clima politico veramente inclusivo. Altre forze politiche e le organizzazioni della società civile trarrebbero un importante vantaggio dall’integrazione europea.</p>
      <p sl="en">Vorrei anche invitare il leader del partito socialista, Edi Rama, ad adoperarsi affinché il suo partito possa rappresentare un’opposizione veramente costruttiva – in grado di godere dei vantaggi ma anche di assumersi le responsabilità di questo clima politico inclusivo che vogliamo che prenda forma in Albania.</p>
    </intervention>
    <intervention id="2-640-000" speaker_id="2341" name="Michael Gahler" is_mep="True" mode="spoken">
      <p sl="de">a nome del gruppo PPE. – Signor Presidente, Commissario Füle, onorevoli colleghi, vorrei in primo luogo ringraziarla moltissimo della dichiarazione estremamente chiara, che mi sembra sia stata accolta con favore. Ritengo che i progressi nell’ambito della democrazia e dello stato di diritto siano requisiti essenziali per l’avvio del processo di adesione dell’Albania all’Unione europea. E mi riferisco anche all’efficienza e al corretto funzionamento delle istituzioni democratiche. È il parlamento la sede privilegiata per i dibattiti democratici. È per questo che i cittadini hanno eletto i deputati al parlamento. Questo dibattito pubblico non può essere sostituito dalle manifestazioni per le strade, e sicuramente non da quello che ha tentato di fare Edi Rama il 21 gennaio.</p>
      <p sl="de">Invito il partito socialista a partecipare attivamente al processo parlamentare e a proporre alternative politiche in parlamento. È venuto il momento di fugare qualsiasi dubbio sull’esito delle elezioni. Il partito socialista dovrebbe assumersi la responsabilità del suo ruolo di opposizione parlamentare. Dovrebbe cogliere l’occasione per avanzare proposte specifiche per il futuro, anche in seno alla commissione parlamentare di inchiesta. L’Organizzazione per la sicurezza e la cooperazione in Europa (OSCE) e l’ODHIR, l’Ufficio per le istituzioni democratiche e i diritti dell’uomo dell’OSCE, hanno formulato raccomandazioni per il miglioramento delle condizioni basilari delle elezioni. È importante che i socialisti siano coinvolti anche in questo ambito. Ho sentito che Edi Rama, mentre era qui a Strasburgo, ha accettato di partecipare alle elezioni amministrative dell’8 maggio. Plaudo alla sua decisione e spero che questo impegno non implichi condizioni né nasconda qualche inganno. Rama ovviamente ascolta i buoni consigli che gli danno i suoi colleghi socialisti e anche nelle riunioni con altri gruppi.</p>
      <p sl="de">Gli posso garantire che molti componenti del nostro gruppo svolgono per nostro conto un ruolo attivo in Albania e sostengono l’approccio inclusivo a cui accennava il Commissario Füle. Tutto questo ci ha consentito di dare un contributo comune in vista di un futuro migliore per l’Albania.</p>
    </intervention>
    <intervention id="2-641-000" speaker_id="33990" name="Adrian Severin" is_mep="True" mode="spoken">
      <p sl="en">a nome del gruppo S&amp;D. – Signor Presidente, possiamo sicuramente affermare che la situazione politica attuale in Albania è a un punto morto. A tratti più tranquilla, a tratti violenta, questa crisi sembra non avere fine.</p>
      <p sl="en">Lo scorso anno il Parlamento europeo ha adottato una risoluzione che invitava tutti i soggetti politici nazionali a trovare una soluzione politica negoziata alla crisi e a costruire un minimo di consenso nazionale. Tale risoluzione è stata ignorata dalle forze politiche, e soprattutto da governo, come ora le raccomandazioni della Commissione e del Consiglio rimangono inascoltate.</p>
      <p sl="en">È inammissibile che l’esercizio del diritto di riunione e di protesta in un paese afflitto dalla corruzione sia descritto come un colpo di Stato.</p>
      <p sl="en">È inammissibile che la credibilità delle istituzioni statali – Presidente, pubblici ministeri e altri – sia minata dalle dichiarazioni del capo del governo.</p>
      <p sl="en">È inammissibile che coloro che sparano contro i manifestanti civili vengano chiamati eroi della nazione e che venga loro promessa l’amnistia.</p>
      <p sl="en">Presto si svolgeranno nuove elezioni amministrative. Nella situazione attuale, costituiranno un banco di prova politico per tutte le parti in causa. Chiediamo al Commissario Füle e al direttore esecutivo Lajčák di fare tutto il possibile per garantire l’assistenza internazionale e la supervisione internazionale di queste elezioni affinché siano libere e giuste o almeno affinché sia possibile valutarne il grado di libertà e giustizia.</p>
      <p sl="en">Condividiamo l’approccio della Commissione e in particolare del Commissario Füle. Sosteniamo l’azione di Miroslav Lajčák. Dobbiamo chiedere a tutte le forze politiche di porre fine a questa crisi, perché l’alternativa è l’isolamento dell’Albania e il rischio di compromettere le sue prospettive europee.</p>
    </intervention>
    <intervention id="2-642-000" speaker_id="96945" name="Marietje Schaake" is_mep="True" mode="spoken">
      <p sl="en">a nome del gruppo ALDE. – Signor Presidente, la giornata di oggi, per quanto riguarda la discussione sull’Albania, è stata per me molto interessante. Ho parlato con i rappresentanti dei due principali partiti politici albanesi. Ho chiesto ad entrambi di riflettere insieme su come far progredire il paese e su come uscire da questa impasse politica per concentrarsi sui problemi che toccano tutti i cittadini: lotta alla criminalità organizzata e alla corruzione, creazione di posti di lavoro e opportunità per le giovani generazioni.</p>
      <p sl="en">Nessuno di loro è riuscito a dare una risposta. Pareva fosse più importante cercare a tutti costi un colpevole. Mi sembra che l’establishment politico in Albania sia più preoccupato per se stesso che non per i propri cittadini. È inutile che vi spieghi quanto sia per noi difficile convincere i nostri elettori a stare dalla nostra parte quando peroriamo la causa dell’allargamento dell’Unione europea. Nonostante qualche reticenza, l’Alleanza dei Democratici e dei Liberali per l’Europa vorrebbe che i paesi dei Balcani occidentali entrassero a far parte dell’Unione europea.</p>
      <p sl="en">Crediamo che l’Unione europea sia una comunità di valori che si è lasciata alle spalle un passato diviso per scegliere invece un futuro unito. Dobbiamo esortare le autorità albanesi a fare lo stesso, a non lasciarsi soffocare dalle ombre del passato e a guardare invece verso la luce del futuro. E non lasciamo che dimentichino che spetta innanzi tutto a loro pensare al benessere dei cittadini e non privarli di un futuro europeo, perché è chiarissimo che la crisi politica ostacola qualsiasi forma di progresso.</p>
      <p sl="en">In maggio si svolgeranno nuove elezioni e i preparativi sono in corso. Dovrebbero essere sostenute da tutti i partiti politici. Accolgo con favore la proposta secondo la quale l’Unione europea dovrebbe svolgere un ruolo attivo perché le prossime siano elezioni libere e giuste. La democrazia è tuttavia un processo lungo che sicuramente va ampiamente al di là del principio “una testa un voto”. Richiede la presenza di istituzioni democratiche e dello stato di diritto e la sua forza si misura sul rispetto delle minoranze. In democrazia non si applica il principio “chi vince piglia tutto”.</p>
      <p sl="en">L’adesione all’Unione europea è un lungo viaggio che richiede un lavoro arduo e un impegno condiviso e le riforme attuate dall’Albania saranno facilitate dalla collaborazione e da un continuo impegno nei confronti del processo dell’Unione europea.</p>
    </intervention>
    <intervention id="2-643-000" speaker_id="96726" name="Marije Cornelissen" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, la crisi in Albania non è certo una novità, ma non è iniziata in gennaio con le violenze contro i manifestanti e nemmeno nel 2009, quando il partito socialista ha boicottato il parlamento dopo le elezioni e quando è iniziato lo sciopero della fame.</p>
      <p sl="nl">La crisi è una crisi di cultura politica. I boicottaggi, gli scioperi della fame, le manifestazioni sono prassi tipiche nella politica albanese, così come lo sono la corruzione, la manipolazione dei mezzi di informazione e delle nomine politiche. Tutto ciò è quanto di più lontano dal tipo di politica che vorremmo vedere in un paese che ha intrapreso il percorso verso l’adesione.</p>
      <p sl="nl">Spero davvero che i cittadini albanesi riescano alla fine ad avere un governo responsabile, un parlamento responsabile e politici in grado di mettere il benessere dei concittadini al di sopra del loro prestigio e dei loro interessi. Ma perché sia possibile arrivare a questo punto, entrambe le parti devono iniziare a fare qualche passo. Il governo ha una responsabilità particolare. I governi hanno il monopolio sulla violenza e i governi hanno inoltre la responsabilità di rimanere al di sopra della politica partitica, per fare quello che è giusto per la popolazione.</p>
      <p sl="nl">Dovremmo poterci aspettare che questo governo faccia tutto il possibile per evitare che si ripetano gli eventi di gennaio. Dovremmo poterci aspettare che offra la sua più ampia cooperazione per l’avvio di un’inchiesta indipendente su quanto avvenuto in gennaio, per contenere la corruzione al suo interno e garantire lo spazio necessario per un dibattito parlamentare. Anche l’opposizione ha delle responsabilità. Anch’essa deve fare il possibile per evitare che si ripeta la violenza di gennaio, cooperando incondizionatamente per ottenere elezioni giuste e corrette in maggio e partecipando al dibattito parlamentare, preferibilmente sui contenuti, per una volta, trattando ad esempio il problema dei livelli elevatissimi di disoccupazione in Albania.</p>
      <p sl="nl">Ma come riuscire a portare entrambi i partiti fino a questo punto? Nutrivo molte speranze in novembre, quando il Commissario Füle aveva rilanciato la palla all’Albania e aveva affermato: non ci saranno altri progressi fino a quando non risolverete questa situazione. Quando accadrà, potremo concedere all’Albania lo status di paese candidato. Purtroppo, non c’è stato alcun cambiamento. Ora spero che Miroslav Lajčák riesca dove altri hanno fallito, ossia nel tentativo di fare sedere le parti attorno ad un tavolo per compiere una vera svolta. Lo spero, ma temo che non ci riusciremo senza ricorrere alle maniere forti.</p>
      <p sl="nl">Credo che dovremmo prospettare loro la minaccia di sanzioni. Deve essere chiaro che il fallimento di questo sforzo negoziale non rimarrà senza conseguenze. La sanzione deve però andare a colpire i dirigenti politici e non i cittadini. Questo significa che non dobbiamo assolutamente interferire con la deroga all’obbligo di visto prevista per l’Albania, un’idea che ho sentito circolare nei corridoi. Se lo facessimo, danneggeremmo i cittadini. Vorrei che il Commissario ci rassicurasse in merito al fatto che in questo processo politico si eviterà qualsiasi abuso della liberalizzazione dei visti.</p>
      <p sl="nl">Un’ipotesi sulla quale potremmo iniziare a riflettere è comunque quella di sottrarre all’Albania il controllo dei fondi IPA per restituirlo all’Unione europea. Questo consentirebbe di mantenere tutti gli investimenti principali nel paese, ma il governo sarebbe messo praticamente sotto tutela. È una sanzione che credo andrebbe a colpire i politici, non i cittadini. Spero davvero che tutto questo si riveli superfluo, grazie alla disponibilità di entrambe le parti al compromesso, e che Miroslav Lajčák raggiunga il proprio obiettivo nell’interesse del popolo albanese.</p>
    </intervention>
    <intervention id="2-644-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, se l’Albania vuole avanzare sulla via che conduce all’adesione all’Unione europea, i suoi dirigenti politici devono impegnarsi in modo più costruttivo, democratico e maturo. La violenza dello scorso mese ci ha ricordato l’instabilità intrinseca del sistema politico albanese.</p>
      <p sl="en">Mi chiedo anche se, alla luce degli spargimenti di sangue che rischiano sicuramente di incrementare l’emigrazione economica verso l’area Schengen qualora gli investimenti diretti esteri dovessero esaurirsi, il Consiglio e la Commissione abbiano pensato di ritornare sui loro passi e revocare la decisione che hanno preso lo scorso anno: l’abolizione dell’obbligo di visto per gli albanesi che si recano nei paesi dell’Unione europea.</p>
      <p sl="en">Un passo di questo tipo evidenzierebbe sicuramente il fatto che l’Albania continua ad essere molto al di sotto delle aspettative dell’Unione europea. La criminalità organizzata e la corruzione continuano a prosperare e il sistema giudiziario è troppo spesso manipolato dai politici. Il Primo ministro Berisha ha addirittura interferito con l’arresto delle guardie che avevano sparato contro i manifestanti, arresto ordinato dal procuratore generale, sostenendo che incombeva il rischio di un colpo di Stato. Le istituzioni democratiche sono deboli e la libertà di stampa insufficiente.</p>
      <p sl="en">La decisione del partito socialista di Edi Rama di boicottare il parlamento sulla base di presunte frodi elettorali ha aggravato l’instabilità dell’Albania. Nell’attuale clima politico, estremamente fragile, l’Albania non può nemmeno pensare di iniziare ad attuare le riforme necessarie per riconquistare la fiducia dell’Unione europea. Questa instabilità potrebbe ora indurre anche la NATO a rivedere la propria politica di allargamento, dato che l’Albania ha aderito all’Alleanza meno di due anni fa. I leader della NATO devono ora chiedersi se l’adesione all’Albania non sia stata concessa troppo presto.</p>
      <p sl="en">Al di là delle mie preoccupazioni personali circa l’instabilità politica dell’Albania e l’impatto che potrebbe avere sulle aspirazioni europee del paese, sono anche piuttosto scettico sulle priorità strategiche dell’Albania. L’Albania è membro a pieno titolo dell’Organizzazione della Conferenza islamica, una lobby sempre più potente e influente in seno alle Nazioni Unite, che promuove gli interessi dei suoi membri e che vota in blocco in materia di diritti dell’uomo e di politica estera. Tra i membri dell’OIC vi sono Albania e Turchia; entrambi questi paesi sono firmatari della Dichiarazione del Cairo sui diritti dell’uomo, che cita la sharia come base dei diritti dell’uomo nei paesi musulmani.</p>
      <p sl="en">L’Albania, come la Turchia, si trova a un bivio, deve scegliere se aderire ai valori occidentali o privilegiare quelli della legge della sharia che la Corte europea dei diritti dell’uomo, qui a Strasburgo, ha reputato incompatibili con i valori europei, anche se finora, a mio parere, l’appartenenza dell’Albania all’OIC sembra solo nominale. Dopo tutto, l’Albania è di fatto un paese laico. Sembra che la decisione di aderire all’OIC sia stata un’idea della leadership albanese per attirare denaro dal Medio Oriente, e non il frutto di una forte convinzione religiosa, ma naturalmente in futuro le cose potrebbero cambiare.</p>
    </intervention>
    <intervention id="2-645-000" speaker_id="26851" name="Nikolaos Chountis" is_mep="True" mode="spoken">
      <p sl="el">a nome del gruppo GUE/NGL. – Signor Presidente, signor Commissario, a diciotto mesi dalle ultime elezioni politiche in Albania, la mia speranza era che l’impasse politica sarebbe stata superata. A seguito delle raccomandazioni formulate e della risoluzione adottata dal Parlamento europeo, speravo che le nostre parole sarebbero state ascoltate. Ero convinto che le speranze dell’Albania di aderire all’Unione europea sarebbero state un forte incentivo – perché è quello che vuole il popolo albanese – per risolvere non solo il problema politico, ma anche le questioni economiche, sociali e democratiche. Purtroppo, siamo ancora a un punto morto. Per quanto riguarda l’individuazione dei principali responsabili, non credo che sia compito nostro giudicare il popolo albanese.</p>
      <p sl="el">Purtroppo però le cose sono peggiorate. Desidero nuovamente esprimere il mio dolore per le vittime della manifestazione del 21 gennaio. Siamo contrari all’intensificazione della violenza, chiediamo che si ponga fine alla repressione, che i diritti umani e democratici siano rispettati e che i responsabili siano puniti.</p>
      <p sl="el">Non vi nasconderò comunque che sono preoccupato per le prossime elezioni amministrative previste per maggio. Noi, da parte nostra, dobbiamo fare in modo che siano garantite tutte le tutele necessarie perché le elezioni si svolgano senza problemi. Dobbiamo convincere tutte le forze politiche a partecipare a questo processo elettorale e queste elezioni devono svolgersi in piena conformità con gli standard internazionali in materia di elezioni corrette e democratiche.</p>
      <p sl="el">Credo che il nostro aiuto, l’aiuto del Parlamento europeo e dell’Unione europea in generale – e qui sono d’accordo con il Commissario Füle – debbano costituire un’integrazione, un supporto, che non debbano assumere il colore delle affiliazioni partitiche e delle amicizie politiche (se mi consentite l’espressione). Non spetta a noi fornire una soluzione alla società albanese e al problema albanese. È una questione che deve essere affrontata dal popolo albanese e dalle forze politiche in Albania. Non condivido l’idea di ventilare la minaccia delle sanzioni, quando sappiamo che le misure di cui abbiamo sentito parlare sono principalmente rivolte contro il popolo albanese. Non credo che una condotta di questo tipo possa produrre particolari risultati.</p>
      <p sl="el">Credo che possiamo esercitare una pressione politica massima attraverso le istituzioni dell’Unione europea, nel quadro delle relazioni con un paese che sta bussando alla porta dell’Unione europea, sottolineando che, purtroppo, tutto quello che sta accadendo ritarda le sue prospettive di adesione. Dobbiamo altresì segnalare che l’impasse sarà risolta solo se ci sarà un atteggiamento responsabile da parte dei leader politici, la disponibilità al dialogo politico e non, come abbiamo sentito, un atteggiamento del “chi vince piglia tutto” e pratiche e comportamenti simili.</p>
      <p sl="el">Credo che, se i leader politici in Albania continueranno a perseverare con questo tipo di comportamento, l’impasse e la crisi non faranno che aggravarsi e impediranno al paese di affrontare non solo il problema politico, ma anche altri gravi problemi, problemi che scaturiranno – se ancora non lo hanno fatto – dalla crisi economica che ha colpito i paesi vicini, l’Italia e la Grecia, se consideriamo che il denaro proveniente da questi paesi dà un po’ di respiro all’economia in Albania. Ne consegue che saranno proprio la soluzione all’impasse politica, la responsabilità politica e il dialogo politico ad aiutare i leader politici a trovare rapidamente una soluzione ai problemi che affliggono l’Albania.</p>
    </intervention>
    <intervention id="2-646-000" speaker_id="4507" name="Bastiaan Belder" is_mep="True" mode="spoken">
      <p sl="nl">in nome del gruppo EFD. – Signor Presidente, ho visitato l’Albania come giornalista in varie occasioni negli anni ‘90. Sono sempre rimasto colpito dal talento dei giovani che vi ho incontrato. Un paese con giovani così deve sicuramente avere un futuro. Lo scorso anno ho rinnovato la mia fiducia nelle prospettive europee dell’Albania durante un corso estivo nella contea meridionale di Vlorë.</p>
      <p sl="nl">Stamani ho avuto uno scambio di messaggi di posta elettronica con una coppia di accademici albanesi in merito alla discussione di stasera. Sono entrambi sulla trentina e hanno deciso di rimanere in Albania: potrebbero guadagnare molto di più all’estero, ma hanno deciso di rimanere nel loro paese. Vogliono essere utili al loro popolo e alla loro chiesa. Ma che cosa possono fare per aiutare il loro paese a superare l’impasse politica? Il messaggio di entrambi è chiaro, si tratta di una richiesta di aiuto: “Europa, non abbandonare a loro stessi i nostri leader politici. Perché, se così accadrà, distruggeranno il futuro della nostra nazione. Europa, costringi entrambi i partiti, i socialisti e i democratici, a negoziare fino a quando non troveranno una soluzione”.</p>
      <p sl="nl">Signor Commissario, sono il primo ad ammettere che tra il dire e il fare c’è di mezzo il mare, ma il loro è comunque un grido di aiuto. Confido tuttavia che lei farà tutto il possibile per concretizzare la speranza che molti cittadini albanesi onesti hanno riposto nell’Europa e nella sua persona, in quanto Commissario responsabile. Le auguro di poter avere coraggio e successo.</p>
      <p sl="nl">Per concludere, sempre relativamente all’Albania, c’è un altro tema altrettanto importante che vorrei sollevare. Un informatore a Tirana ha richiamato la mia attenzione sul pericolo che, questa primavera, molte ragazze e donne albanesi partano per l’Europa occidentale e finiscano nel giro della prostituzione. Signor Commissario, condivide questa preoccupazione, e quali risorse ha a disposizione l’Unione europea per adottare misure preventive contro il traffico di donne e l’avviamento di ragazze alla prostituzione in Albania?</p>
    </intervention>
    <intervention id="2-647-000" speaker_id="102887" name="Béla Kovács" is_mep="True" mode="spoken">
      <p sl="hu">Signor Presidente, la situazione di stallo della vita politica albanese dura dalle elezioni politiche del 2009. Il parlamento non può esercitare il proprio ruolo di controllo sull’operato del governo e le istituzioni parlamentari purtroppo non funzionano in modo corretto. Il fatto che i socialisti accusino il governo di brogli elettorali e corruzione, chiedendone le dimissioni e invocando elezioni anticipate, prima di quelle previste per il 2013, unito al fatto che il Primo ministro Berisha non è disposto a rassegnare le dimissioni e accusa l’opposizione di aver cercato di impadronirsi del potere con la forza, indicano che i negoziati con l’Unione europea sono destinati a fallire molto presto.</p>
      <p sl="hu">L’Unione europea ritiene che sia fondamentale che i paesi candidati intensifichino i loro sforzi nella lotta contro la corruzione e la criminalità organizzata. Non è importante solo per l’Unione europea, ma anche per la società dei paesi interessati, per non parlare poi del fatto che può contribuire a migliorare l’immagine dei paesi candidati. Per questo motivo, la risoluzione delle difficoltà attuali deve necessariamente passare attraverso il ripristino delle istituzioni democratiche.</p>
    </intervention>
    <intervention id="2-648-000" speaker_id="96651" name="Eduard Kukan" is_mep="True" mode="spoken">
      <p sl="en">Signor Presidente, la crisi politica in Albania dura ormai da troppo tempo. Non è un’impasse, non è una situazione di stallo, è una crisi politica prolungata. Danneggia la reputazione del paese, i suoi cittadini e le loro ambizioni di un futuro europeo.</p>
      <p sl="en">Non dobbiamo consentire che questa crisi politica e queste tensioni proseguano. Dobbiamo trasmettere un messaggio comune in cui affermiamo il nostro desiderio di vedere l’Albania tra i paesi candidati, ma i leader politici di entrambi gli schieramenti devono dimostrare che intendono veramente risolvere i problemi politici nel pieno rispetto dello stato di diritto, della costituzione e in presenza di istituzioni democratiche.</p>
      <p sl="en">Da troppo tempo cerchiamo di contribuire alla ricerca di una soluzione, senza però realizzare alcun risultato tangibile. Condanniamo fermamente la violenza a cui abbiamo assistito nelle strade di Tirana durante le manifestazioni del 21 gennaio. Gli eventi che sono costati la vita a quattro persone devono essere oggetto di un’inchiesta accurata.</p>
      <p sl="en">In Albania a maggio si svolgeranno le elezioni amministrative, che costituiranno un’ulteriore verifica per la democrazia nel paese. Ancora una volta, i leader politici devono ora adoperarsi affinché le elezioni non generino nuove tensioni e non prolunghino la crisi.</p>
      <p sl="en">In conclusione, desidero sottolineare l’importanza dei messaggi politici e delle proposte contenute nell’intervento che il Commissario Füle ha pronunciato all’inizio di questa discussione. Il migliore contributo che il Parlamento può dare in questo contesto è quello di sostenerle con forza e convinzione e trasmettere così un messaggio comune ai partiti politici albanesi.</p>
    </intervention>
    <intervention id="2-649-000" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, desidero in primo luogo ringraziare il Commissario Füle per la sua chiara dichiarazione di oggi e per il suo impegno di lunga data nei confronti di questa problematica. Desidero altresì ringraziare Miroslav Lajčák, che è abituato ad affrontare e risolvere problemi spinosi, per la dedizione di cui ha dato prova negli ultimi mesi. Ad entrambi rivolgo i miei migliori auguri. Questa discussione ha creato un fronte unito e un sostegno comune all’impegno di entrambi per la ricerca di una soluzione per l’Albania.</p>
      <p sl="de">Ammetto che all’inizio della discussione ero piuttosto scettico. Per lo sviluppo in Albania nulla poteva essere peggio delle accuse rivolte da una parte dell’Aula all’altra, in tutto e per tutto simili a quelle che si rimpallano i due principali gruppi politici albanesi, il governo e l’opposizione. Mi fa molto piacere che siamo riusciti a concordare un approccio comune, almeno per adesso. Spero che si continui così. Entrambi gli schieramenti, entrambi i gruppi politici – il governo e l’opposizione – devono impegnarsi per trovare una via d’uscita alla crisi.</p>
      <p sl="de">Concordo con l’onorevole Belder. Poco dopo la caduta del regime di Hoxha, mi sono recato in Albania e sono rimasto molto colpito dal clima e dall’entusiasmo dei giovani. Provo però una certa delusione quando ne osservo i risultati e soprattutto i risultati mancati. Devo dire che la classe politica in Albania non è all’altezza dei desideri e delle idee della popolazione.</p>
      <p sl="de">Certo, abbiamo ancora le nostre affinità politiche e le nostre amicizie personali, ma la cosa fondamentale è ora spiegare ad entrambe le parti che devono sedersi allo stesso tavolo e cercare di fare in modo che le elezioni amministrative siano almeno trasparenti e aperte. Dobbiamo inoltre esortare entrambe le parti ad applicare i requisiti stabiliti dall’Ufficio per le istituzioni democratiche e i diritti dell’uomo dell’OSCE (ODIHR) per queste elezioni, per via legislativa o mediante un’azione pratica, affinché in futuro ci siano elezioni davvero giuste e trasparenti.</p>
      <p sl="de">Ritengo inoltre che il Parlamento debba inviare il maggior numero possibile di osservatori perché, anche se si tratta di elezioni amministrative, questa consultazione potrebbe segnare l’inizio di un nuovo clima politico in Albania e il paese ne ha urgentemente bisogno.</p>
      <p sl="de">Sono d’accordo con tutti coloro che hanno affermato che se in Albania non cambierà nulla, il paese si troverà ad essere isolato. Ma noi non vogliamo l’isolamento dell’Albania. Vogliamo che intraprenda la strada che la porterà in Europa.</p>
    </intervention>
    <intervention id="2-650-000" speaker_id="34235" name="Stanimir Ilchev" is_mep="True" mode="spoken">
      <p sl="bg">Signor Presidente, vorrei esordire affermando che la società albanese e la popolazione albanese sono un caso speciale, ma vi prego di non fraintendermi. La loro storia è diversa e le loro tradizioni culturali sono diverse e alcune di queste differenze sono sopravvissute nel carattere nazionale, nel modo in cui si è sviluppato fino al giorno d’oggi, e influiscono sul modo in cui gli albanesi percepiscono e portano avanti i processi politici.</p>
      <p sl="bg">Per questo, se vogliamo strumentalizzare il problema oggetto della nostra discussione, dovremo dare prova di creatività, flessibilità e immaginazione. Ritengo per esempio che dovremmo contattare non solo i leader dei due partiti politici principali che sono ai ferri corti, ma anche i leader non ufficiali della società albanese.</p>
      <p sl="bg">Sono state dette cose giuste sulla sharia e sulla Conferenza islamica, dobbiamo però ricordare che gli albanesi sono tolleranti nei confronti delle tre principali religioni del loro paese, comprese la chiesa ortodossa orientale e la chiesa cattolica. Tutte e tre queste comunità hanno leader influenti, così come ve ne sono anche tra le ONG e i giovani. Dovremmo coinvolgere anche questi leader nel nostro tentativo di riconciliare i due partiti politici.</p>
    </intervention>
    <intervention id="2-651-000" speaker_id="97017" name="Ulrike Lunacek" is_mep="True" mode="spoken">
      <p sl="de">Signor Presidente, Commissario Füle, signor Lajčák, onorevoli colleghi, desidero associarmi ai ringraziamenti al Commissario Füle e al signor Lajčák per l’arduo lavoro svolto e per gli sforzi messi in atto per trovare una soluzione al problema. Mi fa altresì piacere che la discussione odierna non sia degenerata in una polemica tra i gruppi politici albanesi attualmente in contrasto tra di loro. Sarebbe stato deplorevole per il Parlamento se ciò fosse avvenuto e spero davvero che non arriveremo a tanto.</p>
      <p sl="de">La crisi istituzionale in Albania è anche una crisi della cultura politica. La violenza verbale si è trasformata in violenza nelle strade e ha provocato quattro morti. Concordo con chi dice che questi eventi devono essere oggetto di inchieste. È importante individuare i veri colpevoli. Il fenomeno della violenza verbale che diventa violenza fisica nelle strade è tuttavia un elemento che potrebbe mettere a repentaglio l’adesione dell’Albania all’Unione europea.</p>
      <p sl="de">Come ha già spiegato il Commissario Füle, si tratta sostanzialmente di far capire agli avversari politici in Albania che il loro compito è quello di agire nell’interesse del popolo albanese. La via che conduce all’Unione europea passa attraverso l’individuazione di una soluzione a questa crisi politica, presuppone che ci si sieda allo stesso tavolo e si ponga fine a questo continuo scaricabarile, in cui un gruppo non fa che incolpare l’altro senza riconoscere che anche gli altri possono dare un contributo per cambiare le cose. È di questo che c’è bisogno. Le continue accuse in merito a chi abbia cominciato e a chi sia il responsabile non trovano spazio in uno Stato europeo. Spero che gli schieramenti opposti possano trarre qualche insegnamento dagli eventi e capiscano che questa situazione non può continuare.</p>
      <p sl="de">Mi farà molto piacere se Edi Rama e il suo partito parteciperanno davvero alle elezioni amministrative – come Rama stesso ha comunicato oggi ad alcuni di noi – e nomineranno i membri della commissione elettorale, e spero che possa essere un primo passo verso la garanzia di elezioni amministrative aperte e trasparenti; auspico inoltre che i risultati delle elezioni vengano successivamente accettati.</p>
      <p sl="de">Il parlamento ha dato il suo pieno sostegno al succitato processo di liberalizzazione. Desidero rivolgere al Commissario Füle la richiesta seguente: spero che la Commissione non stia meditando di sospendere la liberalizzazione dei visti per i cittadini albanesi come possibile sanzione contro i due schieramenti opposti. Spero che ciò non accada. La mia altra domanda riguarda le opportunità di cui disponiamo per esercitare maggiore pressione qualora le due parti non dovessero pervenire ad un accordo. Un’opzione, come ha già rilevato l’onorevole Cornelissen, potrebbe essere quella di sottrarre al governo la responsabilità della gestione dei fondi dello strumento IPA per restituirla alla Commissione. L’altra possibilità sarebbe quella di congelare i fondi IPA, anche se un’azione di questo tipo andrebbe a discapito della popolazione, e non può essere di certo questa la nostra intenzione. Che cosa prevede di fare nel caso in cui non si giunga ad alcuna soluzione?</p>
      <p sl="de">Un’ultima osservazione: nella relazione Marty al Consiglio d’Europa i servizi segreti albanesi vengono accusati di essere coinvolti nel traffico di organi o di averlo favorito. Sa se i servizi segreti albanesi e il sistema giudiziario albanese siano disposti a collaborare?</p>
    </intervention>
    <intervention id="2-652-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, dalle elezioni politiche del 2009 in Albania si sono create tensioni politiche a seguito dell’esito molto risicato del voto, che le forze politiche perdenti hanno definito una manipolazione elettorale.</p>
      <p sl="sk">I socialisti albanesi, guidati da Edi Rama, accusano il Primo ministro Berisha non solo di brogli elettorali, ma anche di essere responsabile della corruzione dilagante e del deterioramento delle condizioni di vita della popolazione. In occasione di un raduno di protesta organizzato dall’opposizione nella capitale albanese, Tirana, il 21 gennaio, oltre 20 000 manifestanti hanno chiesto le dimissioni del governo di Sali Berisha. L’intervento della polizia con idranti, gas lacrimogeni e pallottole di gomma ha causato quattro morti e oltre 150 feriti. La brutalità dell’intervento della polizia, oltre al fatto che Sali Berisha ha riconosciuto a tutti gli agenti delle forze dell’ordine che hanno contribuito alla repressione della manifestazione una ricompensa straordinaria, pari a un mese di paga, sono un chiaro indice del fatto che il Primo ministro albanese si compra il favore delle forze dell’ordine e cerca di conquistarsi il loro sostegno e di metterle contro la popolazione albanese.</p>
      <p sl="sk">Nei paesi rispettabili e civili, la scelta del governo spetta ai cittadini, agli elettori, e non a forze dell’ordine o a forze di polizia corrotte. Se Sali Berisha si è dimenticato questo principio elementare del governo democratico, a mio avviso non ha il diritto di stare a capo di uno Stato democratico. Onorevoli colleghi, non credo che nessuno di noi vorrebbe che in Europa fossero caldeggiati governi che basano il loro potere sui brogli elettorali e sull’appoggio di agenti di polizia corrotti e che sono rappresentati da piccoli dittatori che non sanno come consegnare i poteri ad altri in modo corretto. Dobbiamo pertanto essere più decisi nella nostra difesa della democrazia in Albania.</p>
    </intervention>
    <intervention id="2-653-000" speaker_id="1191" name="Doris Pack" is_mep="True" mode="spoken">
      <p sl="de">Signor Presidente, Commissario Füle, signor Lajčák, onorevoli colleghi, il problema di cui stiamo discutendo non si è manifestato per la prima volta il 21 gennaio. Dobbiamo pertanto chiederci quanto segue, ed è una domanda che rivolgo anche a voi: perché la Commissione e gli altri organismi internazionali non hanno spento il fuoco quando sono divampate le prime fiamme nel 2009? Le elezioni del 2009 sono state le migliori che si siano mai svolte finora in Albania e si basavano su una legge elettorale che, sorprendentemente, era stata adottata sulla base di un consenso tra i socialisti e i democratici. Il consenso è un concetto assolutamente nuovo in Albania. Credo che sia importante ricordarlo. Tutte le commissioni elettorali socialiste, l’Ufficio per le istituzioni democratiche e i diritti dell’uomo dell’OSCE (ODIHR), gli osservatori elettorali e noi stessi credevamo che le elezioni fossero state gestite in modo corretto.</p>
      <p sl="de">Anche il governo che è stato successivamente formato ha rappresentato una novità per l’Albania. Due partiti che non si sopportano a vicenda si sono seduti allo stesso tavolo e hanno lavorato insieme. Il partito democratico, da una parte, e il partito social-democratico più piccolo, dall’altra. Due gruppi opposti si sono uniti per aiutare l’Albania sulla strada del progresso. Il paese ha aderito alla NATO e ha un regime di visti, ma purtroppo non ha ancora ottenuto lo status di paese candidato.</p>
      <p sl="de">Ma nell’attimo stesso in cui è stato formato il governo, l’opposizione ha deciso che le elezioni non si erano svolte in modo corretto e ha chiesto che fossero aperte le urne. Che genere di governo apre le urne elettorali? Non certo i governi che abbiamo nel mio paese o nei vostri. Dobbiamo adire la corte costituzionale o incaricare la commissione elettorale. Proteste come quelle a cui abbiamo assistito, gli scioperi della fame e il rifiuto di cooperare al parlamento in vista dell’approvazione di leggi importanti, sono semplicemente inaccettabili. È importante affermarlo a chiare lettere e guardare in faccia la realtà. Non è sempre possibile mettere tutto sullo stesso livello.</p>
      <p sl="de">Vorrei che fossero individuati i problemi più importanti e più difficili. Le accuse che sono state formulate sia recentemente sia all’inizio riguardavano il problema dell’apertura delle urne elettorali. Non è fattibile, perché la costituzione non lo consente. Come è possibile che se ne discuta se non è ammesso? Ora la situazione è degenerata e quattro persone sono state uccise.</p>
      <p sl="de">È positivo che lei oggi abbia cercato di presentare una tabella di marcia – anche se descriverla così potrebbe essere un po’ esagerato. Vorrei tanto che Miroslav Lajčák e lei, Commissario Füle, utilizzaste questa tabella di marcia per delineare la via verso un futuro migliore per la popolazione di questo paese.</p>
    </intervention>
    <intervention id="2-654-000" speaker_id="39711" name="Victor Boştinaru" is_mep="True" mode="spoken">
      <p sl="en">Signor Presidente, accolgo favorevolmente la dichiarazione del Commissario. Vorrei anche sottolineare il contributo fornito da Miroslav Lajčák nel tentativo di individuare soluzioni tese a superare una situazione drammatica.</p>
      <p sl="en">Le recenti manifestazioni in Tunisia e in Egitto sono state ovviamente contrastate dai dittatori locali, che hanno poi dovuto lasciare il loro paese – ma senza gravi violenze ed esecuzioni come quelle che si sono svolte a Tirana e che sono state documentate dai mezzi di comunicazione. A sentire le dichiarazioni del Primo ministro Berisha, secondo cui le manifestazioni non sono state altro che un colpo di Stato guidato dall’opposizione, dal Presidente dell’Albania, dal procuratore generale e dal capo dei servizi segreti – tutti nominati sotto il governo di Berisha – se ne dovrebbe dedurre che o queste persone sono diventate tutte socialiste o c’è qualcosa che non va in Berisha.</p>
      <p sl="en">Vorrei citare Thomas Countryman, vice sottosegretario agli esteri degli USA, che ha pubblicamente confutato l’ipotesi secondo cui quanto accaduto il 24 gennaio sia stato un colpo di Stato. Dobbiamo essere attivi ed efficaci quanto lo sono ora gli Stati Uniti e la NATO nel nostro sforzo teso a sostenere, assistere e aiutare i due schieramenti albanesi a raggiungere una soluzione negoziale, ma esorto anche i miei colleghi che stanno offrendo al Primo ministro il loro appoggio incondizionato ad abbandonare l’approccio unilaterale. È importante esercitare pressione su entrambe le parti affinché i due blocchi pervengano finalmente a una soluzione.</p>
      <p sl="en">Finora, solo una parte ha dato prova di una certa disponibilità ad attuare sia la risoluzione del Parlamento europeo sia le dodici proposte che lei ha citato, signor Commissario. Esorto la Commissione a essere forte e a mantenere il suo impegno in vista di un accordo basato sulla risoluzione del Parlamento europeo e sulle dodici condizioni che lei ha elencato, ricordando che, senza un accordo a 360° che veda la partecipazione di entrambe le parti, il processo di integrazione europea dell’Albania rischia di essere completamente congelato.</p>
    </intervention>
    <intervention id="2-655-000" speaker_id="96733" name="Antonio Cancian" is_mep="True" mode="spoken">
      <p sl="it">Signor Presidente, ringrazio il Commissario per la road map che ha indicato per l'Albania questa sera e che condivido pienamente. Sono estremamente convinto si tratti di un paese che ha una prospettiva europea e che debba quindi essere candidato all'adesione.</p>
      <p sl="it">I sanguinosi fatti del 21 gennaio scorso hanno riportato Tirana indietro di qualche anno; ci è sembrato di assistere alle stesse scene di protesta e violenza già vissute negli anni '90. Sono quindi molto preoccupato per i recenti accadimenti e per il prossimo futuro del paese.</p>
      <p sl="it">In occasione della nostra ultima visita – nel novembre 2010 – come delegazione del Sud-Est europeo e di quella precedente – il 3 e 4 maggio 2010 – come Comitato parlamentare di stabilizzazione e associazione europea, insieme ad altri colleghi ho toccato io stesso con mano la difficile situazione in cui versa l'Albania. Non siamo riusciti a concludere i lavori con una risoluzione finale di accordo. Possibile che non ci si cali sui veri, reali problemi del paese? È stata menzionata la disoccupazione – vero cancro sociale – altro che le alchimie politiche! Ritrovare la responsabilità, questo è l'appello che facciamo a gran voce!</p>
      <p sl="it">A tale proposito, cercando di ottenere una convergenza almeno sulle regole di base sia da parte della maggioranza che dell'opposizione, è necessario garantire in tutti i modi che la prossima tornata elettorale si contraddistingua per il massimo livello possibile di trasparenza e democrazia. A breve – l'8 maggio il sindaco Edi Rama concorrerà alle elezioni per il comune di Tirana – avremo l'occasione di verificare e misurare la situazione politica e la democrazia, naturalmente con la nostra presenza.</p>
      <p sl="it">A prescindere dai progressi realizzati dall'Albania in questo periodo, l'Europa non smetta mai di ricercare il dialogo e la collaborazione. Ringrazio il Commissario per il lavoro svolto e che continuerà a svolgere, perché la nostra presenza in Albania è importante.</p>
    </intervention>
    <intervention id="2-656-000" speaker_id="39319" name="Maria Eleni Koppa" is_mep="True" mode="spoken">
      <p sl="el">Signor Presidente, ho seguito con grande apprensione gli eventi in Albania. I tragici incidenti verificatisi durante la manifestazione di protesta contro la corruzione, in cui varie persone sono rimaste uccise negli scontri con le forze dell’ordine, devono essere espressamente condannati.</p>
      <p sl="el">Il protrarsi della crisi politica nasconde gravissimi rischi per la stabilità del paese. E tutti hanno la loro parte di responsabilità. Il governo eletto dovrebbe tuttavia ascoltare il messaggio a cui dà voce il popolo, ossia che il paese ha bisogno di un sistema di governo solido. La creazione dello stato di diritto, grazie allo sradicamento della corruzione, dovrebbe essere una delle priorità del governo albanese. Il popolo ha il diritto di manifestare, nei limiti della legge, quando ritiene che il governo agisca contro i suoi interessi.</p>
      <p sl="el">L’Unione europea deve fare il possibile per far sì che prevalgano la calma e la cautela. Ed è un processo al quale dobbiamo partecipare tutti.</p>
      <p sl="el">Invito i miei colleghi del Partito Popolare Europeo (Democratico Cristiano) a non ignorare le gravi responsabilità del governo e a non imputare la crisi politica unicamente all’opposizione. In questa fase, credo che sia necessario riprendere il dialogo politico e trovare una soluzione sulla base delle procedure definite dalla costituzione e dalla legge.</p>
    </intervention>
    <intervention id="2-657-000" speaker_id="28120" name="Simon Busuttil" is_mep="True" mode="spoken">
      <p sl="mt">Signor Presidente, gli eventi che si stanno verificando in Albania mi rattristano profondamente perché mi ricordano la storia del mio paese, all’inizio degli anni ‘80, ossia trent’anni fa, quando Malta viveva una situazione simile: profonde divisioni, tensioni, rivalità politiche, minacce e addirittura violenze. Il clima era opprimente e non mi rendeva certo fiero della mia patria. Immagino che anche i cittadini albanesi siano profondamente intristiti per le difficili condizioni in cui versa attualmente il paese e siano lungi dall’essere fieri di quanto sta accadendo.</p>
      <p sl="mt">Oggi sono molto orgoglioso del mio paese, perché siamo riusciti a creare un sistema stabile e democratico e soprattutto facciamo ormai parte della famiglia europea. Il clima politico è cambiato radicalmente. Auguro all’Albania di realizzare il suo obiettivo: costruire un paese stabile all’interno della famiglia europea. È in ogni caso evidente che se i due principali partiti del paese persistono nella loro ostinazione, questo obiettivo non sarà mai raggiunto. È un peccato, ma è un dato di fatto.</p>
      <p sl="mt">L’Unione europea sta facendo tutto il possibile, l’obbligo di visto per i cittadini albanesi è stato ora abolito. Anche l’Albania deve però fare la sua parte, e perché ci riesca, tutte le parti in causa, compresi governo e opposizione, devono adottare un approccio diverso, una politica che non prescinda dal dialogo, che si fondi sulla maturità e sulla responsabilità nei confronti del popolo albanese, una politica che non cerchi di dividere, bensì di unire.</p>
      <p sl="mt">Non spetta a noi dire agli albanesi e all’Albania che cosa devono fare. Il nostro compito è quello di spiegare loro che la decisione di rendere l’Albania parte della famiglia europea è nelle loro mani.</p>
    </intervention>
    <intervention id="2-658-000" speaker_id="28125" name="Anna Ibrisagic" is_mep="True" mode="spoken">
      <p sl="sv">Signor Presidente, sebbene la crisi in Albania sia in corso da tempo, solo ora ha iniziato ad aggravarsi davvero, e questa volta l’Unione europea ha agito immediatamente e in modo corretto. Grazie all’impegno del Commissario Füle e di altri, l’Unione europea ha dimostrato che l’Albania non sarà lasciata sola ad affrontare i suoi problemi. Le difficoltà sono gravi e danneggiano la credibilità del paese, un paese che intende seriamente avvicinarsi all’Unione europea.</p>
      <p sl="sv">Non si tratta di stabilire chi ha ragione e chi torto, ma è invece necessario riportare il dialogo all’interno delle istituzioni politiche. Non dovremmo sostenere alcuna delle due parti, affermando che una ha ragione e l’altra torto, e dobbiamo renderci conto che le elezioni di maggio avranno un ruolo molto importante, indicheranno quale sarà la direzione che l’Albania seguirà – verso l’Unione europea o verso il protrarsi del suo isolamento.</p>
    </intervention>
    <intervention id="2-659-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signor Presidente, condivido la preoccupazione espressa dai miei colleghi: la situazione in Albania è preoccupante e può avere un impatto negativo non solo sul paese in quanto tale, ma anche sulle prospettive future dei paesi di tutta l’area balcanica. Alla fine dello scorso anno, l’Unione europea si era detta certa che l’Albania e la Bosnia-Erzegovina stessero compiendo e potessero compiere progressi, grazie all’avvio di riforme significative, e ha pertanto liberalizzato il regime dei visti per i loro cittadini. I disordini politici che sono iniziati solo qualche mese dopo e hanno provocato numerose vittime sembrano purtroppo però indicare che l’Albania non ha superato la prova.</p>
      <p sl="lt">Questa esplosione di violenza in Albania impone un ripensamento delle prospettive a lungo termine per l’integrazione della regione, perché la politica dell’Unione europea si concentra sulla stabilità regionale ed è un approccio corretto. Ci dovrebbe pertanto essere solidarietà tra i paesi della regione dei Balcani e dovrebbe essere loro interesse comune mantenere e promuovere una maggiore integrazione regionale e una maggiore stabilità politica.</p>
    </intervention>
    <intervention id="2-660-000" speaker_id="96814" name="Elena Băsescu" is_mep="True" mode="spoken">
      <p sl="ro">Signor Presidente, la tensione che si è creata in Albania alla fine di gennaio evidenzia quanto sia importante rispettare certi limiti nel dibattito politico. L’acuirsi delle dispute tra il governo e l’opposizione ha provocato la perdita di vite umane. Mi preme anche rilevare che, in uno Stato democratico, questi conflitti non dovrebbero andare al di là delle mura del parlamento. La strada non è il loro luogo deputato. L’assalto all’edificio del governo da parte di gruppi di opposizione organizzati, nel tentativo di impadronirsi del potere con la forza, è un fatto grave, mentre gli stratagemmi usati da alcune autorità per nascondere i colpevoli sono inaccettabili. Proprio per questo mi rivolgo ai leader dell’opposizione albanese invitandoli a riprendere le discussioni in parlamento. Le elezioni del 2009 si sono svolte in modo corretto e i partiti politici hanno il dovere di rispettare la volontà del popolo. L’indebolimento delle istituzioni dello Stato non è una risposta o una modalità per esprimere le proprie convinzioni o il proprio malcontento.</p>
    </intervention>
    <intervention id="2-661-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, desidero esprimere l’osservazione seguente: è molto sorprendente constatare che, mentre gli indicatori di crescita dell’Albania evidenziano un incremento costante, con un tasso di crescita superiore al 2 per cento nel 2010 – nel bel mezzo dell’instabilità economica mondiale – e che si prevede possa arrivare al 3 per cento nel 2011, la tensione sociale peggiora invece di migliorare.</p>
      <p sl="el">Evidentemente, signor Commissario, la crescita non è stata in grado di infondere un senso di prosperità tra la popolazione albanese. Anzi, è altrettanto ovvio che si diffonde la delusione – e con essa il timore di una nuova ondata di immigrazione verso i paesi vicini. Lo abbiamo sperimentato direttamente e pesantemente in Grecia negli anni ‘90.</p>
      <p sl="el">In questo momento così complesso, l’Europa, oltre a fornire consulenza politica all’Albania, ha pertanto anche il dovere di trasmetterle buone pratiche ed esempi, affinché la crescita vada a vantaggio di tutte le fasce sociali.</p>
    </intervention>
    <intervention id="2-662-000" speaker_id="28135" name="György Schöpflin" is_mep="True" mode="spoken">
      <p sl="en">Guerra fredda civile: ecco il miglior modo per descrivere la situazione in cui si trova l’Albania. I partiti politici sono in guerra tra di loro e stanno trascinando il paese in una spirale negativa. E questo succede perché sia la sinistra sia la destra pensano che i partiti politici debbano governare in modo esclusivo, come faceva un tempo il partito comunista.</p>
      <p sl="en">Una volta intrapresa la via di una polarizzazione di questo tipo, è molto difficile riportare la situazione ad una parvenza di norma democratica, perché in questo contesto il potere esclusivo è visto in modo del tutto razionale, il che è drammatico. C’è una via d’uscita? Sì, la catarsi. Ma solo una crisi grave o un grande compromesso storico possono esserne l’origine.</p>
    </intervention>
    <intervention id="2-663-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, desidero ringraziarla per questa interessante discussione e, prima di condividere con voi le mie osservazioni conclusive, vorrei riprendere le due domande che sono state formulate durante la discussione.</p>
      <p sl="en">Alla prima, espressa dall’onorevole Belder, risponderò per iscritto, senza dimenticare il fulcro principale della discussione odierna. Ma c’è stata anche un’altra domanda che ci chiedeva se stiamo valutando l’ipotesi delle sanzioni. La risposta è: no. Perché? Perché in materia di allargamento la condizionalità funziona molto bene, come possiamo osservare chiaramente anche in questo caso. Se si rispettano le condizioni, si ha il diritto di procedere con l’adesione, la cui meta finale è l’ingresso nell’Unione europea. Se le condizioni e i requisiti previsti non sono invece soddisfatti, il processo si rallenta e alla fine si ferma. è questo il prezzo che alla fine viene purtroppo pagato non solo dai politici ma anche dai cittadini del paese in questione.</p>
      <p sl="en">L’Alto rappresentate e il sottoscritto continueranno ad impegnarsi al fine di facilitare il dialogo tra la maggioranza e l’opposizione in Albania. Le nostre idee su come procedere sono chiare. Abbiamo bisogno anche del vostro sostegno per fare sì che i leader del principale partito di opposizione e il Primo ministro albanese colgano il nostro messaggio.</p>
      <p sl="en">In questo modo, il paese potrebbe superare la crisi politica e compiere passi importanti verso l’integrazione in Europa. L’Unione europea aveva garantito il proprio impegno nei confronti di tutti i paesi dei Balcani occidentali in vista del loro ingresso nell’Unione europea. Noi rispettiamo il nostro impegno e intensificheremo i nostri sforzi, a condizione naturalmente che questi paesi soddisfino i criteri previsti. L’Albania deve urgentemente attuare le dodici priorità fondamentali contenute nel parere.</p>
      <p sl="en">Tra queste si annovera il rispetto dei principi fondamentali della democrazia, tra cui il corretto funzionamento del parlamento, la separazione dei poteri, lo svolgimento di elezioni e il rispetto dello stato di diritto. E sarà possibile realizzarli solo quando ci sarà stata una svolta nella situazione politica attuale, con la ripresa di un dialogo politico completo e costruttivo in parlamento, il rispetto di tutte le istituzioni dello Stato e la consapevolezza che i cittadini albanesi hanno aspirazioni che vanno considerate. I leader albanesi devono agire adesso nell’interesse del loro popolo.</p>
      <p sl="en">L’Unione europea è pronta a fornire aiuto.</p>
    </intervention>
    <intervention id="2-664-000" speaker_id="39726" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-665-000" speaker_id="96660" name="Niki Tzavela" is_mep="True" mode="written">
      <p sl="el">La crisi in corso in Albania, che sta mettendo a rischio la stabilità geopolitica nei Balcani, è fonte di gravi preoccupazioni e timori. Lo stallo politico tra il governo e l’opposizione rimette in discussione le prospettive europee dell’Albania e il Primo ministro Sali Berisha non ha alcuna intenzione di dimettersi. Sebbene i paralleli tra la situazione in Albania e i recenti sviluppi in Nord Africa siano pochi, qualche punto in comune c’è: povertà, disoccupazione, un regime corrotto e clientelare e un deficit democratico. Benché la crisi in Albania sia stata temporaneamente sventata, dobbiamo lavorare in stretta collaborazione con questo paese per ricomporre la situazione politica. La Commissione dovrebbe spiegare come intende tutelare i diritti dei greci e di altre minoranze in Albania, grazie al funzionamento corretto e democratico del sistema, e come intende rafforzare Frontex alla frontiera tra Grecia e Albania, dato il pericolo di un afflusso di immigranti in Grecia in ragione dei disordini politici. La Commissione dovrebbe inoltre considerare seriamente il fatto che i cittadini albanesi non hanno più bisogno di un visto per recarsi in Turchia, il che rende più semplice varcare illegalmente le frontiere meridionali dell’Europa a partire dall’Albania, innanzi tutto verso la Grecia, come primo porto di scalo, e poi verso il resto dell’Europa.</p>
    </intervention>
  </section>
  <section id="creitem32" title="19. Scandalo delle intercettazioni in Bulgaria (discussione)">
    <intervention id="2-667-000" speaker_id="39726" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sullo scandalo delle intercettazioni in Bulgaria.</p>
    </intervention>
    <intervention id="2-668-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, mi permetta di evidenziare che la normativa dell’Unione europea tutela la riservatezza delle comunicazioni elettroniche. Essa vieta che si possano ascoltare, controllare, conservare o intercettare e sorvegliare con altri mezzi le comunicazioni senza il consenso degli utenti coinvolti. Ad eccezione della registrazione legalmente autorizzata di alcune comunicazioni durante lecite procedure aziendali, come le transazioni commerciali, le altre modalità di controllo, quali le intercettazioni telefoniche, sono soggette a specifiche condizioni.</p>
      <p sl="en">La normativa deve indicare le condizioni per avviare eccezionalmente delle intercettazioni e, in una società democratica, esse devono essere inevitabili, appropriate e proporzionate, volte a tutelare il bene pubblico, come la sicurezza comune o la lotta alla criminalità.</p>
      <p sl="en">È altresì necessario rispettare i principi generali previsti dalla normativa dell’Unione europea. Secondo la Commissione, la legislazione bulgara sembra soddisfare tali requisiti. La legge in materia di mezzi investigativi speciali e la legge sulle comunicazioni elettroniche prevedono già meccanismi adeguati per autorizzare legalmente, sorvegliare, trattare le informazioni e accedere ai dati personali, garantendo così il rispetto dei diritti fondamentali.</p>
      <p sl="en">La questione in oggetto riguarda l’applicazione degli obblighi di legge. È responsabilità delle autorità della Bulgaria assicurare il rispetto delle garanzie legali e procedurali contemplate dalla normativa bulgara relativa ai mezzi investigativi speciali.</p>
      <p sl="en">La Commissione sottolinea la necessità che, nell’applicare la normativa europea, gli Stati membri rispettino i diritti fondamentali e le garanzie procedurali, in ottemperanza al principio di legalità. La Commissione prende atto dell’adozione, da parte delle autorità bulgare, delle misure necessarie per controllare la liceità dei mezzi investigativi speciali e per verificare se le informazioni pubblicate nella stampa siano il risultato di un utilizzo improprio dei mezzi investigativi speciali.</p>
      <p sl="en">Non avendo ricevuto alcun reclamo relativo all’intercettazione di comunicazioni elettroniche in Bulgaria, la Commissione continuerà a sorvegliare la situazione attuale, con l’obiettivo di vigilare sul rispetto della normativa europea.</p>
    </intervention>
    <intervention id="2-669-000" speaker_id="28120" name="Simon Busuttil" is_mep="True" mode="spoken">
      <p sl="en">a nome del gruppo PPE. – Signor Presidente, sono molto meravigliato di questa discussione che, prima di essere affrontata in Parlamento, non è stata neppure sollevata in seno alla commissione competente, la commissione per le libertà civili, la giustizia e gli affari interni.</p>
      <p sl="en">Il provvedimento contestato in questa discussione è uno strumento legittimo e legale, che può essere impiegato nella lotta contro il crimine. Semmai, è la prova che la Bulgaria si impegna seriamente nella grande sfida del contrasto alla corruzione e alla criminalità organizzata, in risposta a una nostra richiesta di lunga data. I provvedimenti previsti dalla legge possono essere applicati in modo legittimo e ci aspettiamo che siano esercitati nell’alveo della liceità.</p>
      <p sl="en">La legge prevede che soltanto i pubblici ministeri o le agenzie preposte a garantire il rispetto della legge, come la polizia e l’agenzia per la sicurezza nazionale, possano disporre le intercettazioni telefoniche, previa autorizzazione di un giudice, nel caso in cui sospettino che la persona coinvolta sia implicata in attività criminali.</p>
      <p sl="en">La normativa sull’impiego di forme particolari di investigazione contempla un limite di scopo, prevedendo che tali misure siano utilizzate esclusivamente per lottare contro la criminalità organizzata o per garantire la sicurezza nazionale. Le informazioni raccolte devono essere riservate e utilizzate soltanto per i fini previsti dalla legge. È stato anche inserito uno scrutinio parlamentare di questa fattispecie giuridica. È pertanto evidente che sussistono delle forme di tutela, soprattutto di salvaguardia della riservatezza dei cittadini e di rispetto della protezione dei dati e, a mio avviso, è indubbio che esse rispettino pienamente la legge. Pertanto, contestare tale strumento fino a questo punto equivarrebbe a sferrare un attacco irresponsabile contro gli sforzi di uno Stato membro nella lotta contro la criminalità organizzata e la corruzione.</p>
      <p sl="en">Questo attacco danneggia fortemente la Bulgaria, poiché questa lotta è di primaria importanza per il paese, alla luce del meccanismo di cooperazione e verifica e della prospettiva di ingresso nell’area Schengen. Questa discussione sembra poter essere plausibilmente giustificata soltanto con motivazioni di ordine politico.</p>
    </intervention>
    <intervention id="2-670-000" speaker_id="2295" name="Hannes Swoboda" is_mep="True" mode="spoken">
      <p sl="en">a nome del gruppo S&amp;D. – Signor Presidente, sono stato uno dei parlamentari che hanno fortemente promosso l’adesione della Bulgaria all’Unione europea.</p>
      <p sl="en">Sono molto lieto che la Bulgaria sia adesso uno Stato membro, ma anche fortemente deluso da alcuni provvedimenti adottati dall’attuale governo bulgaro. Certo, sosteniamo pienamente la lotta contro la corruzione; è una battaglia molto importante e concordiamo integralmente con quanto affermato dalla Commissione riguardo all’esistenza di una legislazione in materia di registrazioni video e di intercettazioni in Bulgaria.</p>
      <p sl="en">Il Commissario è stato molto prudente, affermando che queste leggi sembrano rispettare gli standard europei, pur precisando con molta chiarezza che le misure devono essere proporzionate. Si può parlare di proporzionalità quando le intercettazioni, nell’arco di tre anni, passano all’improvviso da 6 000 nel 2008 a 16 000 nel 2010? Si può parlare di proporzionalità e di equità quando soltanto il 2 per cento delle registrazioni video è destinato ai tribunali e soltanto l’1 per cento sfocia in una condanna?</p>
      <p sl="en">Possiamo considerare proporzionato ed equo che le trascrizioni siano filtrate dal ministero degli Interni? Perché non vengono consegnate integralmente alle autorità giudiziarie? Perché vengono selezionate dal ministero degli Interni? A quale scopo viene destinato il materiale che arriva al ministero degli Interni? Vorrei chiedere alla Commissione di verificare i processi di controllo relativamente al trattamento del resto dei dati.</p>
      <p sl="en">Il parlamento di Sofia e i media bulgari, inoltre, riportano forti dubbi circa la capacità di tutelare le informazioni da parte del ministero degli Interni. Abbiamo già assistito a fughe di notizie.</p>
      <p sl="en">Lei ha citato Schengen e certamente vogliamo l’ampliamento delle frontiere dello spazio Schengen. Esso include adesso la Bulgaria e la Romania, ma quando vediamo ciò che sta succedendo, non può sorprendervi il fatto che alcuni, in Europa, siano critici rispetto a tale allargamento.</p>
      <p sl="en">Inviterei il Commissario a occuparsi di quanto accade, come ha già fatto, e a chiedere al governo bulgaro di porre fine a questo genere di attuazione e applicazione errate della legge, puntando a un uso molto restrittivo delle intercettazioni. Siate equi, aperti, trasparenti e fermate questa violazione dello spirito della legge europea.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149, paragrafo 8, del regolamento)"/>
    </intervention>
    <intervention id="2-671-000" speaker_id="97968" name="Andrey Kovatchev" is_mep="True" mode="spoken">
      <p sl="bg">Signor Presidente, onorevole Swoboda, vorrei porre la seguente domanda. Ha citato i dati del 2008 e del 2010.</p>
      <p sl="bg">Saprebbe indicare la fonte di queste cifre e ritiene che siano corrette? Ha affermato che soltanto l’uno o il due per cento delle intercettazioni è utilizzato in tribunale. I dati diffusi in Bulgaria sono abbastanza differenti e le cifre riguardanti il numero di persone effettivamente intercettate e la percentuale di dati utilizzata come prova in tribunale sono completamente diverse. Nel 2009 ammontavano al 30 per cento e nel 2010 al 40 per cento. In altre parole, i numeri si discostano in modo sostanziale da quelli da lei appena citati.</p>
    </intervention>
    <intervention id="2-672-000" speaker_id="2295" name="Hannes Swoboda" is_mep="True" mode="spoken">
      <p sl="en">Signor Presidente, abbiamo ricevuto dati diversi da fonti bulgare. Forse dovremmo lasciare alla Commissione il compito di verificare chi abbia ragione. In base a quanto posso desumere dalle fonti bulgare, vi è una percentuale bassissima di deferimenti ai pubblici ministeri, di cui pochissimi portano a una condanna.</p>
      <p sl="en">Questo è quanto sappiamo; queste sono le informazioni che abbiamo ottenuto da varie fonti. Penso ci sia anche una relazione del parlamento bulgaro. La Commissione dovrebbe esaminarla. Perché è scoppiato questo scandalo in Bulgaria? Dobbiamo davvero indagare a tal proposito.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149, paragrafo 8, del regolamento)"/>
    </intervention>
    <intervention id="2-673-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, una domanda rapida all’onorevole Swoboda. Lei sa che le indagini che ha appena citato sono state trasferite dalle autorità giudiziarie al ministero degli Interni quando era al potere il partito socialista bulgaro, che fa parte del suo gruppo?</p>
    </intervention>
    <intervention id="2-674-000" speaker_id="2295" name="Hannes Swoboda" is_mep="True" mode="spoken">
      <p sl="en">Signor Presidente, per gli onorevoli Stoyanov e Busuttil sembra sempre essere un problema di natura partitica e politica. Per me non è una questione di partito politico; per me si tratta di una questione fondamentale di diritti, di diritti dell’uomo e di osservanza e rispetto della normativa europea, indipendentemente da chi abbia deferito la materia al ministero degli Interni.</p>
      <p sl="en">In secondo luogo, sono centrali le modalità di utilizzo delle intercettazioni. Si può usare un medesimo strumento in modo molto restrittivo o molto ampio. Come ho già detto, è molto interessante l’utilizzo dei dati custoditi dal ministero degli Interni. È la questione fondamentale. Sussiste sempre il pericolo che, quando si conservano molti dati senza consegnarli ai pubblici ministeri, essi vengano utilizzati in modo improprio per motivi politici o personali. Dovremmo lottare contro questo tipo di abuso.</p>
    </intervention>
    <intervention id="2-675-000" speaker_id="4544" name="Diana Wallis" is_mep="True" mode="spoken">
      <p sl="en">a nome del gruppo ALDE. – Signor Presidente, ringrazio il Commissario per la sua dichiarazione estremamente prudente. I parlamentari che mi conoscono e che ricordano i 12 anni che ho passato in seno al Parlamento sapranno che intervengo con molta reticenza in simili discussioni. Più di un anno fa, tuttavia, come Vicepresidente di questo Parlamento, mi è stato chiesto di andare in Bulgaria per parlare del programma di Stoccolma per la giustizia.</p>
      <p sl="en">È evidente che il nostro programma per la giustizia ha spostato l’accento dalla sicurezza alla giustizia e tutti noi, nei nostri Stati membri, dobbiamo riuscire a trovare un equilibrio. Della mia visita in Bulgaria ricordo il grande interesse dei giudici bulgari per la nostra attività e per i nostri obiettivi a livello comunitario. Pertanto, la settimana scorsa mi sono meravigliata di aver ricevuto nel mio ufficio di Bruxelles la visita di una persona che mi ha riferito di visite notturne dei servizi segreti in alcune abitazioni di cittadini bulgari. Si tratta di pratiche a me totalmente estranee: mi risulta difficile comprenderle e parlarne in questa sede.</p>
      <p sl="en">Detto questo, come già affermato dall’onorevole Swoboda, mi pare che l’attuale normativa sulle intercettazioni telefoniche – chiamiamole con il loro nome – sia corretta. Laddove in passato i controlli erano effettuati da un organo indipendente, oggi sono effettuati da un organo parlamentare. Questa modifica ha comportato una minore considerazione dei diritti? Sembra esserci un aumento dei numeri e tale aumento sembra indicare, e sottolineo “sembra”, che i giudici possono avvalersi di questa opportunità più semplicemente o più rapidamente.</p>
      <p sl="en">Il mio intervento è motivato, in parte, da una questione correlata che interessa il diritto d’iniziativa dei cittadini. Pare che le persone siano state spinte a ritirare le firme. Dobbiamo applicare il diritto d’iniziativa dei cittadini nel corso del prossimo anno. Vorrei esortare la Commissione a vigilare molto scrupolosamente su questo capitolo.</p>
    </intervention>
    <intervention id="2-676-000" speaker_id="96654" name="Jaroslav Paška" is_mep="True" mode="spoken">
      <p sl="sk">a nome del gruppo EFD. – Signor Presidente, l’impiego di forme speciali di sorveglianza è un problema scottante in tutti i paesi.</p>
      <p sl="sk">Spesso sussiste il sospetto che il governo usi le intercettazioni non soltanto nella lotta contro la criminalità organizzata, ma anche per controllare e soffocare le opposizioni politiche. In Bulgaria, tuttavia, la situazione è particolarmente bizzarra. Le informazioni ottenute tramite le intercettazioni di conversazioni telefoniche, in condizioni dubbie, non finiscono nelle mani degli organi competenti, ma compaiono nei diversi mezzi di comunicazione. Il premier bulgaro ha addirittura annunciato che anche le più alte cariche dello Stato sono costantemente controllate dai servizi segreti. In teoria queste pratiche sono dettate dalla necessità di lottare contro la corruzione e il crimine organizzato. Ebbene, non succede spesso che il capo di un governo ammetta di nutrire così grande fiducia nei suoi più stretti collaboratori da doverli controllare, in modo che non cedano alla tentazione della corruzione o della connivenza con la criminalità organizzata.</p>
      <p sl="sk">In ogni caso, in Bulgaria la situazione è peculiare e ritengo che sarebbe bene assistere i nostri amici bulgari affinché possano risolvere i problemi riguardanti l’applicazione della normativa in materia.</p>
    </intervention>
    <intervention id="2-677-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, in Bulgaria abbiamo un’espressione che descrive la situazione creatasi durante questa discussione: il ladro che grida “al ladro!”. Quando era al potere la coalizione tripartitica, la mafia era riuscita a infiltrarsi nei servizi, con i risultati nefasti cui assistiamo adesso.</p>
      <p sl="bg">Quando era al potere quella coalizione, io stesso sono stato picchiato dalla polizia durante una manifestazione di protesta. Successivamente questi lupi travestiti da agnelli, che adesso si presentano a voi come oppositori di uno stato di polizia, hanno modificato la legge in virtù della quale pende da tre anni, in tribunale, la causa contro i miei aggressori. Durante il vostro governo di socialisti e zaristi, la polizia ha aggredito dimostranti pacifici, mentre adesso voi sollevate un polverone sulle violazioni delle libertà civili.</p>
      <p sl="bg">Quando eravate al potere è stato picchiato a morte il giornalista Ognyan Stefanov e adesso vi lamentate della censura. Quando eravate al governo i rapimenti erano all’ordine del giorno. La mafia era onnipotente, mentre i cittadini non avevano alcun diritto. Si vendevano e compravano i giudici. Con il vostro governo i traffici e la svendita del patrimonio nazionale sono diventati modelli di legalità.</p>
      <p sl="bg">Siete tornati adesso ai vostri vecchi trucchi, cercando di impedire alla Bulgaria di entrare nell’area Schengen, con la speranza di attribuire ad altri i peccati del vostro regime criminale. Ma non funzionerà: gli elettori non sono ciechi. Vi hanno destituito dal potere rottamandovi politicamente, e nessuna delle scelleratezze che mai inventerete cambierà questo fatto.</p>
    </intervention>
    <intervention id="2-678-000" speaker_id="96848" name="Mariya Nedelcheva" is_mep="True" mode="spoken">
      <p sl="bg">Signor Presidente, tutte le discussioni in seno al Parlamento europeo rispecchiano gli interessi dei cittadini europei.</p>
      <p sl="bg">La discussione odierna, tuttavia, è un buon esempio di come la scena europea possa diventare uno strumento al servizio di interessi politici egoistici e nazionali. Ogniqualvolta si converte l’agenda europea in un’agenda nazionale, non possiamo parlare di responsabilità nazionale, ma di un conflitto con i valori per i quali i cittadini bulgari hanno eletto i propri rappresentanti al Parlamento europeo. Si riconoscerebbero in questa discussione? Ne dubito.</p>
      <p sl="bg">I colleghi parlamentari hanno certamente ragione nell’affermare che i cittadini bulgari devono sapere cosa accade nel loro paese e se vengono rispettati i diritti costituzionali. C’è però un limite oltre il quale si ignorano le istituzioni democratiche per proteggere gli interessi di dubbi gruppi di pressione il cui obiettivo è chiaro: screditare la Bulgaria nel suo cammino verso l’Europa e diffamare il governo del GERB nel suo tentativo di porre fine a condotte equivoche che hanno proliferato senza intralcio nel corso di molti anni. Vorrei attirare la vostra attenzione su alcuni punti menzionati dai miei colleghi.</p>
      <p sl="bg">Innanzi tutto, l’affermazione relativa al raddoppiamento del numero delle intercettazioni. Le cifre ufficiali sono completamente diverse. Sono pubbliche, a disposizione di chiunque abbia a cuore la verità. Vorrei tuttavia porre una domanda. Da quando sono state rese pubbliche tali informazioni? C’è soltanto una risposta: grazie al governo del GERB, che considera principi fondamentali la trasparenza e il libero accesso dei cittadini alle informazioni di Stato.</p>
      <p sl="bg">In secondo luogo, è completamente infondata l’affermazione che la chiusura dell’ufficio preposto al controllo dei dispositivi di intercettazione in Bulgaria abbia posto fine al legittimo controllo sull’impiego degli stessi. Vorrei ricordarvi che questo ufficio non ha mai funzionato correttamente, proprio perché l’idea di istituirlo era stata dell’esecutivo. Non c’è bisogno di ricordarvi che la Bulgaria è una repubblica parlamentare e che la sottocommissione speciale per il controllo parlamentare e la sorveglianza delle procedure di autorizzazione, applicazione e utilizzo dei dispositivi di intercettazione è stata creata nel pieno rispetto delle istituzioni democratiche e della costituzione.</p>
      <p sl="bg">Vorrei ricordarvi che nella sottocommissione sono rappresentati tutti i partiti politici secondo il principio di equità e che il partito al governo non gode del diritto di presiedere questa commissione. Questi elementi dimostrano che il legislatore bulgaro ha posto garanzie assolute per la gestione di queste legittime attività, corredate da seri controlli. Modificare lo status quo è difficile; costruire qualcosa di positivo lo è ancora di più. Diventa tuttavia difficilissimo quando alcuni dei rappresentanti del nostro paese intervengono in seno alla più democratica delle istituzioni europee impantanandosi in polemiche a carattere nazionale, il cui fine è molto distante dagli obiettivi che perseguiamo qui, ogni giorno.</p>
    </intervention>
    <intervention id="2-679-000" speaker_id="4519" name="Claude Moraes" is_mep="True" mode="spoken">
      <p sl="en">Signor Presidente, è sempre spiacevole esaminare la situazione interna di uno Stato membro. Nello stesso spirito indicato dall’onorevole Wallis, vorrei dire che il mio governo, nel Regno Unito, è stato indagato per operazioni di detenzione illegale, persone sottoposte a presunta tortura. È stato ovviamente molto sgradevole per me e per il governo del Regno Unito, ma ho partecipato attivamente a quell’inchiesta perché era necessario condurla a livello europeo.</p>
      <p sl="en">Perché? E perché siamo qui, oggi, a dibattere dei dispositivi interni di intercettazione del governo bulgaro? Non a causa della Bulgaria, ma perché siamo una comunità di valori. In quanto comunità di valori, la questione è quella sollevata dal Commissario – e cito, “queste intercettazioni devono essere usate in via eccezionale”. Benché io non sia un grande giurista come l’onorevole Wallis, sono comunque un giurista e so che si devono usare le intercettazioni soltanto eccezionalmente. È uno di quegli strumenti che, se impiegati in modo inadeguato, sproporzionato e inutile, invece di essere un ausilio per combattere il crimine organizzato, che è molto imponente in Bulgaria e in altre aree dell’Unione europea, diventano un’arma di Stato.</p>
      <p sl="en">È irrilevante quale partito politico abbia dato origine a questa discussione: passare da un dibattito sulla lotta alla criminalità organizzata all’impiego sproporzionato di uno strumento dello Stato è una questione molto seria per l’Unione europea e non soltanto per la Bulgaria oggi. Domani potrebbe riguardare un altro Stato membro.</p>
      <p sl="en">Ho analizzato senza pregiudizi tutte le fonti e le cifre e vorrei chiedere ai colleghi di tutte le forze politiche in quest’Aula: qualcuno può affermare che si sia fatto o meno un uso inadeguato o sproporzionato delle intercettazioni? Se volete discutere le cifre fornite dall’onorevole Swoboda, qualcuno è pronto a contestare che ci sia stato un impiego sproporzionato delle intercettazioni? Prima di intervenire oggi, ho studiato molte fonti, perché bisogna essere prudenti quando si affrontano questioni simili. Non ho sentito nessuno, in nessuna delle parti coinvolte nella discussione, sostenere che non ci sia stato un utilizzo sproporzionato.</p>
      <p sl="en">Per questi motivi la Commissione deve indagare.</p>
      <a text="(Il Presidente interrompe l’oratore)"/>
    </intervention>
    <intervention id="2-680-000" speaker_id="4398" name="Gianni Vattimo" is_mep="True" mode="spoken">
      <p sl="it">Signor Presidente, onorevoli colleghi, come cittadino italiano non sono affatto contrario alle intercettazioni quando utilizzate legalmente. In Italia sono molto utili per combattere la mafia e, nell'ultimo periodo, sono servite a incriminare il presidente Berlusconi per i reati – per ora non ancora provati – di concussione e prostituzione minorile.</p>
      <p sl="it">Il caso del governo bulgaro appare tuttavia diverso, perché sembra che il governo bulgaro usi le intercettazioni per criminalizzare l'opposizione, incutendo diffusi timori nelle società complesse e tentando di identificare gli oppositori con i criminali comuni – cosa questa che gli permette di agire senza nessun rispetto dei diritti umani con uno Stato di polizia. Una simile situazione può soltanto condurre a un ulteriore sviluppo della violenza sociale.</p>
      <p sl="it">Ritengo pertanto che il Parlamento e la Commissione europea debbano prestare particolare attenzione alla situazione in Bulgaria, tentando di limitare i danni che il comportamento del governo minaccia di produrre.</p>
    </intervention>
    <intervention id="2-681-000" speaker_id="96766" name="Ernst Strasser" is_mep="True" mode="spoken">
      <p sl="de">Signor Presidente, signor Commissario, ho seguito con molta attenzione questa discussione e quella sull’Albania. Che differenza! In quel dibattito è stato profuso ogni sforzo per mantenere toni cortesi e amichevoli tra le parti. Durante questa discussione sono state formulate insinuazioni completamente infondate. In quella sede l’obiettivo era conciliare le visioni delle due parti, mentre qui l’obiettivo di alcuni di voi è dividerle. Durante il dibattito sull’Albania lo scopo era che entrambe le parti trovassero un accordo e lavorassero insieme per il bene della popolazione, mentre nella discussione sulla Bulgaria, purtroppo, una parte del Parlamento cede al pregiudizio.</p>
      <p sl="de">Perché agite in tal senso? Perché non vi ho sentiti parlare di fatti concreti? Avete soltanto pronunciato frasi come: “Sembra che …” oppure: “Alcune fonti suggeriscono che …” oppure: “Abbiamo sentito che …”. Se è così che vedete la situazione, perché non deferire la questione alle commissioni competenti in Parlamento? Perché non rivolgersi alla sottocommissione per la sicurezza e la difesa? Perché non formulare un’interrogazione alla Commissione? State piuttosto incoraggiando un dibattito pubblico che intendete promuovere per motivi politici. Ci opponiamo a questa prassi. Non capiamo perché si stia tenendo questa discussione a discapito del governo bulgaro e del popolo bulgaro. Se ci sono questioni da dibattere, vi invito a discuterne in seno alle commissioni competenti.</p>
      <p sl="de">Va da sé che, per noi, debba vigere il principio di legalità, con un’amministrazione della giustizia efficiente e controlli adeguati da parte del parlamento, segnatamente nel caso di questioni delicate, come quella relativa a questo strumento, di cui è responsabile un parlamento insediato da questo governo, composto da rappresentanti di tutti i partiti politici. Esprimo la mia gratitudine nei confronti del Commissario, signora Malmström, per aver affermato la settimana scorsa, a Sofia, che si tratta di un problema interno e nei confronti del Commissario Piebalgs, per aver dichiarato esplicitamente che il governo bulgaro ha adottato tutte le misure necessarie.</p>
    </intervention>
    <intervention id="2-682-000" speaker_id="2295" name="Hannes Swoboda" is_mep="True" mode="spoken">
      <p sl="en">Signor Presidente, vorrei fare un richiamo al regolamento: c’era una persona lassù che ci riprendeva, anche mentre firmavamo.</p>
      <p sl="en">Ha detto di essere della delegazione bulgara. Non so come sia possibile, visto che tutti i parlamentari bulgari sembrano essere in aula. È molto strano che qualcuno sia entrato in aula e ci abbia ripreso mentre parlavamo e firmavamo.</p>
      <p sl="en">Forse i servizi potrebbero verificare cosa sia successo, perché è inaccettabile che un esterno si introduca qui e riprenda le nostre attività.</p>
    </intervention>
    <intervention id="2-683-000" speaker_id="39726" is_mep="True" mode="spoken" role="Presidente">
      <p sl="unknown">Sì, onorevole Swoboda, verificheremo e adotteremo le misure necessarie.</p>
    </intervention>
    <intervention id="2-684-000" speaker_id="38605" name="Iliana Malinova Iotova" is_mep="True" mode="spoken">
      <p sl="bg">Signor Presidente, la discussione odierna non riguarda soltanto l’uso diffuso delle intercettazioni in Bulgaria. Riguarda la tendenza preoccupante verso una sospensione dei diritti dei cittadini in Europa.</p>
      <p sl="bg">I problemi di politica interna ricadono sotto la responsabilità delle autorità competenti in Bulgaria, che devono discutere autonomamente delle questioni per risolverle. A livello europeo l’armonizzazione con la normativa comunitaria è corretta e lei ha ragione, signor Commissario: i problemi riguardano l’applicazione. Per questo motivo vi abbiamo chiesto come intendiate agire affinché non venga violata la normativa europea. Pertanto, rispondo anche all’onorevole Strasser dicendo che abbiamo demandato la questione alla Commissione.</p>
      <p sl="bg">Lo scandalo bulgaro ha messo a repentaglio la Carta, il programma di Stoccolma, la direttiva 9546 e molti altri documenti sulla protezione dei dati, poiché in Bulgaria vengono pubblicate conversazioni di medici senza alcuna giustificazione legale e senza la possibilità di difendersi.</p>
      <p sl="bg">Il drammatico aumento dei dispositivi di intercettazione è inversamente proporzionale alla loro efficacia giudiziaria. Sussistono dei dubbi circa la conservazione e l’utilizzo a fini politici delle informazioni raccolte tramite intercettazioni, particolarmente pericolose, essendoci tra un anno le elezioni. Signor Commissario, esortiamo la Commissione a promuovere un’iniziativa per la creazione di organismi indipendenti che controllino i dispositivi di intercettazione negli Stati membri.</p>
      <p sl="bg">Tali dispositivi sono estremamente importanti nella lotta contro la corruzione e la criminalità; è per questo che ci appelliamo a voi per garantire che siano utilizzati legittimamente, nel quadro del meccanismo di cooperazione e verifica.</p>
    </intervention>
    <intervention id="2-685-000" speaker_id="34235" name="Stanimir Ilchev" is_mep="True" mode="spoken">
      <p sl="bg">Signor Presidente, l’aumento esponenziale dell’utilizzo di dispositivi speciali di intercettazione in Bulgaria è un dato di fatto che giustifica il coinvolgimento e la preoccupazione dei cittadini.</p>
      <p sl="bg">È stato l’organo di controllo del parlamento bulgaro a sollevare i punti critici. Esorto la Commissione a prendere visione di questi risultati. Ci sono altre questioni capitali. La Commissione ammonirà coloro che non distinguono il confine sottile tra sicurezza e libertà? Condannerà coloro che usano gli strumenti pubblici per interessi partitici o addirittura personali? Inoltre, quanto sarà categorica l’esortazione della Commissione a un parlamento nazionale – non necessariamente il parlamento bulgaro – affinché risolva il problema delle lacune normative e istituisca nuovamente gli organi di controllo indipendenti che ha sciolto?</p>
      <p sl="bg">È palese che sono state diffuse delle informazioni raccolte clandestinamente non soltanto nell’ambito dei servizi speciali, ma anche tra personaggi politici nelle alte sfere dei servizi di sicurezza; è altresì chiaro che i funzionari filtrano le informazioni, anche se non è un loro compito istituzionale; è evidente che i dispositivi di intercettazione sono spesso utilizzati in modo tecnicamente errato e, probabilmente, senza un motivo valido.</p>
      <p sl="bg">Purtroppo i servizi speciali bulgari, coinvolti come sono nella lotta contro il crimine, hanno sviluppato il riflesso incondizionato di mettere sotto osservazione qualsiasi cosa respiri e si muova. Non sorprende il fatto che pregevoli magistrati – non politici, si noti – sostengano che o il sistema è fallato, oppure c’è una politica intenzionale di regressione. Le lacune andrebbero colmate ed è per questo che stiamo lottando adesso. Penso tuttavia che dovremmo opporci tutti ai passi indietro compiuti intenzionalmente ed affermare che i diritti umani, le libertà e la sacralità della vita umana sono l’anima della filosofia politica europea.</p>
      <p sl="bg">Il programma di Stoccolma non è un pezzo da museo. Ci chiede di rendere l’Europa uno spazio di libertà, sicurezza e giustizia, e non dobbiamo permettere a singoli individui, partiti o governi di riportare uno Stato membro all’era oscura della repressione, dell’ingiustizia e dell’incertezza.</p>
    </intervention>
    <intervention id="2-686-000" speaker_id="97968" name="Andrey Kovatchev" is_mep="True" mode="spoken">
      <p sl="bg">Signor Presidente, quanto abbiamo appreso dalla Commissione conferma che la normativa bulgara sull’utilizzo dei dispositivi di intercettazione è conforme alla normativa europea. Non possiamo essere diversi, poiché ogni Stato membro ha l’obbligo di garantire ai propri cittadini il rispetto dei diritti fondamentali e delle procedure legali, che è quello che fa la Bulgaria.</p>
      <p sl="bg">Pertanto, che cosa ha scatenato la discussione in quest’Aula oggi? La risposta è semplice. In Bulgaria è in corso una campagna elettorale e l’opposizione bulgara ha portato il confronto in seno al Parlamento europeo, noncurante, ovviamente, del fatto che potesse screditare la Bulgaria, con l’unico fine di trarre un vantaggio politico che, vi garantisco, alla fine è dubbio.</p>
      <p sl="bg">Deve essere difficile per le istituzioni europee convincersi delle buone intenzioni dei rappresentanti della precedente coalizione tripartitica in Bulgaria, durante il cui governo molti sono stati i casi di corruzione, non si è voluto combattere la criminalità e si è goduto di scarsa fiducia da parte dell’Unione europea. I parlamentari che hanno promosso questa discussione hanno chiaramente perso la pazienza, non possono più attendere le risposte della Commissione e hanno voluto che il dibattito si tenesse prima della relazione intermedia sui progressi della Bulgaria nell’ambito del meccanismo di cooperazione e verifica.</p>
      <p sl="bg">Ironizzando, direi che i miei colleghi sono ovviamente guidati dall’ideale altamente patriottico di recare il massimo danno possibile al governo bulgaro. È un peccato che in quest’aula vuota o semivuota, o praticamente vuota, ci accapigliamo tra noi bulgari. Invece di lavorare insieme nell’interesse dei nostri cittadini, ci occupiamo di dicerie, manipolazioni e guerre di denigrazione politica.</p>
      <p sl="bg">L’attuale governo bulgaro subisce l’attacco del vecchio status quo, dei residui del regime comunista nelle strutture del potere e di coloro che si sono arricchiti illegalmente durante il periodo della transizione. L’obiettivo di questo fronte unitario non è soltanto destabilizzare la Bulgaria e soffocare gli sforzi del GERB per una società più equa, ma screditare il nostro paese agli occhi dei partner europei. Ripeto: quanto accade qui stasera è pietoso e spiacevole.</p>
      <p sl="bg">È un chiaro segno d’invidia, da parte di quegli ambienti politici ed economici, per i successi del governo nella sua lotta incondizionata contro la criminalità e la corruzione, per il suo modo onesto e aperto di fare politica. Negli ultimi giorni i parlamentari rappresentanti dell’opposizione in Bulgaria hanno presentato la situazione del paese nei termini più foschi possibili. Hanno parlato di paura, di stato di polizia, di repressioni, di fame, di povertà, di regressione e così via, come abbiamo sentito finora. Si appanna la reputazione della Bulgaria in nome di miopi vantaggi politici. È tutto il contrario.</p>
      <p sl="bg">Non ci sono omicidi o rapimenti su commissione, la criminalità organizzata ha subito un duro colpo e sono stati tagliati non soltanto economicamente, ma anche politicamente, i canali della corruzione da cui hanno tratto vantaggio gli ambienti del vecchio status quo. Il paese è stabile a livello macroeconomico e offre alcune tra le migliori condizioni per gli investimenti in Europa. Il governo è solido e il parlamento bulgaro gode di una maggioranza compatta; svolge apertamente la sua funzione ed è un partner europeo rispettato e stimato.</p>
      <p sl="bg">Vorrei infine porgere ancora una volta le mie scuse ai colleghi parlamentari di altri Stati membri che stanno perdendo tempo, partecipando a questo dibattito preelettorale bulgaro dal carattere, ahimè, eminentemente nazionale.</p>
    </intervention>
    <intervention id="2-687-000" speaker_id="96859" name="Ioan Enciu" is_mep="True" mode="spoken">
      <p sl="ro">Signor Presidente, l’utilizzo illecito di intercettazioni telefoniche in Bulgaria è una questione molto seria. È ancora più preoccupante che non sia un caso isolato nell’Unione europea.</p>
      <p sl="ro">Signor Commissario, una discussione simile ha anche interessato un altro Stato membro, la Romania. Nel 2011, nel mio paese, sono state effettuate intercettazioni di conversazioni private senza mandato giudiziario, benché la costituzione, le leggi nazionali e la normativa europea impongano il divieto assoluto di ogni genere di intrusione nella vita privata degli individui senza una solida motivazione e l’autorizzazione esplicita di un giudice. Sono state registrate illecitamente conversazioni tra giornalisti e politici, ma anche discussioni durante le riunioni dei partiti dell’opposizione o gli incontri a porte chiuse nelle aule di tribunale. È stato sistematicamente e ripetutamente violato il diritto fondamentale alla tutela della privacy. Le intercettazioni illecite sono diventate il metodo di elezione per le indagini dei pubblici ministeri. I servizi segreti controllano costantemente le conversazioni telefoniche dell’opposizione politica all’attuale governo. È una situazione molto seria ed esorto la Commissione europea a intervenire con urgenza per ripristinare il principio di legalità e la democrazia in entrambi gli Stati membri.</p>
    </intervention>
    <intervention id="2-688-000" speaker_id="38601" name="Vladimir Urutchev" is_mep="True" mode="spoken">
      <p sl="bg">Signor Presidente, signor Commissario, onorevoli deputati, permettetemi di ribadire l’affermazione della Commissione europea secondo cui l’attuale governo bulgaro sta dimostrando di essere veramente intenzionato a sgominare la criminalità organizzata. Sarà difficile che qualcuno possa negare che, per la prima volta, il nostro paese ha compiuto dei progressi reali in questa lotta. È per questo che ha votato l’elettorato bulgaro nel 2009.</p>
      <p sl="bg">È stato possibile raggiungere questi risultati grazie alle azioni decisive delle forze dell’ordine, che hanno utilizzato tutti i metodi legali di investigazione. È normale che aumenti il numero di operazioni – e quindi di individui indagati –, con una conseguente maggiore efficacia.</p>
      <p sl="bg">Non siamo ingenui, tuttavia: il crimine organizzato ha enormi risorse cui attingere – acquisite in anni di impunità e inerzia – per scatenare una reazione senza precedenti. Ha attivato un meccanismo di screditamento della coalizione di governo per calunniarla nel settore in cui è più forte.</p>
      <p sl="bg">La campagna ha avuto inizio con la pubblicazione di registrazioni di intercettazioni attentamente selezionate e manipolate, diffuse da ignoti su chiavette USB. I media e i politici hanno fatto a gara per commentare gli orrori in atto in Bulgaria, la minaccia che essi costituiscono per i cittadini e per il rispetto delle convenzioni e delle dichiarazioni fondamentali.</p>
      <p sl="bg">Quanti hanno dato vita a questo delirio, coloro che hanno acquisito e diffuso illegalmente queste informazioni diffamatorie, si stanno sfregando le mani dalla contentezza. Probabilmente non immaginavano neanche quanto sarebbe stato facile farli abboccare, al punto tale che le chiavette USB sono state caricate su un’auto rubata.</p>
      <p sl="bg">Alcuni dei rappresentanti politici qui presenti sono riusciti a diffondere questo isterismo nel Parlamento europeo, presentandolo come lo scandalo bulgaro delle intercettazioni. Non esiste nessuno scandalo in Bulgaria. Esiste soltanto un’offensiva ben organizzata volta a screditare la coalizione di governo di un paese e i suoi uomini di spicco. I politici dell’opposizione criticati sono saliti su questo carro, sperando di conquistare punti per la prossima campagna elettorale.</p>
      <p sl="bg">Posso chiedere ai colleghi deputati se siano consapevoli di chi stiano avvantaggiando con queste azioni?</p>
    </intervention>
    <intervention id="2-689-000" speaker_id="96807" name="Ivailo Kalfin" is_mep="True" mode="spoken">
      <p sl="bg">Signor Presidente, vorrei rivolgermi al Commissario Piebalgs, poiché oggi il partito bulgaro al governo sta facendo molta propaganda qui. La commissione parlamentare, presieduta dal partito dei nazionalisti di Ataka, appartenente alla coalizione di governo, ha presentato al parlamento bulgaro una relazione nella quale si afferma che il governo filtra le informazioni derivate dalle intercettazioni prima di trasmetterle ai tribunali.</p>
      <p sl="bg">La relazione afferma che il governo non tutela i dati personali riservati che vengono pubblicati dai media. Asserisce altresì – e, ripeto, la relazione è stata elaborata dal parlamento bulgaro – che sono stati violati i diritti fondamentali delle persone che vivono in Bulgaria, che sono cittadini europei. È una violazione di diverse direttive europee. È un’infrazione della Carta europea dei diritti fondamentali.</p>
      <p sl="bg">Credo altresì che la Commissione possa soltanto valutare la legislazione bulgara e l’applicazione della stessa nel rispetto dei requisiti previsti per tutti i cittadini europei. Non è una questione di propaganda o di campagna politica di un partito. È una questione che riguarda dei dati di fatto e crediamo che la Commissione, in quanto custode dei trattati, debba esaminarla e formulare un parere.</p>
    </intervention>
    <intervention id="2-690-000" speaker_id="96861" name="Nadezhda Neynsky" is_mep="True" mode="spoken">
      <p sl="bg">Signor Presidente, poiché sono tra gli ultimi a intervenire in questa discussione, vorrei spendere qualche parola per riassumere brevemente. Il dibattito odierno non riguarda gli speciali dispositivi di intercettazione in Bulgaria, né si tratta di una discussione pro o contro un determinato ministro. È un dibattito sui principi e sui valori dell’Europa ed è questo il motivo per cui quest’Aula è la sua sede naturale. È una questione di libertà, di diritti umani, di leggi democratiche: non è e non può essere una discussione meramente nazionale.</p>
      <p sl="bg">Il dibattito sui diritti umani è la filosofia alla base dell’Europa unita, l’obiettivo che ha ispirato le nuove democrazie dopo la caduta del muro di Berlino. Se perdono la fiducia nel fatto che l’Europa è costruita sui principi, molti cittadini arriveranno alla conclusione che il cammino verso l’Europa, finora così lungo e difficile, sia stato un esercizio inutile.</p>
      <p sl="bg">La discussione odierna riguarda la verità. La verità non può essere di destra o di sinistra. Non esistono le mezze verità. C’è sempre un’unica verità ed esortiamo le istituzioni bulgare responsabili a chiarirla prima possibile. Volenti o nolenti, infatti, più si rimanda il momento della verità, più si alimentano le voci inique, con l’unico risultato di avvantaggiare, in tal modo, coloro che dicono di lottare contro.</p>
      <p sl="bg">La discussione odierna riguarda anche la responsabilità – non dei governi del passato o del futuro, ma del governo attuale. Ciò che distingue i governi democratici è il fatto di essere sempre responsabili di fronte al proprio elettorato, indipendentemente dal consenso o dal dissenso ottenuti. Assimilare l’opposizione alla criminalità organizzata è prassi di un’altra forma di governo che non ha nulla a che vedere con la democrazia.</p>
    </intervention>
    <intervention id="2-691-000" speaker_id="96834" name="Iliana Ivanova" is_mep="True" mode="spoken">
      <p sl="bg">Signor Presidente, tutto ciò che ho sentito fin qui mi porta semplicemente ad affermare siamo stati purtroppo nuovamente testimoni di uno spettacolo pietoso promosso dai partiti bulgari di opposizione, al fine di portare in seno al Parlamento europeo un dibattito politico nazionale.</p>
      <p sl="bg">I promotori di questa discussione, i socialisti e i liberali che per otto anni hanno governato il nostro paese, vogliono evidentemente sfruttare ogni occasione per distruggere pubblicamente l’immagine della Bulgaria agli occhi dei partner europei. La disputa odierna non ci dirà chi abbia ragione e chi abbia torto, ma ciò che ricorderemo sarà l’acrimonia della discussione, le accuse mosse reciprocamente.</p>
      <p sl="bg">Mi appello a voi, onorevoli colleghi dell’opposizione: se non riuscite a formulare un’opposizione propositiva all’attuale governo bulgaro, se non riuscite a concentrarvi su proposte condivise, costruttive e competenti circa le modalità di miglioramento della vita dei cittadini bulgari, almeno non ostacolate coloro che ci riescono.</p>
    </intervention>
    <intervention id="2-692-000" speaker_id="34232" name="Kristian Vigenin" is_mep="True" mode="spoken">
      <p sl="en">Signor Presidente, non volevo prendere la parola adesso, con la procedura “catch the eye ”, ma mi è stato negato il diritto di presentare il cartellino blu.</p>
      <p sl="en">Volevo rispondere all’onorevole Strasser.</p>
      <p sl="bg">Innanzi tutto, onorevole Strasser, vorrei dire che dissento sul fatto che non ci siano informazioni sulle modalità di utilizzo dei dispositivi di intercettazione.</p>
      <p sl="bg">Secondo i dati della Corte suprema di cassazione, nel 2010 sono stati emessi 15 946 mandati di intercettazione e soltanto 1 918 sono stati utilizzati in tribunale, ovvero il 12 per cento del totale. Come può notare, le restanti intercettazioni sono state chiaramente usate per altri scopi. 16 000 intercettazioni significa che, prima del 2010, tra il 5 e il 10 per cento dei cittadini bulgari era intercettato, direttamente o indirettamente.</p>
      <p sl="bg">Vorrei chiederle, onorevole Strasser, era così anche in Austria? Approverebbe la condotta del suo ministero degli Interni e delle procure se agissero in tal modo in Austria? Inoltre, non crede che questa discussione sia un dibattito sul significato della libertà e della democrazia in uno Stato membro dell’Unione europea? Ritengo che questioni simili debbano essere discusse qui, perché evidentemente non abbiamo la stessa forza per agire in Bulgaria.</p>
    </intervention>
    <intervention id="2-694-000" speaker_id="34234" name="Antonyia Parvanova" is_mep="True" mode="spoken">
      <p sl="bg">Signor Presidente, vorrei chiedere alla Commissione europea se sa che ci sono state 27 sentenze della Corte europea dei diritti dell’uomo di Strasburgo contro la Bulgaria per abuso di potere politico.</p>
      <p sl="bg">Oggi discutiamo dei dispositivi di intercettazione, ma l’agenzia di Stato per la sicurezza nazionale ha anche posto sotto controllo il diritto d’iniziativa dei cittadini, e molti sono stati costretti a ritirare le firme. La polizia ha convocato e interrogato persone che hanno partecipato a manifestazioni pacifiche relative a questioni economiche, e sono stati effettuati dei fermi dimostrativi volutamente sommari.</p>
      <p sl="bg">La dichiarazione del partito politico al governo sostiene che l’opposizione, sia a destra che a sinistra, sia collusa con il crimine organizzato, che i nemici del GERB siano nemici del paese e che oggi si confondano oppositori criminali e oppositori politici. È lo stile usato da Mussolini e mi preoccupa fortemente.</p>
      <p sl="bg">Sulla stessa scia, ieri sono state esercitate pressioni durante una riunione ufficiale del mio partito politico e della dirigenza del GERB, affinché ritirassimo la nostra interrogazione orale, azione che considero antidemocratica e intollerabile.</p>
      <p sl="bg">Quali sono le misure che la Commissione intende adottare per ripristinare i diritti umani nel mio paese? La discussione odierna non è una disputa tra bulgari, ma riguarda sì i bulgari, nell’interesse del loro paese e dei cittadini.</p>
    </intervention>
    <intervention id="2-695-000" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, vorrei rivolgermi direttamente a lei. È deplorevole che non abbia accolto le interrogazioni presentate con la procedura del cartellino blu quando tutti cerchiamo di rendere più animate le discussioni parlamentari. La qualità di questa discussione sarebbe stata significativamente migliore.</p>
      <p sl="de">Se non mi ascolta, signor Presidente, posso fermarmi qui. È inutile. Ecco ciò che un parlamentare di lungo corso definì un parlamento karaoke, in cui si ignorano completamente i tentativi di tenere delle discussioni e di migliorarne la qualità.</p>
    </intervention>
    <intervention id="2-696-000" speaker_id="34231" name="Evgeni Kirilov" is_mep="True" mode="spoken">
      <p sl="en">Signor Presidente, vorrei aggiungere la mia voce a quella di coloro sostengono che oggi lei abbia finto di non vedere i cartellini blu. Poiché tutti cercano di insinuare che non ci siano abbastanza parlamentari qui, vorrei dire che è presente comunque un numero sufficiente di rispettabili colleghi che segue la discussione.</p>
      <p sl="en">Vorrei esprimere la mia delusione per le parole dell’onorevole Strasser. Davvero non è stato un esempio di discorso democratico da parte di un parlamentare proveniente da un paese che consideriamo veramente democratico.</p>
    </intervention>
    <intervention id="2-697-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signor Presidente, è davvero una questione piuttosto complessa. In base alle informazioni a disposizione, è chiaro che sussiste un problema. Sono pienamente d’accordo con la collega che, in precedenza, ha affermato che non si tratta di una questione meramente bulgara. È una questione di valori, di valori dell’Unione europea, di valori riconosciuti e dobbiamo rispettare tutti coloro che, in quest’Aula, partecipano alla discussione.</p>
      <p sl="lt">In Europa esiste un documento che si chiama Carta europea dei diritti fondamentali. La Bulgaria, la Lituania, che io rappresento oggi, e altri Stati membri dell’Unione europea devono tutti rispettarla. Essa definisce chiaramente ciò che è lecito e ciò che non è lecito fare e ciò che i governi possono e non possono fare. L’idea fondamentale, tuttavia, è il rispetto dei diritti dell’uomo. Signor Commissario, ritengo perciò che il rappresentante della Commissione debba davvero seguire questo caso molto da vicino, perché oggi in Aula serpeggiano ancora tensioni eccessive.</p>
    </intervention>
    <intervention id="2-698-000" speaker_id="34249" name="Filiz Hakaeva Hyusmenova" is_mep="True" mode="spoken">
      <p sl="bg">Signor Presidente, signor Commissario, onorevoli parlamentari, è evidente che ci saranno sempre discussioni quando si tratta di diritti europei fondamentali e inalienabili, come la sicurezza e i diritti dell’uomo, e quando si allarga il sottile confine tra gli stessi. Per quanto possa apparire paradossale, le diverse posizioni espresse qui, oggi, hanno un punto in comune che è la preoccupazione.</p>
      <p sl="bg">La Commissione europea ha chiesto alle autorità bulgare di fornire dei dati, in modo da verificare la liceità dell’uso dei dispositivi di intercettazione. Noi parlamentari liberali e socialisti abbiamo voluto una discussione, perché la legalità ci sta a cuore. Abbiamo espresso le nostre opinioni per rassicurare i nostri elettori sul fatto che prestiamo attenzione a qualsiasi violazione dei loro diritti. Nelle dichiarazioni formulate, i colleghi parlamentari del Partito Popolare Europeo si sono detti preoccupati per le azioni sommarie e fiduciosi in un futuro miglioramento delle stesse.</p>
      <p sl="bg">Auspico che, con questa posizione comune, riusciremo a instaurare processi rapidi che ripristinino le normali funzioni della democrazia.</p>
    </intervention>
    <intervention id="2-699-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Signor Presidente, onorevoli colleghi, io sono un liberaldemocratico sia in Europa che in Italia. Talvolta capita però che nel mio paese, io e i miei compagni di partito siamo definiti comunisti soltanto per il fatto di essere all'opposizione del governo attualmente in carica.</p>
      <p sl="it">Sembra che la stessa cosa stia ora accadendo ai colleghi bulgari – liberaldemocratici o socialisti – che vengono definiti criminali soltanto perché forza di opposizione nel loro paese. È una deriva che disapproviamo perché, se di scherzo si tratta, questo deve durare poco: un comportamento del genere che può assumere infine aspetti pericolosissimi.</p>
      <p sl="it">D'altra parte, il ministro degli Esteri italiano non più tardi di ieri – dopo tutto ciò che è accaduto in Egitto e Tunisia – si è recato in visita a Damasco, in Siria, definendo quest'ultima "un paese democratico che soddisfa pienamente il bisogno di modernizzazione dei propri cittadini".</p>
      <p sl="it">Se i nostri rappresentanti fanno simili discorsi, spetta a noi parlamentari europei denunciarli e la Commissione è tenuta a vigilare.</p>
    </intervention>
    <intervention id="2-700-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, è stata una discussione piuttosto vivace, ma vorrei sottolineare tre punti che ritengo fondamentali.</p>
      <p sl="en">Il processo di adesione all’Unione europea – vissuto anche dal mio paese – non è facile, ma quando un paese viene accettato nell’Unione europea, siamo davvero convinti che questo Stato membro sia in grado di porsi come garante dei diritti umani fondamentali e dell’applicazione della normativa europea.</p>
      <p sl="en">In questo particolare settore esiste una normativa specifica. È la direttiva riguardante il trattamento dei dati personali e la tutela della riservatezza nel campo delle comunicazioni elettroniche.</p>
      <p sl="en">La Commissione ha precedenti di tutto rispetto e di lunghissima data circa il monitoraggio dell’applicazione della normativa europea negli Stati membri. Vi ho riferito da dove intendiamo cominciare e penso possiate essere certi che la Commissione interverrebbe se ci fosse una violazione della normativa europea. Se tale violazione è inesistente, la Commissione non interviene.</p>
      <p sl="en">La Commissione sta quindi vigilando sulla situazione e, se sarà necessario, agirà di conseguenza, ma ritengo che non si debbano superare i limiti dell’ordinamento comunitario e la Commissione sicuramente si atterrà alla normativa europea.</p>
    </intervention>
    <intervention id="2-701-000" speaker_id="39726" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem33" title="20. Strategia energetica della Banca mondiale (discussione)">
    <intervention id="2-703-000" speaker_id="39726" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione dell’onorevole Joly, a nome della commissione per lo sviluppo, sulla strategia energetica della Banca mondiale per i paesi in via di sviluppo. (O-000020/2011 - B70012/2011).</p>
    </intervention>
    <intervention id="2-704-000" speaker_id="96734" name="Franziska Keller" is_mep="True" mode="spoken">
      <p sl="en">autore. – Signor Presidente, oggi 1,5 miliardi di persone non hanno accesso all’elettricità, sebbene l’accesso ai servizi energetici costituisca un requisito fondamentale affinché queste persone possano affrancarsi dalla povertà in cui vivono. Il diritto all’energia sancisce che i servizi energetici siano affidabili ed universalmente accessibili dal punto di vista economico, in particolare per i più poveri; è inoltre fondamentale che siano uniformemente distribuiti in modo da colmare il divario tra le zone urbane e quelle rurali. È necessario sviluppare sistemi di approvvigionamento energetico sostenibili e sicuri, e i più affidabili e sicuri si basano su un utilizzo decentrato delle fonti energetiche rinnovabili.</p>
      <p sl="en">Affidabilità e sicurezza non sono tuttavia gli unici parametri da considerare: la produzione energetica, infatti, coinvolge anche altri aspetti problematici, quali il cambiamento climatico, la deforestazione, il degrado ambientale, la salute della popolazione, e la povertà che ne può derivare. I combustibili fossili non costituiscono una soluzione a detti problemi. Essi, infatti, hanno un impatto disastroso sulla salute, sull’ambiente e sul clima. Inoltre il cambiamento climatico colpisce maggiormente chi vive in condizioni di povertà estrema. I combustibili fossili producono inquinamento, mettendo così a repentaglio tanto la salute umana quanto quella ambientale; hanno poi un costo elevato, che continuerà ad aumentare a causa del progressivo esaurimento delle riserve di gas e petrolio. Infine, i combustibili fossili favoriscono una distribuzione energetica a carattere centralizzato, gerarchico ed inflessibile.</p>
      <p sl="en">Dobbiamo concentrare la nostra attenzione sulle energie rinnovabili e sostenere i paesi in via di sviluppo, affinché possano progredire senza passare per la dipendenza deleteria dai combustibili fossili, come invece è stato per i paesi industrializzati. Le energie rinnovabili sono l’unica soluzione, poiché attingono principalmente a fonti quali sole e vento, risorse inesauribili e abbondantemente disponibili in molti paesi in via di sviluppo. Esse possono essere sfruttate su scala ridotta, a basso impatto economico e a livello locale, promuovendo così, in senso letterale, l’emancipazione della popolazione. Un sistema di approvvigionamento energetico decentrato, infatti, è democratico e può essere controllato dalla popolazione. Ciononostante, la Banca mondiale continua a promuovere nella sua strategia energetica l’utilizzo dei combustibili fossili. I recenti aumenti dei prestiti a favore delle energie rinnovabili e dell’efficienza energetica rimangono tuttora insignificanti e, per questo, indicativi della chiara preferenza accordata ai combustibili fossili.</p>
      <p sl="en">Gli investimenti nei combustibili fossili, inoltre, sono effettuati anche attraverso intermediari finanziari, sui quali la Banca mondiale non esercita sufficiente controllo. Si osserva una diffusa tendenza alla sottodichiarazione in quest’ambito. La Banca continua a effettuare cospicui investimenti in centrali elettriche alimentate a carbone, imprigionando i paesi in via di sviluppo in un modello energetico basato sul carbone per decenni a venire. Non è certo così che si attua una rivoluzione energetica.</p>
      <p sl="en">La politica energetica della Banca mondiale manca di trasparenza. È necessario pertanto stabilire requisiti precisi che gli intermediari finanziari devono soddisfare per essere considerati idonei ai fini dei finanziamenti multilaterali. Il 40 per cento dei prestiti della Banca mondiale al settore privato viene erogato attraverso detti intermediari, ed è destinato prevalentemente al settore energetico, in particolare all’industria estrattiva. A differenza dei progetti bancari di investimento diretti, tuttavia, le informazioni circa i singoli sottoprogetti di investimento non sono pubblicamente accessibili, così da rendere estremamente difficile individuare la destinazione ultima dei finanziamenti degli intermediari finanziari.</p>
      <p sl="en">Tra le fonti energetiche considerate a basso tenore di carbonio, la strategia fa riferimento a vasti impianti idroelettrici, le cui dimensioni comportano un impatto estremamente negativo sull’ambiente e costringono la popolazione a lasciare le proprie abitazioni. Ciò non è sostenibile ed è in contrasto con gli interessi della popolazione e della società. Inoltre, la cattura e il sequestro del carbonio non rendono la combustione del carbone una tecnologia a basso tenore di carbonio. Il biossido di carbonio permane, e nessuno può prevedere che cosa gli accadrà nel sottosuolo. Nessuno di noi può affermare con certezza che vi rimarrà, innocuo, per millenni a venire. Sono discorsi che si addicono alla chiromanzia, non certo alla ricerca ed ancor meno alla politica.</p>
      <p sl="en">Lo stesso vale per l’energia nucleare. L’attività di estrazione dell’uranio rilascia nell’atmosfera enormi quantità di CO2 e ancora non sappiamo come gestire le scorie prodotte. Un tale modo di procedere non può dirsi né a basso tenore di carbonio, né sostenibile. Per questo il gruppo Verde/Alleanza libera europea esprimerà un voto contrario alla risoluzione, a meno che non si modifichi la formula relativa al basso tenore di carbonio.</p>
      <p sl="en">Riteniamo, tuttavia, che la presente relazione sia positiva per determinati aspetti, come ad esempio i punti che concernono le energie rinnovabili off-grid per le zone rurali e la produzione locale su scala ridotta, o la preoccupazione che vi si esprime circa la predominanza dell’orientamento all’esportazione, nonché di impianti di grandi dimensioni e biocombustibili.</p>
      <p sl="en">Un’ultima osservazione: dedichiamo grande attenzione alla necessità di migliorare il trasferimento di tecnologia. Nella fattispecie, non sarà necessario fare molto se il diritto di proprietà intellettuale rimarrà intatto. L’obiettivo primario dovrebbe essere una concezione di proprietà intellettuale che renda la tecnologia accessibile e abbordabile in termini economici. È questo l’impegno che ci siamo assunti in occasione dei negoziati sul clima, e dovremmo mantenervi fede.</p>
      <a text="(L’oratore accetta di rispondere ad una domanda &quot;cartellino blu &quot; (articolo 149, paragrafo 8, del regolamento))"/>
    </intervention>
    <intervention id="2-705-000" speaker_id="4238" name="Hans-Peter Martin" is_mep="True" mode="spoken">
      <p sl="en">Signor Presidente, desidero esprimere le mie più sentite congratulazioni all’onorevole Keller per le sue parole e l’analisi che ha svolto. Desidero tuttavia rivolgerle la seguente domanda. Da vent’anni ormai sappiamo dell’esistenza di questi problemi. Onorevole Keller, giacché lei se n’è occupata più approfonditamente della maggior parte di noi, può individuare un punto in particolare che la rende ottimista circa la decisione odierna, qualcosa che le fa sperare che tale decisione possa davvero fare la differenza o che la Banca mondiale abbia finalmente intrapreso il giusto cammino?</p>
    </intervention>
    <intervention id="2-706-000" speaker_id="96734" name="Franziska Keller" is_mep="True" mode="spoken">
      <p sl="en">autore. – Signor Presidente, è vero: questa discussione si protrae ormai da più di vent’anni, e mi auguro che davvero la Banca mondiale ne tragga le necessarie conclusioni, poiché è chiaro che il futuro è nelle energie rinnovabili.</p>
      <p sl="en">Abbiamo osservato un lieve cambiamento di strategia, ad esempio si registra una maggiore attenzione per le energie rinnovabili, ma si tratta comunque di un piccolo passo, e di certo non è sufficiente. I combustibili fossili rimangono la fonte energetica predominante, come pure l’energia idroelettrica tra le fonti rinnovabili – e quest’ultima non si può certo dire rinnovabile, giacché non è sostenibile per tutti.</p>
      <p sl="en">Pertanto mi auguro che il Parlamento si esprima inequivocabilmente circa la nostra posizione in materia di politica energetica a livello europeo e mondiale. Mi auguro altresì di ottenere il vostro appoggio per l’eliminazione della formula riguardante il basso tenore di carbonio, perché si prediligano invece fonti energetiche realmente rinnovabili e sostenibili.</p>
    </intervention>
    <intervention id="2-707-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, credo di avere espresso anch’io molto chiaramente la mia posizione. In primo luogo desidero sottolineare il mio apprezzamento circa la strategia energetica della Banca mondiale, in quanto quest’ultima svolge un ruolo fondamentale sul piano internazionale, in particolare nelle questioni riguardanti lo sviluppo. Non si rischia di sbagliare se la si definisce leader dell’opinione pubblica e delle scelte relative agli approcci alle strategie di sviluppo. La presente questione richiede, a mio avviso, la massima serietà da parte di tutti noi.</p>
      <p sl="en">Al contempo non possiamo trascurare alcuni elementi fondamentali nel valutare la nostra risposta alla strategia. Ad oggi molti nuclei familiari non dispongono ancora dell’accesso ad alcun tipo di energia. Sebbene si sia discusso di tali questioni per più di vent’anni, gli investimenti nel settore energetico o nei servizi di erogazione non hanno ancora raggiunto centinaia di milioni di persone, in particolare nell’Africa sub sahariana. Credo dunque che sia necessario comprendere la portata della sfida che dobbiamo affrontare.</p>
      <p sl="en">In secondo luogo, è necessario tenere conto del fattore crescita. Ognuno dei paesi in via di sviluppo registra un forte aumento della domanda, a cui dobbiamo rispondere con l’offerta. La sfida, in questo caso, è intensificata dalla portata della domanda.</p>
      <p sl="en">Il terzo punto riguarda sostenibilità e previsione – e, al riguardo, mi trovo in pieno accordo con l’onorevole Keller. Nessuna decisione in ambito energetico può prescindere dall’impatto che avrà sul cambiamento climatico. È noto che attualmente il settore energetico è il maggiore responsabile delle emissioni di gas a effetto serra. Sarebbe opportuno, inoltre, considerare il costo dei combustibili fossili, poiché non si può dimenticare che una delle sfide che abbiamo dinanzi è proprio il prezzo dei combustibili fossili. Auspico che tale sfida si debba affrontare il più tardi possibile, ma è senz’altro parte della previsione propria della strategia.</p>
      <p sl="en">In merito all’orientamento, a mio avviso il Parlamento dovrebbe considerare il Libro verde sulla politica di sviluppo dell’Unione europea, che identifica l’accesso alle fonti di energia rinnovabile nei paesi in via di sviluppo, come uno dei pilastri della nuova politica europea di sviluppo. Senza una tale svolta pionieristica, non sarà facile convincere la Banca mondiale e altri soggetti che è necessario investire nelle fonti di energia rinnovabile. È mia convinzione che l’Unione europea sia in grado di gestire investimenti su larga scala nelle fonti di energia rinnovabile. Basta averne il coraggio. Certo, non si può realizzare tutto questo oggi senza la disponibilità di potenti mezzi finanziari, ma qualsiasi strategia energetica, in fin dei conti, richiede ingenti investimenti. Se da un lato, quindi, l’anticipazione evidenzia il problema dei prezzi, dall’altro ritengo che le fonti di energia rinnovabile debbano costituire il nucleo di qualsiasi politica energetica in ogni parte del mondo.</p>
      <p sl="en">Le tecnologie rinnovabili di cui disponiamo attualmente sono una garanzia del fatto che possiamo davvero fare la differenza in questi paesi. Ritengo inoltre che vi sia ancora del potenziale che non abbiamo sfruttato. So, ad esempio, che l’energia idroelettrica è una fonte problematica da tutti i punti di vista, ma ritengo che, previa analisi della sostenibilità ambientale, per molti paesi l’energia idroelettrica rimanga un’enorme risorsa potenziale, nonché una conferma della notevole portata di tale risorsa – basti pensare alle dighe Inga.</p>
      <p sl="en">Sarà necessario cominciare dando il buon esempio. Una volta che in quest’Aula si sarà discussa una relazione che riguardi il Libro verde sulla politica di sviluppo dell’Unione europea, e dopo averne accertata la fattibilità da parte dell’Unione stessa, il Parlamento dovrà promuovere questo orientamento in materia di politica di sviluppo. Sarà più facile, allora, convincere la Banca mondiale a seguire questa via e concentrarsi sugli investimenti nelle centrali a carbone. La Banca ha stabilito sei criteri che fungono da linee guida per i futuri investimenti nel settore del carbone. Sotto la guida di Bob Zoellick, la Banca mondiale ha avuto un ruolo estremamente attivo nella discussione, tanto da rivelarsi un valore aggiunto più che un’entità da temere. È dunque un nostro alleato. Ciononostante, è fondamentale che l’Unione europea faccia da guida per la presente questione e in generale per quanto riguarda il settore energetico relativo ai paesi in via di sviluppo.</p>
      <p sl="en">Desidero soffermarmi sulla questione della Banca europea per gli investimenti (BEI), giacché vi si accennava nella domanda. L’accordo di Cotonou è la base normativa dell’attività della BEI, che prevede un finanziamento di 3,1 miliardi di euro a favore dei paesi ACP. In particolare l’Investment Facility, il nuovo strumento di credito della BEI, è estremamente rilevante, in quanto è volto al finanziamento di infrastrutture e progetti energetici che rispettano il clima. Attualmente non esiste alcun progetto relativo ai combustibili fossili nel settore energetico. L’orientamento generale è chiaro: finanziare progetti energetici che rispettino il clima e che si basino su energia eolica, idraulica e solare.</p>
      <p sl="en">Nell’ambito della revisione di medio termine del mandato esterno della BEI – relativo a paesi in preadesione e limitrofi, paesi partner, Asia, America Latina ed Sudafrica – la Commissione ha presentato una proposta a favore di un rinnovo del mandato per il periodo 2011-2013 per l’ammontare di 2 miliardi di euro, volti a sostenere l’attività di finanziamento della BEI sotto il duplice profilo dell’attenuazione e dell’adattamento al cambiamento climatico a livello regionale. La proposta pone l’accento sulla necessità di includere nelle regole e nelle procedure proprie della BEI disposizioni che prevedano il sostegno esclusivo, durante il mandato, di progetti sostenibili a livello economico, finanziario, ambientale e sociale.</p>
      <p sl="en">Ritengo che l’Unione europea abbia compiuto i primi passi nella giusta direzione, ma si può fare davvero molto di più per assumere un ruolo di reale leadership mondiale, in particolare intervenendo sulla strategia energetica della Banca mondiale.</p>
    </intervention>
    <intervention id="2-708-000" speaker_id="96678" name="Alf Svensson" is_mep="True" mode="spoken">
      <p sl="sv">a nome del gruppo PPE. – Signor Presidente, l’oggetto della discussione odierna, ovvero la graduale riduzione dei prestiti per i progetti relativi ai combustibili fossili, è di grande importanza e urgenza. Ritengo che noi tutti dovremmo dimostrare il coraggio del Commissario Piebalgs e unirci a lui nell’affermare che la Banca mondiale ha adottato la sua strategia energetica intenzionalmente. Possiamo discutere di incentivi, e questo è senz’altro positivo. Naturalmente non si tratta soltanto di ridurre, è necessario anche effettuare un graduale aumento.</p>
      <p sl="sv">A rischio di apparire insistente, desidero ribadire che l’Unione europea ha l’opportunità di investire in modo mirato per aiutare le popolazioni dei paesi in via di sviluppo, dell’Africa, dell’Asia e dell’America Latina. Probabilmente il Commissario mi ha già sentito riferire delle stufe a legna che si trovano in capanne e abitazioni, e che sono responsabili dell’avvelenamento degli abitanti. Due milioni di persone muoiono prematuramente a causa dei gas tossici presenti nelle loro abitazioni.</p>
      <p sl="sv">Anche l’Unione, come già gli Stati Uniti e un certo numero di paesi europei, potrebbe investire in semplici stufe solari, che permetterebbero l’eliminazione del 95 per cento dei gas nocivi. Non ci sarebbe più bisogno di alimentarle a letame, che, come sappiamo, è il principale concime per le coltivazioni locali, né si dovrebbe ricorrere al carbone per riscaldare gli ambienti, o, peggio, al legname, per ottenere il quale sono già state abbattute troppe foreste.</p>
      <p sl="sv">Desidero sottolineare ancora una volta che abbiamo l’opportunità di agire concretamente. Nel parlare di fonti di energia alternative spesso ci concentriamo esclusivamente su energia eolica ed energia solare, entrambe fonti di indubbia importanza. Si osserva, tuttavia, una carenza di risultati concreti, sebbene non manchino le opportunità di realizzarli. Non dobbiamo permettere che l’Unione europea rimanga indietro in questo settore. Attiviamoci, invece, affinché prenda parte ad azioni concrete, volte a sostituire i combustibili fossili, che devono sparire sia dai paesi industrializzati sia da quelli in via di sviluppo.</p>
    </intervention>
    <intervention id="2-709-000" speaker_id="97009" name="Kriton Arsenis" is_mep="True" mode="spoken">
      <p sl="el">a nome del gruppo S&amp;D. – Signor Presidente, desidero in primo luogo ringraziare l’onorevole Keller per l’eccezionale lavoro svolto sulla presente relazione. Tutti coloro che vi hanno contribuito non hanno potuto fare a meno di notare quanto impraticabile sia, per molti aspetti, la strategia energetica della Banca mondiale. Come osservato dall’onorevole Keller, essa prevede finanziamenti per progetti di grande portata e difficilmente realizzabili, come ad esempio, tra gli altri, i progetti del settore idroelettrico.</p>
      <p sl="el">Di fatto i finanziamenti destinati alle fonti di energia rinnovabile sono aumentati del 300 per cento. Al contempo, tuttavia, i finanziamenti destinati ai combustibili fossili hanno registrato un aumento del 430 per cento.</p>
      <p sl="el">La Banca mondiale non è riuscita a tenere nella giusta considerazione l’impatto ambientale dei progetti che finanzia – e, a mio avviso, tutto ciò è scandaloso. Inoltre sta tuttora valutando la possibilità di avviare dei finanziamenti per progetti volti alla creazione di piantagioni di olio di palma. Non rispetta il principio di consenso informato, libero e prioritario della popolazione locale in merito ai progetti oggetto di finanziamento, né ha previsto un ciclo completo di analisi di detti progetti – componente, a mio avviso, essenziale.</p>
      <p sl="el">Mi auguro che la presente relazione, nella sua versione finale, e a seguito dell’espressione di voto, rappresenti un segnale forte per la Banca mondiale circa la necessità di implementare dall’interno le riforme ambientali.</p>
    </intervention>
    <intervention id="2-710-000" speaker_id="840" name="Charles Goerens" is_mep="True" mode="spoken">
      <p sl="fr">a nome del gruppo ALDE. – Signor Presidente, i termini del mandato prevedono che la Banca mondiale contribuisca ad eliminare la povertà nei paesi in via di sviluppo. Ogni progetto finanziato dalla Banca mondiale deve avere tale finalità. Anche nel finanziare progetti imprenditoriali di investimento nei servizi primari – sanità, istruzione, accesso alle risorse idriche – è necessario attenersi a tale obiettivo. Se la Banca mondiale renderà prioritaria la lotta alla povertà, saremo certi che essa tiene fede agli impegni con noi concordati.</p>
      <p sl="fr">La presente interrogazione orale è espressione delle pesanti riserve nutrite in merito al finanziamento di progetti relativi a petrolio e carbone. Desidero ora esprimere i miei commenti al riguardo.</p>
      <p sl="fr">In primo luogo, i termini di riferimento per i progetti finanziati dalla Banca mondiale devono prevedere criteri di valutazione da applicare fin dall’avvio delle procedure. È necessario identificare chiaramente cosa deve essere sottoposto a valutazione, e, pertanto, i criteri devono avere validità continua lungo tutto il ciclo vitale di ciascun progetto.</p>
      <p sl="fr">In secondo luogo, il dialogo politico tra la Banca mondiale e i suoi partner deve necessariamente riguardare la governance politica ed economica, sia nei paesi destinatari sia in relazione ai paesi mutuanti.</p>
      <p sl="fr">In terzo luogo, laddove risulti possibile promuovere il ricorso alle fonti di energia rinnovabile a fronte di spese giustificabili, è nostro dovere sostenere questa forma di generazione energetica.</p>
      <p sl="fr">In quarto luogo, e a questo proposito desidero ringraziare il Commissario Piebalgs per aver sollevato tale questione nel rispondere all’onorevole Keller, la Banca europea per gli investimenti considera già attentamente questi fattori.</p>
      <p sl="fr">Non posso che auspicare che la Banca mondiale segua l’esempio di coloro che hanno già adottato tali priorità, non ultima la Banca europea per gli investimenti. Considerando che i ventisette Stati membri dell’Unione sono anche membri della Banca mondiale, non si può negare la nostra influenza sulla presente questione.</p>
      <p sl="fr">Ritengo inoltre doveroso considerare la possibilità di collaborare con la Banca mondiale per la risoluzione delle questioni sollevate dall’onorevole Keller. Desidero infine esprimere le mie più vive congratulazioni all’onorevole Keller per l’eccellente lavoro svolto.</p>
    </intervention>
    <intervention id="2-711-000" speaker_id="96820" name="Marisa Matias" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, prima di procedere desidero anch’io esprimere il mio apprezzamento per il lavoro svolto dalla collega, onorevole Keller, nonché il mio pieno sostegno per le posizioni presentate in quest’Aula.</p>
      <p sl="pt">Sto per fare qualcosa che non ho mai fatto prima d’ora, ma che credo valga la pena fare. Disponiamo di una serie di documenti, basati su altrettanti assunti di cui raramente si discute, quasi come se si trattasse di assunti di cui non vale la pena parlare. Disponiamo dell’interrogazione orale, e di una risoluzione che ci informa circa varie questioni, tra cui il fatto che i programmi di elettrificazione tradizionale delle zone rurali finanziati dalla Banca mondiale non sono riusciti, nel complesso, a raggiungere le popolazioni rurali povere.</p>
      <p sl="pt">Si sta profilando un cambiamento possibile, putativo, della strategia energetica della Banca mondiale a metà di quest’anno. È altresì noto che sono proprio i settori energetici le sedi in cui combattere la povertà in modo mirato, per liberare le persone dalla sua morsa. Ci appelliamo dunque alla Banca mondiale affinché adotti un approccio allo sviluppo che permetta a coloro che vivono in povertà di massimizzarne i benefici, e, allo stesso tempo, che permetta a noi di contrastare il cambiamento climatico.</p>
      <p sl="pt">Si è parlato dei prestiti destinati ai progetti relativi ai combustibili fossili e al fatto che continuino a svolgere un ruolo predominante nel portafoglio energetico complessivo della Banca mondiale, e si è sottolineata la necessità di abbandonare tale tendenza. Ci è stato promesso che detto ruolo predominante cesserà di essere tale entro il 2015, e che si registrerà una graduale riduzione dei finanziamenti destinati ai progetti relativi ai combustibili fossili.</p>
      <p sl="pt">Vi è infine una serie di dichiarazioni che incoraggiano specificatamente la Banca mondiale affinché dia maggiore priorità all’accesso all’energia su scala ridotta e a livello locale. Se ne contano molte altre ancora, per quanto riguarda il cambiamento climatico.</p>
      <p sl="pt">Detto questo, non passerò in rassegna tutte le dichiarazioni fatte finora – che peraltro mi trovano in totale accordo – e concluderò con due domande finali, poiché non è pensabile continuare con mere dichiarazioni di intenti.</p>
      <p sl="pt">La prima domanda è la seguente: perché non riusciamo a trarre una conclusione così semplice da tutto questo? Perché permettiamo che il potere decisionale sia tutto nelle mani di chi controlla i mezzi finanziari? Perché la Banca mondiale continua ad essere l’unica responsabile della strategia energetica globale? Quando decideremo finalmente che questa strategia deve essere il frutto di un’azione coordinata a livello globale e ancorata nelle Nazioni Unite?</p>
      <p sl="pt">La seconda domanda – e mi scuso per avere leggermente ecceduto il tempo a mia disposizione – è la seguente: quando cesseremo di imporre al mondo un modello di sviluppo, sia esso di prima o di seconda generazione – in altre parole, di prima o seconda mano – come se si trattasse di un modello che deve essere applicato a tutti indiscriminatamente?</p>
      <p sl="pt">C’è un limite all’arroganza. Dobbiamo essere più democratici.</p>
    </intervention>
    <intervention id="2-712-000" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, durante gli anni ’70 e nei primi anni ’80, l’insensibilità della Banca mondiale alle questioni di carattere ambientale è stata spesso oggetto di discussione. La discussione di oggi è la stessa che si è svolta allora, e identiche sono anche le promesse fatte dalla Banca mondiale. In passato si è agito per riformare la Banca mondiale, ma sono trascorsi decenni da allora. Per varie ragioni ho recentemente visitato alcuni paesi che sono generalmente annoverati tra i paesi in via di sviluppo. La situazione era inaccettabile. Cos’è accaduto a tutti i progetti? Dove sono gli impianti ad energia solare ai tropici? Dove sono le foreste sostenibili dell’Amazzonia o del Vietnam? Dove sono i pannelli solari e le turbine eoliche in Kenya?</p>
      <p sl="de">Nulla di tutto questo è stato realizzato. È accaduta soltanto una cosa, ovvero che il sistema europeo dell’autogoverno è stato copiato così com’è. Le popolazioni locali si autogovernano, agendo, loro malgrado, nell’interesse di pochi con molto potere e molti interessi, senza peraltro realizzare alcun progresso. Poi ci sorprendiamo di fronte alle parole disperate dei cittadini dei paesi in via di sviluppo: “Non voglio più vivere nei Caraibi. Voglio trasferirmi negli Stati Uniti e raggiungere l’Europa attraverso Martinica”. Ci sorprendiamo che gli abitanti del Maghreb vogliano venire a vivere qui. L’ipocrisia insita in questa discussione è incredibile. Dobbiamo comprendere che milioni di persone hanno subìto un processo di radicalizzazione. Semplicemente dicono “Ne abbiamo abbastanza!”.</p>
      <p sl="de">Chiunque abbia visto la proposta di risoluzione del Parlamento europeo non può che riconoscere che non è sufficiente. Avremmo dovuto fare sentire di più la nostra voce. Avremmo dovuto ingiungere con più chiarezza alla Banca mondiale di intraprendere i passi necessari. Perché istituire tutte queste commissioni – commissione per lo sviluppo, assemblea parlamentare paritetica ACP-UE, e così via – se il risultato è un misero pezzo di carta che riassume parzialmente le conclusioni di una discussione che ha avuto luogo alla fine degli anni ’70? È una situazione imbarazzante.</p>
    </intervention>
    <intervention id="2-713-000" speaker_id="28280" name="Filip Kaczmarek" is_mep="True" mode="spoken">
      <p sl="pl">Signor Presidente, non dobbiamo convincere nessuno dell’importanza che l’energia riveste per i paesi in via di sviluppo. Molte volte ho visto un’espressione di stupore dipingersi sul volto di coloro che apprendevano quanto costi l’elettricità in Africa. E probabilmente anche il ruolo fondamentale della Banca mondiale nelle questioni energetiche che riguardano i paesi in via di sviluppo è ormai universalmente riconosciuto.</p>
      <p sl="pl">Il mio gruppo politico, il gruppo del Partito Popolare Europeo (Democratico Cristiano), ha proposto una serie di emendamenti alla presente risoluzione, su cui esprimere il proprio voto separatamente. A nostro avviso alcune parti della risoluzione sono troppo critiche nei confronti della Banca mondiale. Ad esempio non credo che si possa richiamare all’attenzione della Banca mondiale il fatto che essa consideri puliti alcuni tipi di energia quando invece dovrebbero essere visti come incompatibili o comunque non auspicabili dal punto di vista ambientale. L’energia nucleare, ad esempio, è ampiamente utilizzata in molti Stati membri dell’Unione; inoltre un numero crescente di paesi europei, che dipendono da carbone o gas, ne risentono in certa misura poiché devono limitare le proprie emissioni ad un costo che non è distribuito equamente tra i singoli Stati membri. È dunque opportuno essere cauti nel rivolgersi a enti esterni, dicendo loro quali tipi di energia dovrebbero essere sviluppati. Concordo tuttavia sull’opportunità di sostenere progetti locali che interessano aree ristrette, nonché progetti a basso tenore di carbonio e volti ad una diversificazione delle fonti energetiche e ad una maggiore indipendenza energetica.</p>
      <p sl="pl">È auspicabile, a nostro avviso, che la Banca mondiale investa nelle fonti di energia rinnovabile e in una maggiore efficienza energetica, ma è necessario non perdere di vista l’obiettivo principale, vale a dire, come rendere l’accesso all’energia uno strumento nelle mani di coloro che vogliono affrancarsi dalla povertà. Vogliamo prendere più piccioni con una sola fava – creare le condizioni per lo sviluppo, limitare le emissioni e tenere conto degli aspetti sociali ed ambientali coinvolti nei nuovi progetti energetici. Si tratta di obiettivi ambiziosi, e mi auguro che la Banca mondiale non ne sia intimorita. Al contempo, so che il Commissario Piebalgs ha molto a cuore l’elaborazione di progetti energetici nei paesi in via di sviluppo e posso confermare che tale argomento è discusso nel Libro verde; concordo inoltre circa la necessità da parte del Parlamento europeo di sostenere tale strategia.</p>
    </intervention>
    <intervention id="2-714-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, attualmente 1,4 miliardi di persone, 85 per cento delle quali vive in zone rurali, non hanno accesso all’elettricità. L’obiettivo di sviluppo del millennio che si propone di debellare la povertà entro il 2015 non sarà raggiunto a causa dei mancati progressi nel generalizzare l’accesso all’energia. Sarebbe, infatti, necessario garantire l’accesso all’elettricità a 395 milioni di persone e l’accesso ai servizi igienici per la preparazione alimentare a un miliardo di persone entro il 2015. A tale scopo sarebbe necessario investire annualmente quasi 40 miliardi di dollari USA per i cinque anni compresi tra il 2010 ed il 2015, ossia circa lo 0,6 per cento del PIL mondiale.</p>
      <p sl="ro">L’accesso universale all’elettricità è uno degli obiettivi principali che i governi si sono posti nei paesi in via di sviluppo. Tra i principali ostacoli all’elettrificazione emergono i seguenti: i costi elevati di erogazione nelle zone rurali e nelle abitazioni periurbane; l’assenza di incentivi fiscali o finanziari; l’incapacità di elaborare e realizzare progetti di elettrificazione; le difficoltà di generazione dell’energia elettrica.</p>
      <p sl="ro">Le zone rurali rappresentano un caso particolare per quanto riguarda i requisiti energetici. Non soltanto, infatti, è necessario procurare l’energia, ma l’effettivo processo di generazione, che crea occupazione e sostiene lo sviluppo sociale ed economico, risulta problematico.</p>
      <p sl="ro">La relazione della Banca mondiale dell’11 febbraio 2011 ha dimostrato come la produzione energetica locale da fonti di energia rinnovabile e a basso costo di produzione sia una soluzione economica realizzabile nel lungo periodo. Ciò potrebbe contribuire significativamente al miglioramento della sicurezza energetica dell’India, permettendo una riduzione delle importazioni in questo settore ed attenuando l’impatto delle fluttuazioni del prezzo del petrolio. La Banca mondiale potrebbe quindi agire in qualità di partner dei paesi in via di sviluppo. Ritengo inoltre che che la Banca mondiale debba sostenere i progetti volti alla promozione dell’efficienza energetica ed alla produzione energetica locale da fonti di energia rinnovabile, nonché progetti più ampi che mirino all’elettrificazione ed alla creazione di interconnessioni tra più paesi.</p>
    </intervention>
    <intervention id="2-715-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signor Presidente, in primo luogo desidero ringraziare la relatrice per aver sollevato una questione così attuale ed importante. La povertà energetica rimane un problema grave, e le questioni ad essa legate impediscono a coloro che vivono nelle aree più povere del mondo di migliorare la qualità della propria vita, sottraendo loro ogni possibilità di guadagnarsi da vivere e di contribuire in generale alla crescita ed alla produttività del proprio paese. Si tratta di uno dei fattori fondamentali che ostacolano lo sviluppo sociale ed economico, ed impediscono a queste regioni di riscattarsi dalla povertà.</p>
      <p sl="lt">Come ha sottolineato la relatrice, i risultati delle statistiche sono sconvolgenti – circa 1,5 miliardi di persone non hanno accesso all’elettricità, e più di 2,5 miliardi continuano ad utilizzare biocombustibili tradizionali. Secondo le stime dell’Organizzazione mondiale della sanità, ogni anno in tutto il mondo due milioni di persone muoiono prematuramente a causa di patologie respiratorie causate proprio da questi biocombustibili.</p>
      <p sl="lt">Ad oggi, la precedente strategia energetica della Banca mondiale non ha prodotto risultati concreti. Inoltre i combustibili fossili continuano a godere di maggiore sostegno rispetto alle fonti di energia rinnovabile e pulita. Finora si è investito molto in centrali elettriche alimentate a carbone, contribuendo così alla dipendenza dei paesi poveri dai combustibili fossili, fortemente responsabili dell’inquinamento ambientale.</p>
      <p sl="lt">L’accordo raggiunto dai paesi del G20 circa la riduzione della promozione e del sostegno finanziario ai progetti relativi ai combustibili fossili, che dovranno cessare completamente entro il 2015, è una svolta positiva e promettente. È necessario che la nuova strategia valuti attentamente questioni come la supervisione ed il controllo dei finanziamenti, cosicché questi aiuti siano utilizzati per i progetti energetici in grado di garantire benefici a lungo termine e contribuire realmente allo sviluppo di queste regioni, migliorando la qualità della vita delle popolazioni locali.</p>
    </intervention>
    <intervention id="2-716-000" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, desidero ringraziare in particolare il Commissario Piebalgs. Egli naturalmente conosce a fondo la nostra strategia, essendo stato Commissario per l’energia. Ritengo che rimanga ancora molto lavoro da fare nell’ambito della cooperazione allo sviluppo, in particolare per quanto concerne l’assistenza tecnica. L’Europa non può limitarsi a pagare la Banca mondiale, deve agire. L’Europa e le istituzioni europee devono svolgere un ruolo più decisivo all’interno della Banca mondiale. Una delle sfide maggiori sarà garantire il sostegno alle imprese familiari tramite gli aiuti allo sviluppo, nonché la promozione di piccole e medie imprese operanti nel settore generativo, poiché molte imprese di dimensioni ridotte, insieme, possono realizzare economie di scala, producendo così il relativo ritorno sugli investimenti.</p>
      <p sl="de">Naturalmente lo stoccaggio dell’energia è una questione fondamentale, che svolgerà un ruolo chiave nella cooperazione allo sviluppo.</p>
    </intervention>
    <intervention id="2-717-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, si può dire che quelli di noi che sono rimasti fino a quest’ora, a sera inoltrata, probabilmente sono alimentati da una qualche forma di energia rinnovabile, forse energia solare, o addirittura una forma di potere divino che si manifesta circondando i nostri capi come una sorta di aureola.</p>
      <p sl="en">In ogni caso la discussione è stata varia, e ciò non sorprende, dato che si tratta di una questione controversa. Ritengo però che il Commissario sia riuscito a stabilire il giusto equilibrio, e probabilmente molto meglio rispetto alla maggior parte di noi, circa la direzione che stiamo seguendo e ciò che si dovrà fare in futuro. È però necessario, a mio avviso, precisare alcuni punti. Se un paese, sia esso industrializzato o in via di sviluppo, dispone di riserve di combustibile fossile – carbone – o energia nucleare, di certo le utilizzerà. La domanda che dobbiamo porci è se finanziarlo o meno. Ovviamente in Europa, la tendenza generale indicata da Cancùn, Kyoto e così via, è orientata alla promozione delle fonti di energia rinnovabile, che è senz’altro un obiettivo giusto. Per raggiungerlo, tuttavia, concordo con l’onorevole Martin circa la necessità di fare sentire maggiormente la nostra voce e insistere affinché la Banca mondiale promuova e finanzi un maggior numero di progetti relativi alle fonti di energia rinnovabile rispetto a quanto fatto finora.</p>
    </intervention>
    <intervention id="2-718-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, tutto questo è cruciale per la nostra discussione, nonostante sia ormai sera inoltrata, poiché, a mio avviso, la strategia energetica della Banca mondiale rappresenta un’opportunità, una vera opportunità di risoluzione delle sfide energetiche che dobbiamo affrontare.</p>
      <p sl="en">Se si considera la posizione dell’Agenzia internazionale dell’energia in merito alla povertà energetica e alle fonti di energia rinnovabile, appare chiaro che si tratta di sfide notevoli, ma la Banca mondiale, con la nostra leadership, può davvero operare i cambiamenti necessari. Volgendo lo sguardo alla storia dell’Unione, solo un paio di anni fa il nostro obiettivo relativo alle energie rinnovabili sembrava irraggiungibile, nonostante si trattasse di un mero 18 per cento, se non ricordo male. Ora invece pare proprio che siamo sulla strada giusta.</p>
      <p sl="en">Certo, talvolta è necessario afferrare il coraggio a due mani e precorrere le vere sfide. La Banca mondiale procede in modo trasparente. A Washington si terrà la settimana dell’energia della Banca mondiale. Sarebbe opportuno presentare le nostre proposte alla Banca, che accoglie sempre favorevolmente le idee nuove. Se saremo coraggiosi, istilleremo rinnovato coraggio anche in quest’ultima. È dunque fondamentale recarsi a Washington con spirito di apertura e idee ambiziose. In caso contrario, molti potrebbero tentare di sottrarsi a questa sfida.</p>
      <p sl="en">Si tratta innanzi tutto di capire da dove cominciare. A mio avviso, la questione principale dovrebbe essere l’accesso all’energia, poiché da esso dipendono sostenibilità ed efficienza energetica. La tendenza generale nei paesi in cui stiamo operando è rappresentata da una forte urbanizzazione, che si è ripercossa sulla situazione energetica, cambiandone radicalmente l’intero quadro. Ora non si parla più soltanto di generazione decentralizzata, ma anche di aree di agglomerazione, che richiedono l’inclusione dell’efficienza energetica nella strategia, per quanto singolare possa sembrare.</p>
      <p sl="en">L’imperativo è apportare un miglioramento. Disponiamo di mezzi concreti: 200 milioni di euro per l’energia. Certo, non si può fare molto in questo settore con 200 milioni di euro. È dunque necessario prevedere un sistema di finanziamenti a lungo termine, poiché ritengo che il marchio che ci contraddistingue dovrebbe essere rappresentato proprio dalle energie rinnovabili. In questo modo, e con i mezzi della Banca mondiale, potremmo realmente fare la differenza, non soltanto per quanto riguarda l’approvvigionamento, ma anche nell’ambito della lotta al cambiamento climatico.</p>
    </intervention>
    <intervention id="2-719-000" speaker_id="39726" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione ai sensi dell’articolo 115, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 17 febbraio 2011.</p>
    </intervention>
  </section>
  <section id="creitem34" title="21. Ordine del giorno della prossima seduta (vedasi processo verbale)"/>
  <section id="creitem35" title="22. Chiusura della seduta"/>
</text>
