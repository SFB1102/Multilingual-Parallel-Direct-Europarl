<?xml version='1.0' encoding='utf-8'?>
<text id="20061025.IT" lang="it" date="2006-10-25" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Composizione dei gruppi politici: vedasi processo verbale"/>
  <section id="creitem3" title="3. Processo di pace in Spagna (discussione)">
    <intervention id="3-007" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca le dichiarazioni del Consiglio e della Commissione sul processo di processo di pace in Spagna.</p>
    </intervention>
    <intervention id="3-008" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. – Signor Presidente, la Comunità europea è stata la risposta a un bisogno di pace e stabilità. La pace e la stabilità sono tuttora una risorsa per lo sviluppo dell’Unione, ed è quindi molto importante affrontare anche questi temi. E’ del tutto naturale che il Parlamento europeo discuta dei principi di pace e stabilità.</p>
      <p sl="fi">Il 23 e 24 marzo scorsi il Primo Ministro spagnolo presentò al Consiglio europeo una relazione sull’annuncio di un cessate il fuoco permanente da parte dell’organizzazione terroristica ETA. All’epoca il Consiglio si dichiarò soddisfatto di quel resoconto; successivamente, non ha più affrontato l’argomento e riconferma la sua dichiarazione di allora.</p>
      <p sl="fi">La questione della sicurezza è un argomento particolarmente attuale, che riguarda tutti gli europei. La Presidenza finlandese è soddisfatta di tutti i provvedimenti adottati per garantire che l’ETA cessi la sua attività terroristica e per definire una soluzione pacifica nell’ambito degli organi democratici di governo della Spagna.</p>
      <p sl="fi">Come quest’Assemblea ben sa, l’Unione opera attivamente per sradicare il terrorismo e le sue cause. Ancora una volta, il Consiglio esprime il proprio sostegno all’azione che gli Stati membri hanno compiuto e stanno compiendo per combattere contro il terrorismo secondo modalità conformi ai principi dello Stato di diritto.</p>
    </intervention>
    <intervention id="3-009" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione. – Signor Presidente, il terrorismo rappresenta una delle minacce più gravi per le società democratiche. Gli attentati terroristici non solo mettono in pericolo la sicurezza, ma costituiscono anche un attacco ai valori fondamentali rappresentati dai diritti umani, dalla democrazia e dallo Stato di diritto.</p>
      <p sl="en">La Commissione è fermamente impegnata nella lotta contro il terrorismo e intende continuare a lavorare nell’ottica della prevenzione del terrorismo e della tutela dei nostri concittadini e delle nostre infrastrutture, portando i terroristi di fronte alla giustizia e reagendo in modo adeguato agli attentati terroristici per salvare quante più vite innocenti possibile. I provvedimenti specifici che saranno adottati a livello europeo sono chiaramente delineati nella strategia europea di contrasto del terrorismo e nel piano d’azione sulla lotta contro il terrorismo.</p>
      <p sl="en">Com’è naturale, la Commissione è profondamente preoccupata per le dimensioni drammatiche delle attività terroristiche dell’ETA in Spagna. Nel corso degli ultimi quarant’anni, sono stati compiuti più di 800 assassini e altri attentati, mentre l’estorsione e il ricatto sono divenuti pratica comune. I cittadini rispettosi della legge hanno imparato a convivere con la paura; molti di essi hanno subito ripetute minacce nella loro vita quotidiana. Il grave crimine commesso ieri nella Francia meridionale – probabilmente dall’ETA, secondo gli inquirenti francesi – è motivo di preoccupazione. Il comportamento della società spagnola in tutti questi anni è stato esemplare; invero, la tenacia e la determinazione con cui essa ha combattuto il terrorismo, rispettando la democrazia e lo Stato di diritto, sono state ripagate perché hanno indebolito l’ETA sempre più.</p>
      <p sl="en">Ancora una volta la Commissione rende omaggio a tutte le vittime degli attentati terroristici dell’ETA e ricorda quanto sia importante offrire loro assistenza e sostegno per compensare i danni subiti. In queste circostanze, la Commissione si richiama alla dichiarazione fatta in sua presenza dal Consiglio europeo nel marzo 2006, in occasione della comunicazione del Primo Ministro spagnolo riguardante l’annuncio da parte dell’ETA di un cessate il fuoco permanente. La Commissione ricorda altresì la dichiarazione del Presidente della Commissione europea in merito all’annuncio del Primo Ministro spagnolo sull’avvio di un dialogo con l’ETA, nella quale affermava di condividere le speranze di tutti coloro che guardano a un futuro in cui la Spagna sarà libera dalla piaga del terrorismo. La Commissione confida che quegli annunci portino infine al disarmo completo e allo scioglimento dell’organizzazione terroristica.</p>
      <p sl="en">Nel contempo la Commissione è consapevole della complessità di questa iniziativa, nonché della delicatezza della materia; è nondimeno convinta che la Spagna, grazie a tutte le sue istituzioni democratiche, saprà trovare i modi giusti per porre fine al terrorismo dell’ETA e per riportare la pace, nel pieno rispetto dei principi democratici e dello Stato di diritto.</p>
      <p sl="en">Oggi saremo uniti, perché sappiamo bene che l’obiettivo di questa discussione è un nemico comune della Spagna e dell’Europa: il terrorismo.</p>
      <a text="(Applausi)"/>
    </intervention>
    <intervention id="3-010" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signora Presidente in carica del Consiglio, signor Commissario, onorevoli colleghi, lavorare per la pace è uno dei compiti più nobili di un politico. Noi tutti vogliamo la pace in terra, in Europa e in Spagna. Spesso, però, vi sono divergenze di opinione sui modi di raggiungere tale obiettivo, e anche oggi è così.</p>
      <p sl="de">Questa discussione non riguarda tattiche né conquiste di tipo politico-partitico, bensì principi e convinzioni fondamentali. Per tale motivo chiedo a tutti i presenti di dimostrare grande rispetto durante la discussione odierna e di voler riconoscere vicendevolmente la buona volontà su cui si fondano le convinzioni di ognuno. Il gruppo del Partito popolare europeo (Democratici cristiani) e dei Democratici europei si chiede come possiamo fidarci del fatto che l’ETA e Batasuna vogliano effettivamente la pace quando non hanno detto una sola parola di rammarico o di scusa, né hanno rivolto alcuna richiesta di perdono alle famiglie delle oltre 800 persone che hanno assassinato. Fino a quando ciò non accadrà, dobbiamo aspettarci che ricomincino a uccidere un’altra volta se non raggiungeranno i loro obiettivi attraverso i negoziati.</p>
      <p sl="de">Oggi la nostra simpatia, il nostro rispetto e la nostra solidarietà vanno alle vittime degli atti di terrorismo e violenza compiuti dall’ETA e da Batasuna . Dal mio posto posso vedere la nostra stimatissima collega onorevole Dührkop Dührkop, il cui consorte, allora presidente del partito socialista nei Paesi baschi, venne assassinato nel 1984. Numerosi tentativi di assassinio sono stati compiuti ai danni di Iturgaiz Angulo, mentre sette dei suoi compagni politici del Partido Popular dei Paesi baschi sono stati uccisi. Per rispetto delle vittime, abbiamo il dovere di garantire che gli assassini siano puniti in conformità dei fondamentali principi guida del nostro sistema statuale conforme allo Stato di diritto. Per essere credibile, il processo di riconciliazione deve iniziare con la riconciliazione tra gli autori dei crimini e le loro vittime, compresi i discendenti di queste ultime.</p>
      <p sl="de">Invitiamo l’ETA e Batasuna a inviare alle loro vittime – che pesano senz’altro sulla loro coscienza – un segnale di conciliazione e di scuse. Vorremmo ricordare a tutti che l’ETA e Batasuna sono sulla lista europea delle organizzazioni terroristiche. Non hanno consegnato le armi, le quali continuano a costituire una minaccia per l’ordine costituito della Spagna, della Francia e quindi dell’intera Europa. Il Commissario ha ricordato ciò che è accaduto l’altro ieri a Nîmes, dove una donna e due bambini sono stati presi in ostaggio; le autorità francesi hanno dichiarato ufficialmente che tale azione è stata compiuta durante un furto di armi da parte dell’ETA. In altri termini, le armi rimangono uno strumento di argomentazione politica. Dobbiamo chiederci quale sia l’obiettivo che l’ETA e Batasuna stanno cercando di raggiungere. Il 24 ottobre è stata diffusa da Euronews una dichiarazione di un esponente di alto livello dell’ETA e di Batasuna secondo cui le armi verranno consegnate soltanto dopo che i Paesi baschi – parole testuali – saranno diventati indipendenti.</p>
      <p sl="de">Il membri del Parlamento hanno ricevuto da Batasuna una lettera in cui si dice, in lingua inglese, “Regarding the negotiation between ETA and the Spanish and French states it will be them who decide all about the demilitarisation of the conflict”. Questo tipo di linguaggio è un segnale negativo perché, se i negoziati falliscono, la colpa del fallimento viene sin d’ora attribuita alla Francia e alla Spagna.</p>
      <p sl="de">Quello che come gruppo PPE-DE dobbiamo dire in proposito è che vogliamo il dialogo. La Spagna e la Francia sono paesi liberi e democratici; non sono dittature, non sono tirannie, contro le quali si potrebbe opporre resistenza con mezzi violenti. No, sono paesi liberi, e nei paesi liberi e democratici è al dialogo democratico che si deve far ricorso, non alla violenza. Poiché siamo profondamente e intimamente convinti di ciò, il nostro gruppo, il PPE-DE, ha presentato una risoluzione; non si tratta semplicemente di una risoluzione da parte dei nostri alleati spagnoli del Partido Popular , bensì di una risoluzione comune di tutto il gruppo, che difenderemo con spirito di solidarietà. E ora, oggi e in questa discussione, vogliamo commemorare le vittime.</p>
      <a text="(Applausi a destra)"/>
    </intervention>
    <intervention id="3-011" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signor Presidente, onorevoli colleghi, il problema del terrorismo in Spagna non è un problema interno di quel paese, è un problema europeo. Il terrorismo è un attacco ai nostri valori; il terrorismo è sempre un attacco a tutto ciò che, come Parlamento europeo, difendiamo sulla base delle nostre comuni convinzioni europee. Nessun tipo di terrorismo, assolutamente nessuno, può essere giustificato. Spetta a tutti noi cercare vie d’uscita da questo terrorismo perché, quando difendiamo i nostri valori, siamo tutti vittima del terrorismo ogni volta che viene compiuto un attentato.</p>
      <p sl="de">L’onorevole Poettering ha lodevolmente menzionato la mia collega onorevole Dührkop Dührkop, vittima del terrorismo. Oggi nelle tribune del pubblico siedono molte persone provenienti dai Paesi baschi che sono state e sono vittime del terrorismo, o perché hanno perso i loro cari o perché sono state colpite personalmente. Oggi esse sono qui a seguire la nostra discussione perché vogliono dire “sì” alla via del dialogo, perché è solo attraverso il dialogo che potremo porre fine alla spirale della violenza.</p>
      <p sl="de">Ammiro gli uomini e le donne che hanno dovuto vivere un’esperienza di dolore intenso come quella toccata in sorte alle vittime del terrorismo basco, le quali fanno sentire la loro voce per chiedere che si ponga fine alla spirale distruttiva di morte e violenza. Questa forza morale deve costituire un impulso a risolvere i problemi della violenza non soltanto nei Paesi baschi ma anche in tutto il resto del mondo. Quello di cui discutiamo oggi è pertanto un problema europeo.</p>
      <p sl="de">Apprezzo il coraggio dimostrato dal governo spagnolo scegliendo questa strada, una strada contrastata e irta di pericoli – ma, anche, una strada la cui descrizione più esatta è data dalla citazione che ora vi leggerò.</p>
      <p sl="de">“Per amore della pace e dei vostri diritti, noi non ci chiuderemo, anzi, ci apriremo alla pace, alla speranza, al perdono e alla generosità e faremo del nostro meglio per garantire che la pace sia duratura, con l’aiuto e la speranza di tutti”.</p>
      <a text="(Applausi)"/>
      <p sl="de">Quella che vi ho appena letto è una splendida frase che descrive il senso di questa vicenda. E’ stata pronunciata dal Primo Ministro spagnolo che ha inviato il suo Segretario di Stato a negoziare con l’ETA. E’ una frase pronunciata dal Primo Ministro spagnolo José María Aznar nel 1998. Questo è lo spirito che può costituire il fondamento sul quale trovare tutti insieme una soluzione comune al problema della violenza, perché ciò che la Spagna sta facendo oggi si inserisce nella tradizione di quanto hanno fatto tutti i governi precedenti.</p>
      <a text="(Applausi)"/>
      <p sl="de">Sarebbe quindi opportuno che il Parlamento approvasse una risoluzione congiunta. Non sono sempre d’accordo con l’ex Primo Ministro Aznar, cosa che certamente non vi sorprenderà. Però, su questo punto, egli aveva ragione, cari membri del gruppo PPE-DE e cari membri del Partido Popular : dopo tutto, è stato il vostro leader . In questo spirito, possiamo dichiarare tutti insieme la nostra disponibilità a trovare una soluzione attraverso il dialogo, per difendere un diritto fondamentale. Signor Presidente, quando i deputati al Parlamento europeo hanno dovuto affrontare in passato il problema del terrorismo sono sempre stati consapevoli dei rischi. Quando John Hume e David Trimble, deputati di quest’Assemblea, si sono avviati insieme sulla strada della pace sapevano molto bene che essa è irta di pericoli e che non esiste garanzia di successo. Il furto d’armi compiuto ieri in Francia – che condanniamo quanto più recisamente possibile – dimostra che, per interrompere la spirale della violenza, si corre sempre il rischio che qualcuno cerchi di ricorrere a mezzi violenti per bloccare la via di uscita dalla situazione di stallo. Ma non potete permettervi di restare bloccati su questa via, perché non ci sono alternative, e restare bloccati significa perpetuare la violenza. Il dialogo che è stato avviato rappresenta dunque una grande opportunità. Vi scongiuro: cogliete questa occasione di dialogo e portatela avanti insieme, su una piattaforma comune appoggiata da tutti i gruppi.</p>
      <a text="(Applausi a sinistra)"/>
    </intervention>
    <intervention id="3-014" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, l’Unione europea è stata definita il più grande esempio di risoluzione dei conflitti di tutta la storia. Dobbiamo preoccuparci dei nostri conflitti interni allo stesso modo in cui ci preoccupiamo dei conflitti esterni all’Unione.</p>
      <p sl="en">Non spetta al Parlamento europeo intervenire direttamente nell’annoso conflitto che vede protagonisti il governo spagnolo, i partiti politici e i Paesi baschi, però non possiamo neppure restare indifferenti. Dovremmo incoraggiare la prospettiva che offre maggiori probabilità di pace nel giro di una generazione.</p>
      <p sl="en">Esprimo la mia solidarietà e la mia simpatia a tutte le famiglie i cui cari sono stati vittime della violenza nel corso degli anni. Ma sono certo che la migliore risposta che noi, come politici democratici, possiamo dare a quelle innumerevoli vittime è garantire che non ce ne saranno altre. Per tale motivo, i Liberali e i Democratici sosterranno la risoluzione che è stata proposta al Parlamento. Né il momento né l’argomento si prestano a calcoli politici. Sono fermamente convinto del fatto che tutte le forze democratiche che vogliono superare pacificamente il clima di violenza e terrore nei Paesi baschi e in altre regioni della Spagna che sono state teatro di atrocità dovrebbero sostenere gli sforzi di ogni governo spagnolo, qualunque esso sia, disposto a operare in tal senso.</p>
      <p sl="en">Nei mesi scorsi il Parlamento ha accolto con favore l’annuncio di un cessate il fuoco da parte dell’ETA. E’ bene che ora partiamo da quel dato e ci impegniamo in un processo che lo rafforzi, senza pregiudicare né commentare l’esito di qualsiasi dialogo o accordo politico.</p>
      <p sl="en">Come nel processo di pace nell’Irlanda del Nord, che non è un caso uguale a quello spagnolo ma offre tuttavia importanti spunti in termini di risoluzione del conflitto, talvolta può rendersi necessario che i politici si assumano il rischio della pace. Ricordo che al nostro ex collega John Hume e alla sua controparte politica David Trimble nel 1998 è stato assegnato il Premio Nobel per la pace, dopo la conclusione dell’Accordo del venerdì santo sul conflitto in Irlanda del Nord. Essi si sono assunti il rischio della pace; fare questo non significa consegnare la vittoria ai terroristi, come taluni sostengono, bensì condannarli alla sconfitta, perché non ci può essere dialogo tra democratici se una delle parti non rinuncia al proposito di uccidere.</p>
      <p sl="en">Non dobbiamo pensare che costruire la casa della pace sia un’impresa facile. Ci saranno passi indietro, come dimostra la scoperta di un deposito di armi nella Francia sudoccidentale. Però è nostro dovere costruire la casa della pace con i mattoni dell’impegno e rinsaldarla con la malta della perseveranza.</p>
      <p sl="en">E’ per questi motivi che il mio gruppo invita tutte le correnti politiche rappresentate in quest’Aula a mettere da parte considerazioni partitiche e a trovare l’unità nella prospettiva della pace, così come siamo uniti nella condanna degli attentati terroristici.</p>
      <a text="(Applausi a sinistra)"/>
    </intervention>
    <intervention id="3-015" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="es">a nome del gruppo Verts/ALE. – Signor Presidente, il gruppo Verts/ALE appoggia il processo avviato in Spagna per porre finalmente termine al terrorismo dell’ETA e trovare una soluzione al conflitto nei Paesi baschi. Allo stesso tempo, ribadiamo la nostra commossa solidarietà e il nostro profondo rispetto per tutte le vittime del terrorismo.</p>
      <p sl="es">Appoggiamo questo processo perché condanna la violenza, lascia aperte tutte le opzioni per una soluzione finale, non è esclusivo e, inoltre, attribuisce ai partiti politici baschi e alla società basca in generale la responsabilità di mettere fine al cosiddetto conflitto basco.</p>
      <p sl="es">Discutere di questo tema nel Parlamento europeo non significa ingerirsi nella politica di uno Stato membro; significa piuttosto promuovere un processo già in corso e ribadire che il terrorismo e la violenza colpiscono tutti i cittadini europei.</p>
      <p sl="es">Per quanto difficile questo processo possa essere e per quanto incerto sia il suo esito, noi appoggiamo, e continueremo ad appoggiare, coloro che hanno deciso di correre il rischio di imboccare una direzione diversa da quella del governo Aznar, che molto chiaramente non ha prodotto alcun risultato concreto. Come diceva Gandhi “Non c’è una strada che porta alla pace; la pace è la strada”.</p>
      <p sl="es">Riteniamo opportuno discutere di questo processo in questa sede, e siamo sempre stati di questo avviso, anche quando il Partito popolare voleva sottoporre la questione al Parlamento europeo al solo fine di ottenere sostegno per la propria politica – una politica che abbiamo sempre giudicato sbagliata in quanto fondata sull’idea che, per sconfiggere il terrorismo, sia necessario dividere la società basca, invece di unirla.</p>
      <p sl="es">I baschi e la maggioranza degli spagnoli sono stufi di una politica basata sullo scontro. A nostro parere, i fattori chiave per il successo di questo processo sono il dialogo, la non violenza e il rispetto del diritto dei cittadini baschi di decidere da soli. Tenendo a mente tali obiettivi, ci apprestiamo a dare il nostro appoggio a questo processo, come amici e alleati convinti nella lotta contro il terrorismo, contro ogni forma di terrorismo.</p>
      <a text="(Applausi a sinistra)"/>
    </intervention>
    <intervention id="3-016" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, il mio gruppo ha sempre condannato qualsiasi atto di terrorismo, indipendentemente dagli autori, dalla gravità del gesto e dalle giustificazioni addotte. Noi siamo favorevoli alla lotta politica, con l’esclusione però di ogni forma di violenza. Per noi la violenza va condannata in qualsiasi circostanza, tranne, come previsto dal preambolo della Dichiarazione universale dei diritti dell’uomo, nel caso in cui un popolo, in assenza dello Stato di diritto, è costretto a fare ricorso, come ultima risorsa, alla ribellione contro la tirannia e l’oppressione. E anche in questo caso gli attacchi contro i civili, a nostro parere, devono essere proibiti – un motivo in più che ci ha spinti a condannare sistematicamente e senza riserve gli attentati dell’ETA, che hanno ucciso centinaia di innocenti. Continuiamo a commemorare queste vittime ed esprimiamo ancora una volta la nostra solidarietà ai loro cari.</p>
      <p sl="fr">A lungo abbiamo sperato di riuscire a scrivere la parola fine sotto questo capitolo, una volta per tutte. Abbiamo quindi accolto con grande piacere l’annuncio del cessate il fuoco permanente da parte dell’ETA, e pertanto apprezziamo molto l’atteggiamento aperto e responsabile con cui il Primo Ministro spagnolo José Luis Zapatero ha colto questa occasione per cercare di realizzare la pace. Ci riferiamo in particolare al suo discorso del 28 giugno 2005, nel quale ha dichiarato di voler scegliere la strada del dialogo avendo cura di rispettare le leggi e le procedure giuridiche vigenti nel suo paese. Il Parlamento europeo sarebbe onorato di dare il proprio sostegno in tal senso.</p>
      <p sl="fr">E’ in tale spirito che il gruppo confederale della Sinistra unitaria europea/Sinistra verde nordica si è associato al gruppo socialista al Parlamento europeo, al gruppo Verde/Alleanza libera europea e al gruppo dell’Alleanza dei Democratici e dei Liberali per l’Europa sottoscrivendo una risoluzione congiunta. Vorrei dire ancora che, secondo noi, sarebbe opportuno che anche i deputati al Parlamento europeo appartenenti agli altri gruppi politici assicurassero il loro appoggio a un passo che non è altro che l’espressione degli auspici della maggioranza del popolo spagnolo – ovvero che si apra un processo di pace fondato su basi giuridiche.</p>
      <a text="(Applausi a sinistra)"/>
    </intervention>
    <intervention id="3-017" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN. – Signor Presidente, mi associo ai colleghi che hanno ricordato la particolare delicatezza del tema affrontato oggi dal Parlamento europeo. In tutte le nostre deliberazioni dobbiamo ricordare le vittime della violenza terroristica; oggi, in special modo, dobbiamo ricordare le vittime causate dalla violenza dell’ETA in Spagna negli scorsi anni. Ma dobbiamo anche guardare al futuro e far sì che non ci siano altre vittime, trovando soluzioni politiche ai contrasti esistenti in Spagna, in Francia e nell’Unione europea nel suo complesso.</p>
      <p sl="en">Credo sia sbagliato cercare tratti comuni a processi diversi, o dire che tutti i processi sono esattamente uguali tra loro. Nondimeno i processi di pace precedenti possono fungere da guida per quelli futuri, per il tipo di difficoltà che dovremo superare e di sfide che dovremo affrontare. Se vogliamo che il dialogo abbia successo, entrambe le parti devono parteciparvi in uno spirito di apertura. Non si può discutere di un processo di pace mantenendo un atteggiamento di riserva; occorre garantire che coloro con cui si dialoga siano realmente impegnati a raggiungere un compromesso e a trovare una soluzione. E la cosa più importante da tenere a mente è che, quando si partecipa a un processo di pace, si deve far pace con i propri nemici, non con i propri amici – un fatto che può creare molte difficoltà interne.</p>
      <a text="(Applausi)"/>
      <p sl="en">Dobbiamo ora cogliere le opportunità che ci si presentano con questo processo, senza però stabilire a priori che ciascuno otterrà ciò che vuole. La cosa più importante è non puntare il dito accusatore contro qualcun altro del Partito popolare o del Partito socialista; dobbiamo piuttosto incoraggiare le principali forze democratiche spagnole a trovare insieme una soluzione valida per tutti i cittadini spagnoli, senza lasciarsi condurre sulla strada della divisione e del dissenso. Ciò non significa assolutamente compromettere il processo avviato, né ignorare le sofferenze che la gente ha patito.</p>
      <p sl="en">C’è qualcuno che riesce a immaginarsi cosa vuol dire perdere una persona cara per una cosiddetta causa politica? Noi in Irlanda sappiamo bene cosa ciò significhi: negli ultimi trent’anni in Irlanda la violenza terroristica ha mietuto 3 000 vittime; eppure, siamo riusciti a trovare la strada giusta e a conciliare tra loro opinioni estreme. Un’opportunità del genere si presenta solo se le persone sono disposte a impegnarsi sinceramente.</p>
      <p sl="en">Le occasioni vengono, ma non durano a lungo; dobbiamo quindi essere capaci di coglierle e sostenerle.</p>
      <a text="(Applausi a sinistra e al centro)"/>
    </intervention>
    <intervention id="3-018" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signor Presidente, il mio gruppo non desidera ingerirsi nella politica interna della Spagna, però vi sono taluni principi del diritto internazionale che tutti i paesi sono tenuti a rispettare. Talvolta non danno risposte chiare. Il diritto dei popoli all’autodeterminazione è un principio inviolabile. Ciascun popolo ha il diritto di scegliere il proprio destino, ciascuna nazione ha il diritto di avere il proprio Stato.</p>
      <p sl="da">Nondimeno, nel mondo vi sono solo una decina o una dozzina di paesi nei quali il popolo, la nazione e l’unità geografica si fondono in un’entità superiore. In tutti gli altri paesi, è necessario trovare soluzioni negoziate che siano rispettate dai diversi popoli e dalle diverse nazioni che condividono lo stesso territorio. L’Unione europea non interviene a dire la sua sulle forme di governo degli Stati membri; questo è un settore di competenza degli Stati stessi, sia che vogliano organizzarsi come Stato unitario, come comunità federale o sulla base di accordi delegati, sia che preferiscano essere suddivisi in tanti singoli Stati. Gli Stati devono tutelare le minoranze e rispettare i diritti umani. Non sono permesse discriminazioni fondate sulla nazionalità. Quindi, cosa può fare l’Unione europea nei Paesi baschi per mettere fine al terrorismo e garantire una soluzione duratura basata sulla pace e sulla tolleranza? Possiamo incoraggiare i deputati spagnoli al Parlamento europeo a trovare una soluzione negoziata, e possiamo prospettare incentivi economici sotto forma di aiuti finanziari per lo sviluppo economico, l’occupazione, la formazione professionale e l’istruzione, invece del terrorismo.</p>
      <p sl="da">Personalmente vengo dalla regione di confine tra Danimarca e Germania, una regione che per secoli ha conosciuto guerre e odi. Mio nonno era un soldato tedesco con simpatie per la Danimarca; mio padre è stato concepito in Germania ma è nato in Danimarca dopo che lo Schleswig settentrionale è ritornato a far parte della Danimarca a seguito di un referendum . Il nostro leader nazionale Hans Peter Hansen è stato un politico moderato che non voleva che le regioni filotedesche ritornassero alla Danimarca perché la Germania del primo dopoguerra era in ginocchio. Che colpo di fortuna! Poté così iniziare la riconciliazione tra danesi e tedeschi, e ora il confine è riconosciuto da tutti. La Danimarca riconosce alla minoranza tedesca più diritti di quelli che riconosce ai danesi, e lo stesso vale per la minoranza danese in Germania, come dimostra il fatto che ai partiti della minoranza danese non è richiesto il superamento della soglia del 5 per cento dei consensi elettorali per poter ottenere una propria rappresentanza in parlamento. Riconoscimento, rispetto dei diritti, diritti speciali: queste sono le chiavi per realizzare una pace intelligente e duratura.</p>
      <p sl="da">Quando ero piccolo, non era possibile per me entrare e fare acquisti in un negozio di proprietà di tedeschi. Oggi una cosa del genere sembra incredibile, e io adesso lavoro sia con la minoranza tedesca in Danimarca sia con quella danese in Germania. Insieme abbiamo redatto la proposta per la tutela delle minoranze nella Carta dei diritti fondamentali. Mi auguro che i baschi e gli altri popoli della Spagna potranno conciliare le loro divergenze. Lo strumento per arrivare alla riconciliazione tra danesi e tedeschi è stato un referendum su diritti speciali. I referendum sono meno devastanti delle pallottole e della polvere da sparo. E’ realmente possibile, anche per voi, lasciarsi il passato alle spalle.</p>
      <a text="(Applausi)"/>
    </intervention>
    <intervention id="3-019" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, venendo dall’Irlanda del Nord, che ha sperimentato ciò che, a volte, è stato eufemisticamente definito un processo di pace, osservo sorprendenti tratti in comune e lezioni da imparare. Sia l’ETA-Batasuna sia l’IRA-Sinn Féin sono organizzazioni rivoluzionarie di orientamento marxista, che mirano a imporre surrettiziamente la loro volontà e la loro ideologia a una popolazione civile, commettendo malvagi atti di violenza a loro piacimento. Non sorprende che tra i due gruppi ci siano stati profondi legami con finalità terroristiche. Inoltre, entrambi i gruppi sono esperti nell’abusare del linguaggio della pace, nel gloriarsi del proprio passato e persino nel continuare a ricorrere alla violenza mentre sapientemente si barcamenano tra una fase di lotta e un’altra.</p>
      <p sl="en">Imparate dai nostri errori. Nel 1994 l’IRA annunciò un cessate il fuoco che si rivelò un mero espediente tattico poiché, 18 mesi dopo, essa compì l’infame attacco terroristico a Canary Wharf e cominciò a entrare e uscire dal terrorismo come e quando le pareva. Nel 1998 promise che si sarebbe sciolta entro due anni, ma è stato solo nel 2005 che ha cominciato a rispettare in maniera significativa i propri impegni. Stoltamente e prematuramente l’IRA venne ammessa a far parte del governo dell’Irlanda del Nord – occasione che sfruttò soltanto per infiltrare la sua rete di spionaggio “Stormontgate ” all’interno di quel governo. Verso la fine del 2004 ha fatto finta di impegnarsi in concreti negoziati politici, ma nel contempo ha progettato la più grande rapina mai compiuta nella storia del Regno Unito – il colpo alla Northern Bank – e qualche settimana dopo alcuni suoi esponenti hanno assassinato Robert McCartney. Ora vuole tornare al governo, però non intende rinunciare all’Army Council .</p>
      <p sl="en">Quindi, non fatevi abbindolare da vuoti proclami di impegno a favore della pace da parte di coloro che sono maestri nell’arte della doppiezza e della distruzione. Metteteli alla prova a lungo e duramente, altrimenti abuseranno della vostra buona volontà – come è già successo nell’Irlanda del Nord.</p>
    </intervention>
    <intervention id="3-020" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">A conclusione della discussione, comunico che sono state presentate due proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.30, dopo la seduta solenne con il Presidente della Repubblica di Ungheria</p>
    </intervention>
  </section>
  <section id="creitem4" title="4. Risultati del Vertice informale dei capi di Stato e di governo (Lahti, 20 ottobre 2006) (discussione)">
    <intervention id="3-023" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca la relazione del Consiglio europeo e la dichiarazione della Commissione sui risultati del Vertice informale dei capi di Stato e di governo svoltosi a Lahti il 20 ottobre 2006.</p>
    </intervention>
    <intervention id="3-024" speaker_id="photo_generic" name="Matti Vanhanen" is_mep="True" mode="spoken">
      <p sl="fi">Presidente in carica del Consiglio. – Signor Presidente, onorevoli deputati, venerdì scorso, 20 ottobre, ho avuto il piacere di ospitare a Lahti la riunione informale dei capi di Stato e di governo e la cena che è seguita, alla quale ha partecipato come ospite il Presidente russo Vladimir Putin.</p>
      <p sl="fi">Sia la riunione dei capi di Stato e di governo che la cena organizzata di seguito sono state un grande successo. Queste riunioni informali dei leader dell’Unione europea sono un modo eccellente per costruire un consenso politico mirato a far compiere progressi all’Unione in relazione alle sue sfide chiave.</p>
      <p sl="fi">Al Vertice ci siamo concentrati in particolare sulle relazioni esterne nel settore dell’energia. Abbiamo discusso anche di immigrazione e della situazione in Sudan/Darfur. Una sessione di lavoro distinta è stata dedicata alle possibili modalità per promuovere la politica di innovazione al fine di garantire la competitività e la crescita economica dell’Unione. Sviluppare la politica di innovazione è cruciale per la competitività dell’Unione e per la nostra capacità di mantenere posti di lavoro di buona qualità in Europa.</p>
      <p sl="fi">Le discussioni aperte e approfondite durante il pranzo di lavoro ci hanno permesso di serrare i ranghi per la cena, malgrado i dubbi nutriti in proposito da certi ambienti. L’atmosfera durante il pranzo è stata ottima ed era nettamente percepibile la solidarietà fra gli Stati membri. Abbiamo attribuito grande importanza alla necessità di parlare all’unisono, e vorrei definire questa determinazione a raggiungere il consenso lo “spirito di Lahti”.</p>
      <p sl="fi">La discussione durante la cena con il Presidente russo Vladimir Putin è stata molto onesta e franca. Oltre alle questioni inerenti all’energia, abbiamo discusso anche di problemi internazionali d’attualità e della libertà di espressione in Russia.</p>
      <p sl="fi">Durante la riunione dei capi di Stato e di governo si è svolto un dibattito ampio ed esauriente sul tema dell’energia. L’atmosfera era ottima e il messaggio di base, nonostante lievi differenze di tono, coerente. I temi principali sono stati i principi per lo sviluppo di relazioni nel campo dell’energia tra UE e Russia e la loro messa in atto, relazioni più strette con paesi terzi importanti da un punto di vista strategico, la lotta contro il cambiamento climatico attraverso la politica energetica e uno scambio più efficace di informazioni per mezzo di una rete di collegamenti nel settore dell’energia.</p>
      <p sl="fi">Riguardo alle relazioni UE-Russia nel settore dell’energia, abbiamo convenuto sulla necessità di un partenariato più stretto e fondato sui principi stabiliti nella Carta dell’energia e nella dichiarazione del G8, in particolare sull’apertura, su soluzioni basate sul mercato e sulla reciprocità. Questi principi dovrebbero essere messi in pratica già oggi ed essere incorporati in forma concreta nell’imminente accordo UE-Russia. A Lahti abbiamo stabilito una politica comune per le relazioni tra l’Unione europea e la Russia in materia di energia.</p>
      <p sl="fi">A Lahti si è altresì registrato un consenso sulla necessità di continuare e migliorare i nostri sforzi volti a creare relazioni più strette con i paesi produttori e di transito vicini all’Unione entro la fine dell’anno. L’obiettivo è quello di applicare i principi che governano il mercato interno il più estesamente possibile nelle regioni circostanti l’Unione.</p>
      <p sl="fi">In molti interventi il cambiamento climatico è stato indicato come la sfida internazionale più urgente. In particolare, l’UE deve dimostrare di sapersi assumere il ruolo di leader nella promozione dell’energia sostenibile. Per quanto riguarda le innovazioni e le tecnologie connesse all’efficienza energetica, le imprese europee hanno molto da offrire. Abbiamo convenuto che le questioni riguardanti l’energia e il clima debbano in futuro avere un posto di primo piano nei vertici dell’Unione europea con i paesi del mondo in via di sviluppo, come è stato fatto durante la Presidenza finlandese dell’Unione.</p>
      <p sl="fi">Se vogliamo garantire approvvigionamenti di energia affidabili, è necessario un enorme investimento nelle reti di trasmissione e in altre infrastrutture. Occorre quindi migliorare la cooperazione con gli istituti finanziari internazionali in progetti per le infrastrutture dell’energia. La sicurezza energetica deve essere uno dei criteri presi in esame quando si concedono prestiti della Banca europea per gli investimenti ai paesi del mondo in via di sviluppo.</p>
      <p sl="fi">E’ importante che l’Unione disponga di informazioni complete sulle quali basare le proprie decisioni di politica energetica e le risposte a situazioni problematiche esterne. A Lahti abbiamo convenuto di adoperarci per compiere progressi rapidi nella creazione di una rete di collegamenti nel campo dell’energia entro la fine dell’anno. I particolari dovranno essere concordati dal Consiglio. Migliorare il modo in cui sono raccolte e analizzate le informazioni contribuirà ad aumentare la cooperazione tra Stati membri e Istituzioni e a creare maggiore solidarietà in materia energetica.</p>
      <p sl="fi">Le discussioni al Vertice sulle relazioni esterne nel settore dell’energia prepareranno il terreno anche per il prossimo Consiglio europeo di primavera, che prevede di adottare un piano d’azione prioritario sulla politica energetica per l’Europa.</p>
      <p sl="fi">Alla sessione di lavoro della riunione dei capi di Stato e di governo abbiamo discusso come compiere passi avanti nella politica in materia di innovazione. I temi principali sono stati i diritti di proprietà intellettuale, in particolare i brevetti, la cooperazione tra il mondo imprenditoriale e il settore pubblico, l’Istituto europeo di tecnologia e la normalizzazione. Abbiamo concordato che l’Unione ha bisogno di una strategia chiara sui diritti di proprietà intellettuale. Il Consiglio “Competitività” fornirà alla Commissione maggiori dettagli su cosa vorrebbe vedere realizzato nel campo dei diritti di proprietà intellettuale. A Lahti abbiamo sottolineato che la proposta della Commissione dovrebbe esaminare in particolare la qualità del sistema dei diritti di proprietà intellettuale. La Commissione presenterà la proposta prima del Consiglio europeo di primavera.</p>
      <p sl="fi">Uno dei messaggi molto forti emersi dalla riunione di Lahti è che il sistema europeo dei brevetti deve essere reso più economico e più prevedibile. Anche i sistemi per la risoluzione dei contenziosi devono migliorare. Dobbiamo cercare di progredire rapidamente su questo punto. Verso la fine dell’anno la Commissione pubblicherà una comunicazione contenente proposte concrete sullo sviluppo del sistema europeo dei brevetti. Quando avrà ricevuto la proposta della Commissione, il Consiglio esaminerà le varie opzioni.</p>
      <p sl="fi">La questione di come rendere più efficace il sistema dei brevetti è stata problematica per il Consiglio, ma è molto importante per la nostra capacità di innovazione sviluppare il sistema europeo. Personalmente ritengo che tutti dovrebbero tenere presente l’interesse comune, essere disposti a dimostrare flessibilità invece che caparbietà in relazione alle posizioni nazionali e concordare, ad esempio, di semplificare il regime linguistico.</p>
      <p sl="fi">Abbiamo altresì convenuto di promuovere la cooperazione tra il mondo imprenditoriale e il settore privato. Le piattaforme tecnologiche europee e le iniziative tecnologiche comuni sono strumenti validi per lo sviluppo delle tecnologie chiave. Se vogliamo compiere progressi, è importante che il settimo programma quadro dell’Unione europea sia adottato senza ritardi. Il programma dovrebbe anche essere una fonte di finanziamenti comunitari per le iniziative tecnologiche comuni.</p>
      <p sl="fi">Sono molto soddisfatto che la riunione di Lahti abbia confermato che ARTEMIS, una delle piattaforme tecnologiche più avanzate, sarà portata avanti e che debba essere sostenuto il desiderio della Commissione di attuarla come iniziativa tecnologica comune. Le imprese del settore stanno investendo somme enormi nell’iniziativa comune. Anche il governo finlandese ha dato il buon esempio, promettendo di fornire 70 milioni di euro per un periodo di sette anni. ARTEMIS è una delle più grandi iniziative comuni di tecnologia dell’Europa in un settore tecnologico molto importante e promettente.</p>
      <p sl="fi">La settimana scorsa la Commissione ha presentato una proposta legislativa riguardante l’Istituto europeo di tecnologia. Lahti ha dato il via libera per un esame rapido e particolareggiato della proposta del Consiglio. La considero un’iniziativa molto preziosa e penso che potrebbe apportare un autentico valore aggiunto allo sviluppo della cooperazione tra università e imprese nella ricerca.</p>
      <p sl="fi">Infine in questo settore, vorrei menzionare la normalizzazione, un altro argomento che abbiamo toccato durante la riunione. Come ho già sottolineato prima, la normalizzazione è molto importante nella vita dei cittadini dell’Unione. Ad esempio, l’introduzione dei telefoni standard GSM a livello europeo ha reso possibile all’Europa diventare il leader mondiale del settore. Se l’Europa non è in grado di concordare standard validi, saranno altri a stabilirli.</p>
      <p sl="fi">Tutti sappiamo che l’innovazione può creare successo e crescita, ma il problema è stato come compiere passi avanti concreti. L’orientamento che abbiamo ricevuto a Lahti ci aiuterà ora a compiere progressi nel creare l’ambiente adeguato a promuovere la competitività.</p>
      <p sl="fi">La nostra discussione sull’immigrazione ha messo in evidenza l’impegno per la cooperazione e la questione della solidarietà fra gli Stati membri nel risolvere i problemi di immigrazione. E’ una questione che riguarda l’intera Unione. Se da un lato abbiamo bisogno di un’azione rapida, a breve termine, per affrontare la crisi acuta alla quale ci troviamo di fronte, le nostre discussioni hanno anche sottolineato la necessità di una politica coerente e globale sull’immigrazione. La politica dovrebbe comprendere sia l’immigrazione legale che quella illegale. Dobbiamo anche fare di più per aiutare gli immigrati a integrarsi.</p>
      <p sl="fi">E’ apparsa particolarmente evidente la necessità di una stretta cooperazione con i paesi africani, nonché con altri paesi di origine e di transito. Il modo migliore per attenuare la pressione che spinge le persone a lasciare il loro paese è quello di promuovere lo sviluppo, in Africa e altrove.</p>
      <p sl="fi">La riunione ha dato il pieno appoggio al lavoro che sta facendo l’Agenzia dell’UE per la gestione delle frontiere ed è stato riconosciuto che sono necessarie maggiori risorse per sostenerne il lavoro.</p>
      <p sl="fi">La riunione ha affrontato anche la necessità di sviluppare il nostro sistema decisionale, per consentire all’Unione di reagire prontamente e più efficacemente a problemi urgenti.</p>
      <p sl="fi">Grazie per il forte e approfondito contributo che ha dato a Lahti, signor Presidente. Lei ha detto molto chiaramente che il Parlamento europeo vuole un processo decisionale più efficace nel campo della giustizia e degli affari interni. La Presidenza finlandese condivide pienamente questo parere.</p>
      <a text="(Applausi)"/>
      <p sl="fi">Il tema dell’immigrazione sarà trattato nuovamente dai ministri della Giustizia e degli Affari interni e dai ministri degli Esteri. Ritorneremo sulla questione in occasione del Consiglio europeo di dicembre.</p>
      <p sl="fi">A Lahti abbiamo parlato anche della grave situazione in Sudan/Darfur. Abbiamo espresso profonda preoccupazione per la situazione umanitaria e per i diritti umani in Darfur. Come rappresentante della Presidenza del Consiglio, trasmetterò questo messaggio urgente al Presidente del Sudan. Dobbiamo mantenere alta la pressione sul governo sudanese affinché ponga fine ai combattimenti, consenta all’ONU di allestire un’operazione di mantenimento della pace e di avviare negoziati con i ribelli.</p>
      <p sl="fi">Le discussioni informali con il Presidente russo Vladimir Putin sono state estremamente utili per lo sviluppo del partenariato strategico. Questo implica la volontà di cooperare e la disponibilità a discutere la totalità delle questioni. Il partenariato non dovrebbe essere visto come un accordo statico, ma come un processo in divenire. Noi crediamo che un partenariato autentico e durevole debba essere costruito su valori comuni.</p>
      <p sl="fi">Signor Presidente, desidero ringraziarla anche per il suo contributo al dibattito durante la cena e per l’appoggio che ha espresso riguardo a tale questione cruciale. I valori sono la base di tutto.</p>
      <p sl="fi">Nelle discussioni con il Presidente Putin abbiamo parlato di come possiamo promuovere gli obiettivi della cooperazione nel campo dell’energia attraverso un nuovo accordo. I nostri discorsi prepareranno la strada anche al Vertice UE-Russia di novembre. L’intenzione è di giungere a un accordo al Vertice di Helsinki sull’avvio di negoziati per un nuovo patto di ampio respiro tra l’UE e la Russia.</p>
      <p sl="fi">Sulle questioni internazionali, abbiamo convenuto con il Presidente Putin di impegnarci per stabilire una cooperazione più stretta tra l’UE e la Russia. La necessità di una cooperazione più stretta è stata dimostrata molto chiaramente dai recenti fatti in Iran, Corea del Nord e Medio Oriente.</p>
      <p sl="fi">Nel corso della cena, ho anche affrontato il caso del terribile assassinio della giornalista Anna Politkovskaja. Ho detto al Presidente Putin che i cittadini degli Stati membri sono preoccupati per il peggioramento della situazione riguardante la libertà di parola e di espressione in Russia. Parlando per l’Unione, ho detto che occorre indagare su questo assassinio, che ci ha tutti profondamente scioccati, e i responsabili devono essere assicurati alla giustizia. Ho menzionato anche le nostre preoccupazioni riguardo alla Cecenia.</p>
      <p sl="fi">Si è parlato anche delle relazioni tra la Russia e la Georgia. Ho detto al Presidente Putin che l’Unione è preoccupata per la tensione in aumento ed è pronta ad agire per trovare una soluzione alla crisi.</p>
      <p sl="fi">Stiamo costruendo un partenariato strategico tangibile con la Russia su un fronte estremamente ampio nel quadro degli “spazi comuni”. I temi più prominenti durante il semestre di Presidenza finlandese sono: energia, ambiente, trasporti, giustizia e affari interni e diritti umani.</p>
      <p sl="fi">L’Unione europea deve essere capace di parlare ai suoi partner con una sola voce. Divisi e disuniti siamo deboli: non saremo in grado di difendere i nostri interessi né di promuovere i valori sui quali è fondata l’Unione. A Lahti siamo riusciti a dimostrare al Presidente Putin che l’Unione è determinata e unita nelle sue opinioni. Rappresentando la Presidenza del Consiglio, sono orgoglioso di questo risultato e penso che abbiamo compiuto un passo avanti nelle nostre relazioni con la Russia. Questo non significa che la Russia sia d’accordo con noi su tutto. Di fatto abbiamo avuto una lunga discussione nella quale il Presidente Putin ha risposto alle nostre domande in dettaglio, additando altresì le debolezze nell’azione dell’UE. Siamo abituati a questo con la Russia; fa parte del normale dialogo.</p>
      <p sl="fi">La questione cruciale ora, in seguito alla riunione di Lahti, è tradurre le parole in azione e progredire sulle questioni che abbiamo discusso. Contiamo sui canali preparatori che impieghiamo di solito.</p>
      <p sl="fi">La maggior parte del lavoro sarà fatto nel Consiglio sulla base di iniziative della Commissione. Per molte questioni ci baseremo sugli orientamenti politici che riceveremo nelle settimane rimanenti del nostro semestre di Presidenza. Anche il Parlamento europeo avrà un ruolo centrale da svolgere nell’accelerare l’azione su quanto concordato a Lahti.</p>
      <p sl="fi">Vi ringrazio per questa opportunità di presentarvi i risultati della riunione informale dei capi di Stato e di governo a Lahti. Sarò lieto di rispondere a eventuali domande suscitate dalla mia introduzione sull’argomento.</p>
      <a text="(Applausi)"/>
    </intervention>
    <intervention id="3-025" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Signor Presidente, il Primo Ministro Vanhanen vi ha fornito una veduta d’insieme dei risultati del Consiglio europeo informale tenutosi venerdì scorso a Lahti. Io vorrei concentrarmi su alcuni punti.</p>
      <p sl="unknown">Il Vertice di Lahti dovrebbe essere considerato parte di un processo. Come sapete, abbiamo sempre detto che dovremmo portare avanti l’integrazione mediante azioni pratiche, concrete, e così stiamo facendo, di pari passo con il Parlamento e il Consiglio. Abbiamo definito un’agenda ambiziosa, per esempio sulla sicurezza, sull’energia, sulla ricerca, e ora dobbiamo realizzare tali obiettivi. E’ proprio questo che abbiamo fatto a Lahti.</p>
      <p sl="unknown">In primo luogo, sull’innovazione, tutti sono d’accordo riguardo al fatto che l’innovazione è importante e che l’Europa è in ritardo in questo campo. Esiste un consenso sulla necessità di più sostegno e incentivi per l’innovazione e di meno barriere per gli innovatori. Tale visione è stata confermata dal Consiglio europeo e in varie risoluzioni del Parlamento. Avevamo bisogno di alcuni passi chiari, pratici, per dimostrare che l’Europa era disposta ad assumere la direzione, e questo è ciò che abbiamo raggiunto a Lahti.</p>
      <p sl="unknown">Per quanto riguarda le iniziative tecnologiche congiunte, ad esempio, progetti chiave come l’iniziativa ARTEMIS sui sistemi informatici incorporati sono stati frenati dalla mancanza di fondi nazionali. Ora abbiamo alcuni impegni chiari per un sostegno diretto.</p>
      <p sl="unknown">Riguardo alle procedure per definire norme europee sui prodotti, abbiamo un accordo per renderle più veloci. Credo anche che stia crescendo l’interesse sulla proprietà intellettuale, inclusi i brevetti, e la Commissione spingerà per compiere ulteriori progressi entro la fine dell’anno.</p>
      <p sl="unknown">E’ importante che la Commissione abbia avuto il via libera per l’Istituto europeo di tecnologia (IET). Sono grato per l’appoggio che ho ricevuto da tutti i deputati che durante la tornata di due settimane fa si sono espressi in favore dell’IET. C’è un consenso crescente sul fatto che l’IET potrà assumere un ruolo di guida per l’innovazione a livello europeo. Stiamo ricevendo un appoggio entusiasta da tutta la comunità imprenditoriale e scientifica in Europa.</p>
      <p sl="unknown">L’attenzione data dal Parlamento a tale importante iniziativa è stata di reale aiuto nell’elaborare i particolari della proposta. Ora naturalmente si svolgeranno negoziati sui dettagli, ivi compreso il bilancio. Non vedo l’ora di lavorare con voi e con il Consiglio per giungere rapidamente all’adozione del regolamento. Io credo che l’IET possa essere per l’Europa un centro di eccellenza per l’innovazione. Dovremmo chiedere all’IET di attribuire la massima priorità alle grandi sfide del cambiamento climatico e a tutto ciò che è collegato alle fonti di energia ecologiche. E’ un compito importante per noi come società. Dovremmo chiedere alla comunità scientifica d’Europa di aiutarci a risolvere questi problemi, in modo da mantenere un ruolo di leader in quella che è forse la più importante sfida del XXI secolo.</p>
      <p sl="unknown">Al secondo posto tra le questioni principali del dibattito c’era il tema dell’energia. La Commissione, lavorando in stretta cooperazione con la Presidenza, aveva identificato tre azioni concrete da compiere, e per tutte abbiamo ricevuto appoggio.</p>
      <p sl="unknown">In primo luogo, il Consiglio europeo ha convenuto la necessità di migliorare le nostre relazioni nel settore dell’energia con i paesi vicini, in particolare con i paesi produttori come la Russia, la Norvegia e l’Algeria, e i principali paesi di transito come la Turchia e l’Ucraina.</p>
      <p sl="unknown">In secondo luogo, il Consiglio europeo ha convenuto di creare una rete di collegamenti per l’energia, che ci permetterà di affrontare meglio crisi e imprevisti in relazione agli approvvigionamenti.</p>
      <p sl="unknown">In terzo luogo, il Consiglio europeo ha concordato un approccio specifico comune nei confronti della Russia. Abbiamo indicato chiaramente al Presidente Putin il nostro desiderio di avere strette relazioni in fatto di energia con questo partner chiave, ma tali relazioni devono essere basate sui principi che la Russia ha già firmato al G8 ospitato quest’anno proprio dalla Russia, nonché sulla Carta dell’energia: trasparenza, Stato di diritto, reciprocità e non discriminazione, insieme all’apertura del mercato e all’accesso al mercato. Questi principi si applicano all’energia, ma non solo all’energia. Sono elementi necessari per migliorare la fiducia reciproca e investimenti essenziali per una relazione a lungo termine.</p>
      <p sl="unknown">Tale messaggio è stato tanto più potente per il fatto di esserci presentati come un fronte unito. A Lahti è emerso un chiaro senso di solidarietà, un’intesa che l’Unione europea agirà all’unisono e che gli europei dovrebbero ricevere gli stessi standard di affidabilità dai nostri partner russi, di qualunque Stato membro si tratti. Il Primo Ministro Vanhanen ha parlato a nome dell’intero Consiglio europeo, presentando le questioni generali riguardanti le nostre relazioni con la Russia, ed io ho avuto l’onore di essere stato invitato a parlare sulle questioni inerenti all’energia.</p>
      <p sl="unknown">Era importante per la riunione e per il successo del Vertice di Lahti che le dichiarazioni della Presidenza e della Commissione europea fossero chiaramente sostenute da tutti i membri del Consiglio europeo. L’idea di solidarietà è più importante che mai. Solidarietà e coerenza sono più che mai le parole chiave della nostra Unione europea.</p>
      <p sl="unknown">Compiere passi avanti nel settore dell’energia, nel quadro del nostro nuovo accordo globale con la Russia, contribuirà a mantenere questo approccio comune. In breve, sta arrivando il messaggio: l’energia è una questione europea e richiede soluzioni europee. Si riconosce sempre di più nel Consiglio ciò che voi in Parlamento sapete da molto tempo, cioè che l’Unione europea ha un ruolo centrale da svolgere nel creare sicurezza nel settore dell’energia e nell’affrontare il cambiamento climatico attraverso la politica energetica. Ciò fa ben sperare per il pacchetto sull’energia che la Commissione presenterà a gennaio.</p>
      <p sl="unknown">L’Unione europea non deve restringere al campo energetico le sue relazioni con la Russia. Alla cena con il Presidente Putin, l’Unione europea ha sollevato anche altre questioni: diritti umani, commercio, visti, cultura e preoccupazioni internazionali comuni. Abbiamo trattato questioni delicate come la Georgia. Il Primo Ministro Vanhanen ha ripetuto la preoccupazione dell’Unione europea per l’assassinio di Anna Politkovskaja, espressa in modo così eloquente nella precedente discussione in quest’Aula. Al momento di negoziare un nuovo accordo globale con la Russia, occorre mantenere questo ampio ventaglio di questioni. Questa è l’essenza di un accordo globale.</p>
      <p sl="unknown">In terzo luogo, a Lahti si è svolta una breve ma importante discussione sul tema dell’immigrazione. Di nuovo, si è registrata una chiara consapevolezza del fatto che si tratta di un problema collettivo che esige una risposta collettiva. Ho potuto spiegare che nelle prossime settimane la Commissione presenterà proposte su come migliorare il controllo marittimo dei confini meridionali dell’Unione. Aggiorneremo anche l’approccio globale sulla migrazione nel periodo di preparazione del Consiglio europeo di dicembre e lavoreremo per affrontare il problema alla fonte nella Conferenza euroafricana su migrazione e sviluppo che si terrà il mese prossimo.</p>
      <p sl="unknown">Comunque, c’è ancora molto altro che potremmo fare in questo settore se ci sono la volontà politica e la determinazione di dotarci degli strumenti e delle risorse necessari. In particolare, crediamo che il nostro sistema decisionale debba essere adattato. Possiamo già farlo in virtù dei Trattati esistenti. Non possiamo continuare ad aspettare così a lungo decisioni che sono così spesso bloccate a causa della regola dell’unanimità. Siamo franchi: è del tutto assurdo che in uno spazio comune di libertà di circolazione qualche volta pensiamo ancora in termini di 25 politiche dell’immigrazione. Abbiamo bisogno di una politica europea in materia.</p>
      <a text="(Applausi)"/>
      <p sl="unknown">Infine, si è discusso anche del Darfur. Rimango determinato a fare tutto il possibile per impedire un’altra tragedia umanitaria.</p>
      <p sl="unknown">Il Vertice di Lahti ha quindi costituito un’altra pietra miliare sul nostro cammino collettivo verso la preparazione degli europei alla globalizzazione. Non devieremo da questo percorso. Le aspettative dei cittadini per un’Europa di risultati pratici stanno aumentando. Dobbiamo continuare a rispondere. Ringrazio il Presidente Vanhanen per la sua eccellente presidenza e la Presidenza finlandese per la stretta cooperazione, che spero possa continuare fino al termine del semestre e oltre. E’ così che si realizzano risultati pratici per la nostra Europa.</p>
      <a text="(Applausi)"/>
    </intervention>
    <intervention id="3-026" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">a nome del gruppo PPE-DE. – Signor Presidente, signor Primo Ministro Vanhanen, signor Presidente Barroso, nel valutare il successo della riunione di Lahti possiamo certamente basarci sui suoi encomiabili risultati. I presagi non erano favorevoli per il Vertice. Molti giornali, in particolare lo stimatissimo Financial Times , avevano dipinto un quadro molto cupo di questa riunione, affermando che era un grande rischio invitare il Presidente russo Putin perché l’Unione europea è divisa e disunita sull’energia e sulla politica russa. E’ stato scritto che sarebbe stata solo una vittoria per il Presidente Putin. Ma le cose sono andate in modo diverso. E’ stato positivo vedere i leader dell’UE agire all’unisono ed esprimersi con solidarietà durante la cena.</p>
      <p sl="fi">Intervenendo altre volte in questa sede, ho detto che l’Unione europea dovrebbe avere una politica unita, unanime, a lungo termine sulla Russia. Ora siamo riusciti a compiere i primi passi. Questo mostrerà anche all’opinione pubblica che l’UE è in grado di agire anche in situazioni difficili.</p>
      <p sl="fi">Ovviamente dobbiamo riconoscere che abbiamo ancora molta strada da fare prima che le cose si concretizzino e la Russia ratifichi la Carta dell’energia, che aprirà il mercato e imporrà il rispetto di regole comuni. Anche se questo è stato un piccolo passo avanti, è stato comunque un passo importante verso una politica uniforme e a lungo termine sulla Russia.</p>
      <p sl="fi">E’ stato altresì importante che abbiamo osato parlare apertamente dei diritti umani e dell’uccisione di Anna Politkovskaja, senza evitare questo argomento. Non possiamo sacrificare i diritti umani sull’altare della politica energetica.</p>
      <p sl="fi">La discussione è stata franca anche da parte del Presidente Putin, benché egli non abbia modificato le sue opinioni – ma del resto nessuno se lo aspettava. La cooperazione può essere costruita solamente sulla fiducia reciproca e su una volontà comune. Ora è stato aperto un percorso per una maggiore cooperazione sull’energia e su altre questioni.</p>
      <p sl="fi">Durante la discussione alla cena con Putin ho però notato che non si è parlato delle questioni relative al Baltico. Sarebbe stata un’ottima occasione per sollevare con la Russia i problemi del Mar Baltico. Capisco però, naturalmente, che non si possa parlare di tutto durante una cena. In conclusione, riguardo al Vertice di Lahti, le dico che ha fatto un ottimo lavoro, Primo Ministro Vanhanen.</p>
      <a text="(Applausi)"/>
    </intervention>
    <intervention id="3-027" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signor Presidente, onorevoli colleghi, vorrei cominciare con un’osservazione riguardante il Presidente russo Putin, nominato con un certo rilievo nei discorsi del Presidente Vanhanen e del Presidente della Commissione.</p>
      <p sl="de">La serata trascorsa con lui dev’essere stata davvero memorabile. Dai resoconti ascoltati e da quanto ho letto, la riunione con il Presidente Putin non è stata cosa da poco. E’ positivo, a mio giudizio, che Putin sia così franco, la qual cosa non crea alcun problema né a me né, per quel che vale, al mio gruppo. Vorrei dire, prima di tutto, che quando Putin esprime commenti sul discorso pronunciato dal Presidente del Parlamento europeo Borrell Fontelles ci fa un onore. Dimostra almeno di aver ascoltato. Non sappiamo mai, ovviamente, se tutto l’uditorio stia ascoltando, ma sembra proprio che Putin abbia prestato attenzione.</p>
      <p sl="de">Comunque respingiamo i commenti del Presidente Putin su tale discorso, essendo di natura offensiva, poiché il Presidente di questa Assemblea parla per tutti i deputati che ne fanno parte, e noi lo ringraziamo per quello che ha detto.</p>
      <a text="(Applausi)"/>
      <p sl="de">In secondo luogo, vorrei dire che, sì, è senz’altro positivo che Putin esprima ciò che pensa dell’Italia. E’ davvero positivo che Putin parli di cosa trova criticabile in Spagna. Ritengo che questo sia positivo perché la società europea è aperta. Nella nostra società chiunque può criticare qualsiasi cosa. Questo rende la nostra società nettamente diversa dalla società russa, dove non tutti possono esprimere critiche su qualsiasi argomento.</p>
      <a text="(Applausi)"/>
      <p sl="de">Quindi è utile avere uno scambio aperto di opinioni con il Presidente russo. Per questo motivo affermiamo anche che ciò che sta accadendo in Cecenia non è giusto e che vanno condannate le violazioni dei diritti umani e le azioni degradanti contro le persone. Vorrei sottolineare inoltre che anche il popolo russo, compresi i soldati dell’esercito russo, ricevono un trattamento vergognoso. Naturalmente, è evidente – come indicheremo con chiarezza nella risoluzione sulla morte di Anna Politkovskaja – che non è possibile definire la Russia di oggi, dove i giornalisti devono temere per la propria vita se esprimono rimostranze sul loro paese, come una democrazia funzionante. Questo è indubbio.</p>
      <p sl="de">Così, lo scambio aperto di opinioni da parte nostra con Putin e con tutti i russi e i politici russi con cui ci incontriamo fa parte del nostro modo di intendere cosa significa discutere tra partner . Dopo tutto, critichiamo ciò che accade negli Stati Uniti. Ci riserviamo il diritto di criticare ciò che avviene altrove nel mondo esattamente come anche noi possiamo essere oggetto di critiche.</p>
      <p sl="de">Sono critico anche riguardo ai discorsi fatti dal Primo Ministro Vanhanen e dal Presidente della Commissione, nei quali hanno promesso tante belle cose. Sembrava tutto così meraviglioso. Ovviamente, ne siete consapevoli, poiché lo dico in ogni mio intervento in riferimento alle vostre dichiarazioni. Eccellente! Splendido! Una volta attuato tutto quello che ci avete descritto, l’Europa sarà davvero un Eldorado della tecnologia, un Eldorado della formazione e della qualificazione. Saremo la società basata sulla conoscenza del XXI, anzi del XXII secolo. Straordinario! Avanti, sempre avanti! Devo dirvi, tuttavia, che arriverà il momento in cui dovrete concretizzare queste cose!</p>
      <p sl="de">Basta con gli annunci. E’ tutto fantastico, a parte il fatto che – e questo vale non solo per lei, signor Presidente della Commissione, anzi, meno che mai per lei, che di fatto presenta le proposte giuste e cerca anche di lavorare per realizzare gli obiettivi annunciati – voi nel Consiglio, lei, Presidente Vanhanen, e gli altri capi di Stato e di governo, tutti dovete mettere in pratica ciò che avete indicato in relazione alla politica energetica, e dovete farlo anche nei rispettivi piani energetici nazionali.</p>
      <a text="(Applausi)"/>
      <p sl="de">Inoltre devo dire all’Assemblea che, se non si vuole dipendere dall’energia russa, occorre porre fine allo spreco di energia in Europa, negli Stati Uniti e nelle nazioni industrializzate del mondo. Se volete limitare i disastri climatici, bisogna ridurre le emissioni di CO2, e questo obiettivo sarà attuato non usando il gas naturale proveniente dalla Russia, ma piuttosto attraverso una maggiore efficienza energetica, un maggiore uso dell’energia rinnovabile, centrali elettriche che sfruttino la cogenerazione di calore ed elettricità (CHP) e centrali con il massimo livello di efficienza. Per far ciò, aggiungerei, avremo bisogno di più tecnologia, e qui torniamo al punto di partenza, al processo di Lisbona, poiché, se vogliamo la nuova tecnologia, dobbiamo investire nei cervelli europei, nelle università.</p>
      <p sl="de">Tutto questo è vero. Il fatto è che ne discutiamo ripartendo ogni volta da zero. Si ripetono sempre le stesse cose. Sempre le stesse dichiarazioni, e anche io ripeto sempre lo stesso discorso. Neanche questo discorso è nuovo. L’ho già pronunciato in numerose occasioni con le modifiche del caso. Non mi piace annoiarmi, neppure con i miei stessi discorsi. Quindi, vi prego, facciamo in modo che gli annunci della Commissione e del Consiglio siano finalmente sostenuti da azioni concrete.</p>
      <a text="(Applausi)"/>
    </intervention>
    <intervention id="3-028" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, oggi non abbiamo alcuna risoluzione da discutere, né peraltro le conclusioni del Vertice. Non intendo sminuire l’importanza di tali occasioni: al contrario, c’è una tale necessità di più azione a livello europeo che l’Unione potrebbe e dovrebbe tenere quattro vertici formali ogni anno, come previsto nel Trattato di Nizza.</p>
      <p sl="en">Cosa proponeva il menù a Lahti? Non mi riferisco, signor Primo Ministro, alla zuppa di carciofi o all’oca grigliata che ha servito a cena, dimostrando che può rimpiazzare il prosciutto di Parma, ma all’IET e ai brevetti europei, alla sicurezza energetica, all’immigrazione, alle relazioni con la Russia – temi strategici che richiedono una seria riflessione, ma anche decisioni strategiche che mettono in evidenza la necessità di politiche coerenti.</p>
      <p sl="en">A cosa serve che un’università tecnologica europea produca idee innovative, se come Unione non siamo in grado di concordare un sistema rapido e semplice per la registrazione dei brevetti? Che senso ha una strategia collettiva sul cambiamento climatico, se non siamo disposti a cambiare insieme e radicalmente i nostri modelli di consumo e di generazione di energia? E quali sono le prospettive per una politica comune dell’immigrazione se non riusciamo a concepire politiche di sviluppo e politiche commerciali per alleviare situazioni opprimenti di povertà e disagio? Libri verdi e piani d’azione in abbondanza indicano la via da seguire, ma, come l’asino del proverbio, non si può far bere gli Stati membri per forza. Per questo motivo l’Europa sta fallendo e abbiamo bisogno di più Europa, non meno.</p>
      <p sl="en">Il mio gruppo rende omaggio al Presidente Borrell e al Primo Ministro Vanhanen e agli altri Primi Ministri che hanno sollevato la questione dell’omicidio di Anna Politkovskaja. Se l’invito al Presidente Putin e la pubblicità che ha ricevuto lascia molti di noi decisamente a disagio, la colpa non è della Presidenza né del Presidente finlandese. L’errore è stato commesso quando il paese del Presidente Putin è stato invitato a diventare membro del Consiglio d’Europa e del G8, prima che lo Stato di diritto fosse ancorato nella sua cultura.</p>
      <p sl="en">Presidente Putin, “mafia” non è un’espressione russa, ma troppo spesso organizovanniye zhuliki è la nostra impressione del suo paese.</p>
      <p sl="en">L’Unione europea non dovrebbe siglare alcun accordo di partenariato e cooperazione con la Russia fintanto che non siano garantiti la libertà, la trasparenza e lo Stato di diritto, insieme alla conseguente certezza giuridica per gli investitori.</p>
      <a text="(Applausi)"/>
    </intervention>
    <intervention id="3-029" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">a nome del gruppo Verts/ALE . – Signor Presidente, onorevoli colleghi, il Consiglio di Lahti ha dimostrato con lampante chiarezza che l’azione sulla scena internazionale e le scelte di politica interna sono sempre più strettamente legate.</p>
      <p sl="it">Noi riteniamo che il sostegno alla Russia democratica e a coloro i quali, come Anna Politkovskaja, si battevano e si battono contro la deriva autoritaria del sistema di potere di Putin sia perfettamente coerente con il tentativo di assicurare l’approvvigionamento energetico del nostro continente, il rispetto del protocollo di Kyoto, nonché lo sviluppo dell’efficienza energetica e delle energie rinnovabili.</p>
      <p sl="it">Stendere un velo di silenzio sui massacri in Cecenia, sulla chiusura di più di novanta organizzazioni non governative, sui processi arbitrari, sugli assassini mirati e sulla crescente corruzione per ottenere il gas non è una strategia vincente. A tale riguardo il nostro gruppo si congratula con il Presidente Borrell, senza tuttavia mancare di dichiarare affettuosamente il nostro disaccordo con lui e con il governo finlandese per il chiaro sostegno al rilancio dell’energia nucleare. Che ci piaccia o meno – e il caso iraniano lo dimostra chiaramente – esiste un legame evidente fra la proliferazione degli armamenti nucleari e il sedicente uso pacifico dell’energia nucleare. Non deve pertanto esserci uno scambio fra diritti ed energia.</p>
      <p sl="it">Gli eventi in Ucraina e quelli più recenti in Georgia dimostrano che l’appeasement non aumenta l’affidabilità di Putin, ma solo la sua determinazione ad agire nell’esclusivo interesse del suo gruppo di potere. Su tale questione abbiamo già perso molto tempo prezioso, per cui non dobbiamo mancare l’importante occasione presentata dall’accordo di partenariato che scadrà a fine anno. Noi diciamo già ora che saremo completamente contrari a qualsiasi tentativo di togliere le condizionalità e, in particolare, il richiamo alla clausola dei diritti umani da questo accordo.</p>
      <p sl="it">Dobbiamo elaborare una strategia che punti a ridurre l’insostenibilità dei consumi e la terribile inefficienza nei trasporti, nell’edilizia e nei sistemi elettrici, e che punti decisamente anche sull’eccellenza delle nostre imprese per lo sviluppo dell’energia rinnovabile. Questa è la strada migliore per ridurre la nostra dipendenza e per sostenere la pace, il disarmo e la democrazia.</p>
      <p sl="it">Desidero inoltre spendere due parole su un altro importantissimo tema che è stato discusso, vale a dire l’immigrazione. Ritengo che a tale riguardo il blocco stia nel Consiglio e fra gli Stati membri, perché fino adesso non sono stati capaci di affrontare il tema della regolazione dell’immigrazione legale, di negoziare e di finanziare al livello europeo accordi di cooperazione seri che possano davvero aiutare i paesi in via di sviluppo a non essere obbligati a inviare le loro forze migliori nei nostri paesi, e a garantire che le politiche dell’Unione europea, soprattutto in materia di pesca e di agricoltura, non abbiano un effetto devastante, che non fa altro che spingere ancora più gente su quelle barche lungo le coste dei loro e dei nostri paesi.</p>
      <a text="(Applausi)"/>
    </intervention>
    <intervention id="3-030" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL. – Signor Presidente, signor Primo Ministro, signor Commissario, la riunione informale a Lahti era stata convocata in origine per discutere della competitività dell’Unione europea e della politica di innovazione, ma di fatto non ha lasciato alcuna traccia in relazione a questi temi nella storia dell’UE.</p>
      <p sl="fi">Il Presidente russo Vladimir Putin è stato invitato a Lahti a suonare un assolo con l’orchestra dell’Unione europea. L’intenzione era di parlargli dell’energia. Nel contempo è stata un’occasione per parlare dei problemi del paese legati ai diritti umani. Diritti umani e libertà dei mezzi di informazione sono temi che non si possono ignorare quando si esamina la politica nei confronti della Russia. Tuttavia, è impossibile trovare un accordo con il paese su questi argomenti, proprio come è impossibile per una certa altra superpotenza dall’altro lato dell’Atlantico concordare con chiunque di porre fine alla tortura dei prigionieri di guerra o di processare cittadini statunitensi per crimini di guerra dinanzi alla Corte di giustizia internazionale dell’Aia.</p>
      <p sl="fi">Il Presidente Putin auspica un partenariato strategico per l’UE e la Russia. Ciò ricorda il partenariato strategico tra NATO e Russia e le soluzioni istituzionali adottate in sua funzione. In questo quadro la Russia è disposta a svolgere un dialogo sull’energia e s’impegnerà persino in uno strumento giuridicamente vincolante. Comunque, è rimasto poco chiaro se questo comporterebbe poi un’apertura dei mercati da entrambe le parti o soltanto in una direzione. E se fosse in una sola direzione, quale sarebbe? Lahti non ha fornito la risposta, e la prossima volta che se ne discuterà sarà al Vertice UE-Russia a novembre. Il Vertice di Lahti è stato una sorta di prova generale.</p>
      <p sl="fi">Il paese che detiene la Presidenza, la Finlandia, riceve gas dalla Russia a prezzi inferiori rispetto ad altri paesi dell’Unione europea. Il costo dell’energia elettrica per l’industria e le famiglie in Finlandia è tra i più bassi nell’UE. L’armonizzazione dei mercati dell’elettricità nell’Unione porterebbe a prezzi più elevati per l’elettricità nel paese che il Primo Ministro Vanhanen rappresenta, mentre in alcuni paesi i Primi Ministri sarebbero sicuramente felici di una politica energetica comune di questo tipo.</p>
      <p sl="fi">Il governo del Presidente Vanhanen ha usato il Vertice di Lahti per ottenere una dimostrazione di appoggio dagli altri paesi dell’Unione per le impennate dei prezzi dell’energia elettrica e per dissimulare la pessima situazione in cui versa la democrazia, in modo che il parlamento finlandese sia costretto, su invito del governo, a ratificare una Costituzione morta nei referendum tenuti in altri Stati membri. Tutti i federalisti europei ne sono entusiasti, ma quella non è democrazia. L’élite dell’Unione europea può anche parlare con una sola voce oggi, ma non sta ascoltando i cittadini.</p>
    </intervention>
    <intervention id="3-032" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN. – Signor Presidente, desidero ringraziare il Primo Ministro Vanhanen e il Presidente Barroso per la loro presentazione di questa mattina. Vorrei dire solamente due cose che ho già menzionato al Primo Ministro, ma forse anche il Presidente Barroso potrebbe tenerne conto.</p>
      <p sl="en">La maggioranza in questo Parlamento riconosce e sostiene la necessità dell’Istituto europeo di tecnologia, ma quali sono le disposizioni per realizzarlo? Possiamo parlarne ancora molte altre volte, ma occorre intraprendere un’azione concreta per metterlo in funzione, per dare un nucleo centrale all’innovazione e alla ricerca in Europa.</p>
      <p sl="en">In secondo luogo, riguardo all’intero settore dei brevetti, occorre tutelare le idee e le creazioni che provengono da tale strategia e politica innovativa. Altrimenti, tutto il denaro per la ricerca, tutti i ricercatori, tutti i migliori laureati a livello di dottorato si trasferiranno negli Stati Uniti, in Giappone o altrove, perché là le loro idee possono essere protette e gli investimenti sono maggiori.</p>
      <p sl="en">A mio parere, queste sono le due questioni chiave riguardo all’attuazione della strategia di Lisbona per il futuro.</p>
      <p sl="en">Mi congratulo con il Primo Ministro Vanhanen. Tutti dicevano che non sarebbe riuscito a ottenere una posizione unita dell’Europa nei confronti della Russia, invece lei ci è riuscito. Congratulazioni.</p>
    </intervention>
    <intervention id="3-033" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">a nome del gruppo IND/DEM. – Signor Presidente, non so davvero da dove cominciare su questo argomento. L’energia è la linfa vitale di qualsiasi Stato nazionale e, naturalmente, mi trovo qui per rappresentare uno Stato nazionale.</p>
      <p sl="en">Penso che sia molto difficile per i cittadini del Regno Unito accettare che fondamentalmente la loro politica energetica sia decisa da stranieri. A memoria d’uomo abbiamo dovuto combattere la battaglia dell’Atlantico e abbiamo dovuto vivere nella massima incertezza per la libertà perché sembra che i paesi continentali trovino impossibile una convivenza.</p>
      <p sl="en">Il pensiero, l’idea o il concetto che l’energia del Regno Unito possa essere controllata da un accordo con un bandito come Putin è assolutamente ridicolo! E’ assoluta follia aspettarsi qualcosa da un pezzo di carta firmato da Putin, proprio come non ce l’aspetteremmo da un documento firmato da Adolf Hitler. Quell’uomo è un bandito. Se vi aspettate che i cittadini del Regno Unito scendano a qualsiasi accordo per la loro linfa vitale, la linfa vitale dello Stato nazionale, affidandosi a persone che non hanno alcun interesse fondamentale per il benessere del Regno Unito, posso dirvi che non accadrà.</p>
      <p sl="en">Dobbiamo cominciare a dire la verità. Sembra che qui vi sia una sorta di concetto astratto di energia rinnovabile. E’ un fatto scientifico che la maggior parte della nostra tecnologia per l’energia rinnovabile non funziona. Le centrali eoliche sono assurde. Qualsiasi scienziato indipendente e attendibile vi dirà che è una sciocchezza completa e totale aspettarsi che il Regno Unito produca i livelli di energia che l’Unione europea sembra richiedere – cioè il 20 per cento da una fonte rinnovabile – mediante centrali eoliche. Dobbiamo incominciare a dire la verità alla gente. Non disponiamo ancora delle tecnologie necessarie per l’energia rinnovabile. Siamo onesti al riguardo, ma l’onestà è qualcosa da cui quest’Aula è solita rifuggire!</p>
    </intervention>
    <intervention id="3-034" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, ringrazio innanzi tutto il Presidente Borrell per aver detto chiaramente al Presidente Putin a Lahti che l’Unione europea non intende barattare i diritti umani per l’energia. Questa significativa dichiarazione è stata fatta anche a nome mio e, credo, a nome di tutti i deputati polacchi al Parlamento europeo, nonché di tutti i deputati dei nuovi Stati membri.</p>
      <p sl="pl">Il Presidente Borrell, insieme al Presidente della Polonia e ai Primi Ministri di Lettonia, Danimarca e Svezia, ha difeso l’onore dell’Europa. Dobbiamo guardare negli occhi i nostri partner russi quando parliamo di diritti umani. Non dobbiamo tollerare che si applichino due pesi e due misure, non possiamo cioè insistere sul rispetto dei diritti umani soltanto nei paesi con i quali non intratteniamo relazioni commerciali. L’Europa unita è qualcosa di più di una questione di economia e di commercio; è anche un sistema di valori che dovrebbero essere sempre al primo posto nelle nostre menti e non solo quando ci va. Nel concludere affari necessari e importanti con la Russia, faremmo bene a ricordare le parole di Lenin, archetipo del politico russo, il quale disse: “I capitalisti ci venderanno la corda con cui impiccarli”.</p>
      <p sl="pl">Ieri alcuni giornalisti polacchi mi hanno chiesto se il Vertice di Lahti avesse segnato una svolta nelle relazioni tra l’Unione europea e la Russia. Non lo so. Forse. Sinora, i singoli Stati membri dell’Unione hanno preferito trattare con Mosca all’insaputa degli altri. Schroeder ha abbracciato Putin, Blair e consorte si sono piacevolmente incontrati con Putin e la moglie, Berlusconi ha tessuto le lodi del leader russo e il Presidente Chirac si è commosso parlando del Presidente della Federazione russa. E’ ora di finirla. L’Unione europea deve essere unita.</p>
    </intervention>
    <intervention id="3-035" speaker_id="28163" name="Camiel EURLINGS" is_mep="True" mode="spoken" nationality="Netherlands" birth_date="16-09-1973" birth_place="Valkenburg-Houthem" p_group="Group of the European People's Party (Christian Democrats) and European Democrats" m_state="NL">
      <p sl="en">Signor Presidente, prima di tutto, come presidente della delegazione per la Russia di questo Parlamento, desidero esprimere il mio apprezzamento per l’attenzione dedicata dalla Presidenza finlandese al nostro partenariato con la Russia.</p>
      <p sl="en">Tale partenariato potrebbe essere nell’interesse di entrambe le parti. Come ha dichiarato il Primo Ministro, potremmo darci un appoggio reciproco per giungere a un’utile azione diplomatica nel Medio Oriente. Se condividessimo i principi della democrazia, tale condivisione sarebbe la migliore garanzia di stabilità nelle nostre relazioni bilaterali. Inoltre, economicamente e in termini di energia, entrambi abbiamo bisogno l’uno dell’altro. Questo partenariato può funzionare solamente se è basato su principi condivisi, sull’equilibrio e su una fondamentale fiducia. Desidero fare alcune osservazioni su tali questioni in seguito al Vertice informale.</p>
      <p sl="en">Va detto con molta chiarezza che il boicottaggio della Georgia e il trattamento dei cittadini georgiani in Russia è inaccettabile. Questo comportamento rientra in un modello di interferenza da parte della Russia visto anche in Bielorussia e in Ucraina. Deve essere chiaro che i principi europei implicano che i nostri vicini comuni devono godere della propria sovranità nel decidere del proprio futuro.</p>
      <p sl="en">In secondo luogo, l’uccisione di Anna Politkovskaja è l’ultimo episodio di una lunga serie di almeno 19 giornalisti scomparsi o uccisi da quando Putin è diventato Presidente. Accolgo con favore la dichiarazione della Duma e i commenti di Putin, ma l’unica cosa che ci convincerà realmente è se gli assassini saranno processati e assicurati alla giustizia. Inoltre, la Duma e il Presidente sarebbero ancor più convincenti se concordassero l’adozione di misure per migliorare la libertà di stampa, ora limitata.</p>
      <p sl="en">In terzo luogo, è stata sollevata la questione della cooperazione economica, un argomento discusso con frequenza. Qui ci deve essere reciprocità. Non possiamo avere una situazione in cui la Russia vuole investire nelle nostre infrastrutture nel settore del gas e del petrolio e vuole persino acquistare una quota di minoranza di Airbus , ma al tempo stesso le nostre società, come Shell e Mobil , sono escluse dai settori dell’energia in Russia. Dico questo perché penso che l’Europa abbia bisogno di restare unita su tali principi.</p>
      <p sl="en">L’Europa ha mostrato la propria forza per la prima volta in Finlandia. Putin è stato messo sulla difensiva a causa di un’Europa unita. Questo deve essere un incoraggiamento per unirci molto di più in futuro, perché è l’unico modo in cui tale partenariato sarà equilibrato e negli interessi di entrambi i partner .</p>
      <p sl="en">In conclusione, se pensiamo, come l’onorevole Schulz, che l’innovazione non sia sufficiente, dovremmo sostenere il Presidente della Commissione nei suoi sforzi in questo campo e dovremmo esercitare pressioni sui nostri leader nazionali affinché sostengano la Commissione nel conseguimento di risultati concreti.</p>
      <p sl="en">Infine, mi complimento con i Primi Ministri Blair e Balkenende per la loro iniziativa sul cambiamento climatico, che merita il nostro pieno appoggio.</p>
      <a text="(Applausi)"/>
    </intervention>
    <intervention id="3-036" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signor Presidente in carica del Consiglio, signor Presidente della Commissione, ritengo che il Vertice di Lahti rappresenti un importante passo in avanti. Spero che lo spirito di Lahti da lei invocato apporti anche – come ha detto l’onorevole Schulz – risultati concreti.</p>
      <p sl="de">Presidente Barroso, lei ha presentato una proposta di politica estera nel campo della politica energetica che accolgo con grande favore; ha il mio pieno appoggio. Le chiederei solo di rimanere coerente quando certi paesi ancora una volta ritirano il proprio sostegno nel momento in cui comprendono che forse, dopo tutto, non vogliono queste politiche comuni in materia di energia e affari esteri. Chiederei altresì al Presidente Vanhanen di dire la stessa cosa ai membri del Consiglio. Le decisioni che sono state prese qui – e ho sentito alcuni resoconti molto positivi sulle discussioni a Lahti – ora devono essere messe in atto. E’ l’unico modo per difendere i nostri interessi.</p>
      <p sl="de">Si è parlato della dipendenza dalla Russia, ma dovremmo davvero tenere presente che anche la Russia dipende dall’Unione europea, per il suo consumo di petrolio greggio e gas naturale, proprio perché le condotte portano quasi tutte unicamente all’Unione europea. Dovremmo quindi entrare in questi negoziati e discussioni con orgoglio e sicurezza e non aver paura di sollevare certi argomenti. In particolare in questo settore dovremmo stabilire un’interdipendenza che includa, chiaramente, le regioni da lei menzionate, Presidente Barroso, e che non dovremmo dimenticare, come l’Ucraina e altri paesi nella regione del Mar Nero, in particolare la Turchia. Dobbiamo formulare una politica congiunta anche con loro. Allora potremo stabilire un vero partenariato con la Russia.</p>
      <p sl="de">Riguardo alle dispute, non dobbiamo dimenticare che, nelle nostre relazioni con la Russia, specialmente nel futuro accordo di partenariato, abbiamo anche bisogno di una procedura chiara per la risoluzione dei contenziosi. I conflitti possono sorgere in ogni momento e non saremo sempre in grado di evitarli in futuro, perciò dobbiamo avere una procedura di risoluzione delle controversie come nell’Organizzazione mondiale del commercio, in modo da poter risolvere tali questioni con un accordo reciproco o attraverso un mediatore indipendente.</p>
      <p sl="de">Il nostro obiettivo è il partenariato. Come ha già detto l’onorevole Schulz, è chiaro che Putin è un uomo forte. Molti russi la considerano una qualità, ma quando l’Unione europea è unita è più forte di Putin. Allora saremo realmente in grado di realizzare un partenariato positivo, adeguato e paritario.</p>
      <a text="(Applausi)"/>
    </intervention>
    <intervention id="3-037" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, signor Presidente in carica del Consiglio, signor Commissario, la Finlandia è alla Presidenza dell’Unione europea in un momento particolarmente difficile, poiché i capi di Stato e di governo sono in grave disaccordo tra loro sul futuro dell’Unione europea. Quel che è peggio, alcuni di essi non sanno neanche in quale direzione vogliono andare.</p>
      <p sl="nl">Un ospite prestigioso, come il Presidente Bush o più di recente il Presidente Putin, potrebbe quindi rivelarsi la risposta. Dato il suo passato, tuttavia, la Finlandia è probabilmente lo Stato membro nella posizione migliore per impegnarsi in un dialogo aperto e approfondito con la Russia.</p>
      <p sl="nl">Vorrei quindi congratularmi con il Presidente per come ha condotto il Vertice informale e anche per essere riuscito a creare unanimità, sia in termini di politica energetica sia riguardo alla Russia. Tuttavia, devo dire una cosa: 25 più 2 capi di Stato e di governo tutti stretti attorno al leader di una superpotenza! Penso che comunque sia un po’ triste. Il mio augurio ai capi di Stato e di governo dell’UE è quello di far crescere, finalmente, l’Unione europea.</p>
    </intervention>
    <intervention id="3-038" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Signor Presidente, in primo luogo desidero rendere omaggio ai Primi Ministri Blair e Balkenende perché stanno facendo compiere progressi all’Europa sul cambiamento climatico e in questa lettera hanno evitato espressamente di menzionare il nucleare. Il nucleare rappresenta soltanto il 6 per cento della nostra energia e dividerà l’Europa più di quanto non possa contribuire a unirci e a parlare con una sola voce.</p>
      <p sl="en">Presidente Barroso, penso che ora lei abbia la responsabilità storica di presentare a gennaio una revisione esauriente in materia di energia. In questa revisione degli orientamenti energetici abbiamo bisogno di un obiettivo per l’Europa in termini di CO2 per il 2020. In assenza di tale obiettivo per l’Europa non avremo la sicurezza di investimento per la nostra industria; e a che serve puntare a una migliore regolamentazione, se non a unire la politica in materia di energia e di clima nel documento che presenterà?</p>
      <p sl="en">La seconda priorità della revisione degli orientamenti energetici dev’essere la fine della struttura oligopolistica dei nostri settori dell’energia e dei trasporti. Le imprese e i cittadini europei stanno perdendo miliardi di euro a causa della mancanza di concorrenza, e queste stesse imprese ostacolano la spinta all’innovazione che potremmo avere in tali settori. Finché non vengono smantellati questi oligopoli, abbiamo bisogno di politiche specifiche sulle energie rinnovabili settoriali e così via. Tale strategia è la base per una politica estera in materia di energia ed è un progetto di pace per il mondo, perché queste tecnologie diminuiranno la pressione sulle risorse, oltre a costituire un’opportunità economica per l’Europa.</p>
    </intervention>
    <intervention id="3-039" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">E’ preoccupante la facilità con cui sempre più spesso le Istituzioni europee sminuiscono l’impatto sociale dell’accelerazione del neoliberalismo, che non solo mantiene alti i tassi di disoccupazione, nonché la povertà e l’esclusione sociale, ma aumenta anche il lavoro precario e mal pagato, cercando di riportare in auge la cosiddetta flexicurity , che obbliga i lavoratori a rinunciare ai diritti essenziali e ad accettare lavori sempre più precari.</p>
      <p sl="pt">Le misure che si stanno attuando e altre che sono annunciate, come la liberalizzazione e la deregolamentazione dei servizi e lo smantellamento dei servizi pubblici, fanno a pezzi il concetto di modello sociale europeo, e noi siamo fortemente contrari. Perciò aumentano le proteste contro simili politiche, come attestato dalla enorme manifestazione del 12 ottobre a Lisbona, organizzata dalla CGTP, la Confederazione generale dei lavoratori portoghesi, cui hanno partecipato circa 100 000 lavoratori: la più grande dimostrazione dagli anni ’80. Non pensate che sia ora di tenere conto di queste giustificate proteste?</p>
    </intervention>
    <intervention id="3-040" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, è ampiamente noto che il Vertice di Lahti non si è concluso con alcun importante passo avanti. Né si è registrato alcun progresso significativo nei colloqui con la Russia riguardo alla cooperazione sulla politica energetica. Ciò che è ancor più deplorevole è che, nonostante si sostenga il contrario, l’Unione europea non si è presentata come una potenza unita che la Russia dovrebbe prendere molto sul serio. In tale contesto, è encomiabile la posizione adottata da certi paesi, inclusa la Polonia. Lo stesso vale per l’approccio del Presidente del Parlamento europeo Borrell, grazie al quale a Lahti si è udita la voce dei nuovi Stati membri – i paesi confinanti con la Russia.</p>
      <p sl="pl">Tutto questo è stato interpretato anche come un invito all’unità in relazione alla politica energetica all’interno dell’Unione europea. Soltanto adottando una posizione dura e decisa nei confronti della Russia possiamo sperare nel successo dei negoziati sulla sicurezza energetica dell’Europa. Purtroppo, non tutti gli Stati membri lo hanno capito.</p>
    </intervention>
    <intervention id="3-041" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, ho sentito molte parole sostenute da pathos in difesa dei diritti umani, provenienti anche dai banchi di quei partiti che per decenni hanno taciuto quando nell’est vi erano le rivolte dei popoli a Berlino, a Budapest, eccetera. All’epoca l’Europa taceva e questi partiti tacevano, mentre adesso sono tutti sostenitori dei diritti umani e mettono la Russia di Putin sul banco degli imputati.</p>
      <p sl="it">Se è vero, e io sono perfettamente convinto che lo sia, che i diritti umani non si devono barattare con gli interessi economici, è altrettanto vero che la nostra attenzione e la nostra ferma difesa dei valori su cui si basa l’Europa e che oggi sono spesso calpestati in Russia, ma non solo – tra parentesi vorrei sentire lo stesso pathos quando si parla dei diritti umani calpestati ad esempio in Turchia, un paese che qualcuno entusiasticamente vorrebbe accogliere, magari subito, nell’Unione europea – non ci devono chiudere gli occhi di fronte a una necessità. E’ evidente che tanto la Russia ha bisogno di noi per la collaborazione energetica, quanto noi abbiamo bisogno di un accordo di partnership economica con la Russia.</p>
      <p sl="it">Rilevo che Putin stesso ha dichiarato di non respingere i principi della Carta, chiedendo che venga stilato un altro documento che li riprenda e in parte li modifichi. Si tratta quindi di un’apertura molto chiara. Ragioni geoeconomiche e geostrategiche pongono la questione dell’accordo con la Russia in piena evidenza. Tale accordo è sul nostro tavolo e riguarda il futuro economico del nostro paese. Si rende quindi necessario un senso di realismo, senza abbandonare naturalmente la difesa dei diritti umani, che rappresentano comunque uno strumento di pressione anche in questo senso, visto che la politica di Putin volge in maniera preoccupante per l’Europa a un nazionalismo economico, a chiudersi alla collaborazione e a tagliare i contratti con le imprese occidentali. Questa è una politica di realismo che bisogna sostenere con grande forza e con grande senso di responsabilità.</p>
    </intervention>
    <intervention id="3-043" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, poco fa, ascoltando l’onorevole Bloom del Partito per l’indipendenza del Regno Unito (UKIP), sono rimasto piuttosto sorpreso perché pensavo che i dinosauri si fossero estinti milioni di anni fa.</p>
      <p sl="en">Vorrei concentrarmi sulla questione centrale trattata al Vertice di Lahti: la sicurezza energetica in Europa e le nostre relazioni con la Russia.</p>
      <p sl="en">La recente disputa tra Ucraina e Russia sugli approvvigionamenti di gas è stata per tutti noi motivo di preoccupazione. Non devono esservi dubbi sul fatto che le relazioni tra l’UE e la Russia rivestono un’importanza cruciale, e occorre trovare il modo di rafforzarle. Avremo bisogno delle risorse energetiche della Russia nei prossimi decenni, mentre la Russia, al tempo stesso, avrà bisogno di accedere ai mercati dell’Unione europea se vuole sviluppare il proprio potenziale economico. La posta in gioco per entrambe le parti è troppo alta perché la partita possa essere decisa da esibizionismi diplomatici.</p>
      <p sl="en">Sono lieto che il Presidente Putin abbia detto che vuole costruire una relazione basata sui valori comuni. Tali valori devono includere un fermo impegno da parte della Russia a favore del pluralismo e del processo democratico. Se quella grande nazione vuole essere accolta come partner strategico nei prossimi anni, in Europa dobbiamo avere la garanzia che perseguirà lo stesso tipo di valori e di standard in materia di democrazia e i diritti umani che anche noi perseguiamo. A questo punto forse dovremmo prendere in parola il Presidente Putin e incoraggiarlo affinché la democrazia fiorisca in Russia. Alcuni, tuttavia, ritengono che il processo democratico in Russia abbia di fatto subito di recente una battuta d’arresto. Io spero che si compiano ulteriori passi nella giusta direzione.</p>
      <p sl="en">Mi congratulo con il Presidente Barroso per aver detto che le relazioni con la Russia richiedono trasparenza, Stato di diritto e reciprocità. Spero che il Presidente Putin abbia ascoltato le sue parole.</p>
      <p sl="en">Sono rimasto un po’ deluso sulle questioni riguardanti i diritti umani. Sono rimasto deluso che il Primo Ministro del mio paese, il Regno Unito, che pure aveva affermato di voler sollevare tali questioni con Putin, a quanto pare non lo abbia fatto. Ora deve trovare un momento appropriato per assolvere tale compito.</p>
      <p sl="en">Non c’è nulla da temere da un dibattito aperto su questi problemi. Esso è essenziale perché in futuro ci siano relazioni produttive tra l’Europa e la Russia.</p>
    </intervention>
    <intervention id="3-044" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, signor Presidente in carica del Consiglio, onorevoli colleghi, i vertici informali portano solo a conclusioni teoriche. E’ il mondo dell’immaginario, dei sogni!</p>
      <p sl="fr">Immaginiamo per un istante che il sogno diventi realtà. L’Europa è un gigante economico. Anche escludendo il commercio tra i Venticinque, siamo il primo esportatore mondiale. L’Europa è la prima destinazione per gli investimenti internazionali diretti. Senza contare le fusioni e le acquisizioni, la società IBM ha censito, per il 2005, 8 000 investimenti in nuove capacità di produzione a livello mondiale, di cui 900 in Cina, 600 in India, 1 200 negli Stati Uniti e 3 200 nell’Unione, che raccoglie così il 40 per cento degli investimenti produttivi mondiali.</p>
      <p sl="fr">Sì, l’Europa ha perso quote di mercato, ma meno degli Stati Uniti e del Giappone. Sì, la Cina è diventata il nostro primo fornitore, ma l’Europa ha raddoppiato il volume delle sue esportazioni verso la Cina. In effetti, il 60 per cento delle esportazioni cinesi nel 2005 è stato realizzato da società straniere insediate in Cina. I paesi della triade vendono a sé stessi le merci che producono in Cina, a vantaggio dei nostri consumatori e degli azionisti delle società multinazionali. Sì, abbiamo troppa disoccupazione anche se creiamo nuovi posti di lavoro. Gli stipendi più bassi si registrano nella ristorazione, nelle imprese di vigilanza e di pulizia, nel piccolo commercio o nell’artigianato, che non sono soggetti alla concorrenza mondiale.</p>
      <p sl="fr">Certamente, l’Europa potrebbe fare meglio, ma bisognerebbe che i nani che ci governano mettessero in atto le loro stesse decisioni: investire nell’innovazione, nella ricerca e nelle reti transeuropee. Occorrerebbe un vero bilancio dell’Unione che le permetta di sostenere la rapida integrazione dei nuovi membri e di creare così un mercato interno nel quale tutti possiamo beneficiare di una maggiore crescita. Inoltre, se i leader onorassero le proprie firme, giungeremmo forse a un nuovo trattato sull’energia per l’Europa. Infine, se i vertici non prendessero più decisioni virtuali, il Presidente Barroso potrebbe creare un Istituto europeo di tecnologia dotato di finanziamenti reali.</p>
      <p sl="fr">Signor Presidente del Consiglio, tutto ciò deve rimanere un sogno?</p>
    </intervention>
    <intervention id="3-045" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">Signor Presidente, accolgo con favore i negoziati e le discussioni condotti all’insegna dell’unità dall’Unione europea con la Russia sui diritti umani, lo Stato di diritto, l’assassinio di Anna Politkovskaja e altri giornalisti in Russia e, ovviamente, sull’energia.</p>
      <p sl="en">C’è un vecchio detto russo che dice “ama il tuo vicino, ma metti una recinzione”. I negoziati in corso sull’energia con la Russia devono essere basati sulla reciprocità, lo Stato di diritto e la trasparenza. Tuttavia, ciò che sta accadendo ora in Russia nel campo dell’energia è proprio l’opposto di questo, e dobbiamo tenerne conto. Questo dimostra anche l’assoluta necessità di una politica energetica europea comune, non solo per garantire la sicurezza degli approvvigionamenti ma anche per combattere il riscaldamento globale. Molto presto negozieremo il sistema di scambio di emissioni con la Russia, che ha firmato e ratificato il protocollo di Kyoto. Quella sarà la vera prova sia dell’unità dell’Unione europea sia di cosa la Russia …</p>
      <a text="(Il Presidente interrompe l’oratore)"/>
    </intervention>
    <intervention id="3-046" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Signor Presidente, potrebbe essere difficile conciliare la sicurezza energetica europea con i nostri valori europei fondamentali, ma vogliamo arrenderci per questo? In Russia gli omicidi su commissione fanno parte della vita tanto quanto la soppressione di organizzazioni non governative e la restrizione dei diritti democratici fondamentali. Il caso Yukos, la detenzione di Khodorkovsky e Lebedev e la guerra in Cecenia sono tuttora, per quanto riguarda la politica dell’energia e i diritti umani, esempi del dispotismo del governo del Presidente Putin. L’uccisione di Anna Politkovskaja ha messo ancora una volta tragicamente in evidenza che, per quanto riguarda i crimini ai danni di giornalisti critici, la Russia è seconda solamente alla Colombia.</p>
      <p sl="de">La Russia si trova attualmente a un bivio tra i piccoli passi compiuti verso la democrazia e le sue strutture autoritarie. Le critiche non bastano più: la politica energetica e i diritti umani devono essere negoziati congiuntamente e non devono essere contrapposti. Secondo Putin, non possono esservi garanzie sicure nel campo della sicurezza energetica. Nonostante ciò, dobbiamo esigere garanzie sicure per il nostro sistema europeo di valori.</p>
    </intervention>
    <intervention id="3-047" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, intervengo su due questioni dibattute durante il Vertice informale di Lahti. La prima riguarda la politica in materia di innovazione, che a suo parere, Presidente Vanhanen, sarà la fonte dello sviluppo europeo. Tuttavia, non penso che abbiamo in mente la stessa politica di innovazione, dato che lei parla di eliminare gli ostacoli per l’attività economica transfrontaliera e rimuovere i fattori che distorcono la concorrenza.</p>
      <p sl="el">Forse dovremmo concentrarci, tuttavia, su un modello di sviluppo più sociale. Inoltre, come può constatare, il parere dei cittadini europei sull’Unione è giunto a un minimo storico. Forse è ora di pensare a una strategia più efficace per ripristinare la fiducia?</p>
      <p sl="el">La seconda questione riguarda Cipro. Solo una domanda, signor Presidente in carica del Consiglio: avete discusso la possibilità che la Turchia continui a non riconoscere la Repubblica di Cipro e mantenga chiusi i porti e gli aeroporti a dicembre?</p>
    </intervention>
    <intervention id="3-048" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">Onorevoli colleghi, in primo luogo il Vertice di Lahti è stato un indicatore dell’unità delle politiche dell’Europa. Se ora siamo in grado di parlare con una sola voce sull’energia, questo costituisce un passo avanti verso l’obiettivo di parlare con una sola voce su tutte le questioni di politica estera. In secondo luogo, un altro indicatore è se e come possiamo influenzare le politiche della Russia. Nel discutere di energia con l’Unione europea, la Russia sa molto bene come sfruttare le nostre paure, mentre da parte nostra dimentichiamo che la Russia ha un interesse nei nostri confronti: vendere proficuamente la sua energia, attenuare il regime dei visti e sfruttare tutto ciò che offre la civiltà europea, se possiamo metterla così. Questo punto dovrebbe essere usato efficacemente per realizzare progressi nelle sfere della libertà di stampa, della democrazia, dei diritti umani e della parità di investimento. In terzo luogo, c’è la politica di innovazione. Attualmente, il potenziale dei nuovi Stati membri non è sfruttato appieno. L’Istituto europeo di tecnologia dovrebbe essere collocato proprio in un nuovo Stato membro. Riga in Lettonia, in quanto centro di tecnologia e protezione ambientale degli Stati baltici, è la sede più adatta per l’Istituto. Grazie.</p>
    </intervention>
    <intervention id="3-049" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, a mio parere stiamo ancora andando nella direzione sbagliata. Perché ce la prendiamo con la Russia? Quest’ultima conferenza è stata anche una guerra alla Russia. E’ ciò che scrivono tutti i titoli dei giornali. L’America vuole fare il suo giochetto e vuole che siamo noi a sparare i colpi. Comunque, stiamo spingendo la Russia a creare un asse cino-russo che ci schiaccerà tra America, Russia e Cina. Perché? Quali motivi di contrasto abbiamo con loro? Ripeteremo gli errori storici che abbiamo commesso 200 anni fa? Quindi perché prendercela con la Russia? Cosa abbiamo da compartire?</p>
      <p sl="el">Riguardo ai diritti umani, di cui si è parlato, non illudiamoci. Abbiamo chiuso un occhio sulla questione della Cecenia perché volevamo che la Russia chiudesse a sua volta un occhio su Israele e la Palestina. E’ un do ut des . Possiamo quindi formulare una nuova politica per staccarci dalle sottane americane? Qualcuno ha parlato dei nani che governano l’Europa. E’ tempo che anche i nani si ergano in tutta la loro altezza. Non possiamo lasciarci condurre dagli americani lungo una via che provocherà solamente problemi all’Europa. Dobbiamo capire questo.</p>
    </intervention>
    <intervention id="3-050" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, il Vertice informale di Lahti ha evidenziato ancora una volta drammaticamente i limiti dell’Unione europea, la quale non è riuscita a convincere il Presidente Putin a firmare l’accordo sull’energia che dovrebbe rendere possibile un migliore accesso al gas e ai pozzi di petrolio della Russia. Le imprese dell’Unione europea che investono in Russia si trovano ancora di fronte a una notevole incertezza giuridica, in particolare nel campo del rispetto e dell’esecutività dei contratti.</p>
      <p sl="nl">Il Presidente Putin è venuto a Lahti sapendo che l’Unione europea non sarebbe stata capace di parlare con una sola voce sulla situazione dei diritti umani in Russia e sull’atteggiamento della Russia nei confronti della Georgia, per esempio. La mancanza di unanimità politica è evidentemente strutturale, così come la nostra dipendenza dalle fonti di energia russe.</p>
      <p sl="nl">Non posso credere che il processo di negoziato con la Turchia non sia stato oggetto di discussione al Vertice informale, dato il rifiuto della Turchia di soddisfare gli attuali criteri e dato un generale peggioramento delle relazioni con quel paese, anche se un terzo della sua popolazione è ancora favorevole all’adesione all’Unione europea. Gradirei che il Consiglio ci informasse in quale misura gli Stati membri sono disposti ad accettare soluzioni fittizie, come porre i porti ciprioti sotto il controllo dell’ONU.</p>
    </intervention>
    <intervention id="3-051" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, signor Presidente del Consiglio, signor Presidente della Commissione, onorevoli colleghi, vorrei mettere l’accento su ciò che questo Vertice informale di Lahti ha lasciato nella memoria dei cittadini: la visita del Presidente russo, in un momento particolarmente teso nelle relazioni tra l’Europa e la Russia sui temi sia della strategia energetica sia dei diritti umani, dopo l’uccisione di giornalisti russi in questi ultimi giorni.</p>
      <p sl="fr">Mi rallegro del fatto che l’Europa abbia avuto il coraggio di parlare francamente dei suoi interrogativi sulla libertà di espressione a Mosca, anche se davanti alle telecamere si è limitata a osservazioni piuttosto diplomatiche. L’integrazione europea si fonda sullo Stato di diritto e sul rispetto dei valori democratici. Abbiamo il dovere di promuoverli, sia a casa nostra che nei paesi nostri partner . Ciò non significa, contrariamente a ciò che ha lasciato intendere il Presidente russo, che l’Europa si creda perfetta. Ovviamente abbiamo i nostri difetti, ma abbiamo anche il dovere di esprimere chiaramente il nostro disagio e la nostra disapprovazione di fronte ad abusi inquietanti. L’Europa non è semplicemente una Comunità economica.</p>
      <p sl="fr">Sul tema dell’energia, il Presidente russo ha indicato chiaramente che non rifiuta i principi della Carta dell’energia e che sarebbe favorevole a un documento che ne riprenda i principi pur rivedendo alcune delle sue disposizioni. Questa sarà, secondo me, la questione centrale del partenariato strategico UE-Russia che sarà negoziato prossimamente, nonché del Vertice europeo sull’energia proposto per l’anno prossimo dal Presidente Chirac.</p>
      <p sl="fr">Infine, riguardo all’immigrazione, le varie posizioni sono ancora troppo lontane per poter giungere a definire in tempi rapidi la politica comune di cui abbiamo tanto bisogno. Gli Stati membri sembrano indubbiamente meno pressati dei cittadini dall’urgenza di procedere su questo argomento per dare coerenza alle diverse politiche nazionali condotte in seno allo spazio Schengen, in particolare in ciò che riguarda l’immigrazione illegale. A dicembre la Presidenza finlandese dovrà trarre conclusioni concrete sulle questioni sollevate in occasione di questo Vertice informale. Ora, senza la volontà politica degli Stati membri, una Presidenza è ridotta all’impotenza anche se armata di buona volontà, come attualmente dimostra la Finlandia.</p>
    </intervention>
    <intervention id="3-052" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Signor Presidente, il Vertice straordinario di Lahti dovrebbe essere considerato un successo. L’Unione europea aveva un messaggio comune da far giungere al Presidente russo sulla politica energetica, la democrazia e i diritti umani. Tuttavia, la discussione va vista soltanto come un inizio. Come ha detto il presidente del gruppo socialista al Parlamento europeo, Martin Schulz, ora abbiamo bisogno di azioni concrete. Se le parole saranno tradotte in azioni si vedrà nel prossimo futuro, quando cominceremo a negoziare i dettagli dell’accordo UE-Russia. E’ importante che alla riunione di Lahti si sia parlato con la Russia e non della Russia.</p>
      <p sl="fi">E’ positivo che le discussioni sull’energia abbiano anche preso in considerazione il futuro. Anche se può sembrare che la cosa più importante a breve scadenza sia la disponibilità di energia, è positivo che si sia prestata attenzione al futuro. Fortunatamente, questo punto era rimasto in sospeso dalla sessione sull’innovazione ed è stato aggiunto all’agenda di Lahti.</p>
      <p sl="fi">Le nostre sfide nel settore della politica energetica e la risposta ai problemi del futuro riguardano l’innovazione e i modi per cominciare a sfruttare le fonti di energia rinnovabili e a sviluppare la tecnologia per il risparmio energetico a livelli sostanziali. Dobbiamo arrivare a un livello in cui a lungo termine le emissioni di biossido di carbonio saranno ridotte del 60-80 per cento, e questo potrà accadere soltanto se abbiamo una reale volontà comune come europei di investire nelle fonti rinnovabili di energia e nel risparmio energetico.</p>
      <p sl="fi">Inoltre, a Lahti era in agenda il tema di un’Europa sociale, non all’ordine del giorno del Vertice stesso ma in quello di una riunione distinta, dedicata al mercato del lavoro. L’occupazione e il miglioramento dei livelli di occupazione sono una componente molto importante della competitività dell’Unione europea e dovrebbero quindi essere temi ai quali dare visibilità in tutte le riunioni.</p>
    </intervention>
    <intervention id="3-053" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, poco prima del Vertice informale la Finlandia è stata criticata per aver invitato il Presidente Putin alla riunione. Invitarlo è stato invece corretto, perché uno dei temi della riunione erano le relazioni tra l’Unione europea e la Russia. A Lahti Putin è stato un ospite, ma non un ospite d’onore. Pur mantenendo rapporti cortesi, i finlandesi non hanno ceduto alle operazioni di facciata, ma hanno sollevato le questioni dell’assassinio di Anna Politkovskaja, dei diritti umani in Russia e della situazione insoddisfacente della democrazia in quel paese. Qualcuno sospettava che questi punti non sarebbero stati menzionati.</p>
      <p sl="fi">Il dialogo UE-Russia è importante. La Finlandia si è assunta e continua ad assumersi la responsabilità di sostenerlo. La dipendenza reciproca è una buona cosa per la Russia e l’UE, fintanto che è esercitata in modo corretto. L’Europa ha bisogno dei mercati russi, perché la Russia è vicina ed è un’economia in rapida crescita; ma anche la Russia ha bisogno dell’Unione europea.</p>
    </intervention>
    <intervention id="3-054" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, onorevoli colleghi, il Vertice informale del Consiglio mette in evidenza la forza della concorrenza internazionale con la strategia unica dell’Unione europea, nonché dell’antagonismo tra gli Stati membri in competizione per il controllo delle fonti e dei mezzi per il trasporto dell’energia al fine di evitare nuove privazioni per i popoli.</p>
      <p sl="el">Gli orientamenti del Consiglio includono azioni su tutti e tre i livelli – economico, politico e militare – intese a permettere ai monopoli eurounificanti di concludere un accordo strategico con la Russia e acquisire una quota maggiore dei bottini derivanti dallo sfruttamento delle risorse naturali nei paesi terzi.</p>
      <p sl="el">Sulla base della dottrina della sicurezza dell’energia, la Banca europea per gli investimenti è esortata a estendere il suo ricatto a danno dei paesi terzi, in modo che si pieghino ai termini onerosi fissati dai monopoli per controllare le fonti di energia.</p>
      <p sl="el">Solana ha annunciato che nei prossimi 20 anni saranno costruite 200 nuove centrali nucleari, fissando in tal modo l’obiettivo sia dell’Unione europea leader nella vendita e nello sfruttamento di queste centrali, sia del mantenimento dell’oligopolio dell’uranio arricchito, rivelando così le vere cause dell’aggressione degli imperialisti per controllare …</p>
      <a text="(Il Presidente interrompe l’oratore)"/>
    </intervention>
    <intervention id="3-055" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">Sono da apprezzare le aspirazioni della Presidenza finlandese a mantenere la continuità, dando seguito alle discussioni sulle questioni sollevate l’anno scorso dalla Presidenza britannica. Questi temi sono degni di un serio dibattito, in particolare perché nell’arco di un anno si è realizzato poco in merito a tali questioni. L’ospite invitato all’evento – il Presidente della Russia – è la prova di quanto la Presidenza prenda sul serio la sicurezza degli approvvigionamenti energetici. L’idea è apprezzabile sotto ogni riguardo, poiché ha dato ai capi di governo l’opportunità non solo di ascoltare il parere del leader della Russia sulle possibilità di ratifica della Carta dell’energia e sul rischio per gli investimenti dell’Europa nel settore dell’energia in Russia, ma anche la politica di pressione della Russia sulla Georgia e il suo atteggiamento nella sfera dei diritti umani. E’ stato un utile preludio al Vertice tra l’Unione europea e la Russia in programma per il mese prossimo. Forse possiamo sperare che questa riunione abbia aumentato l’intesa fra gli Stati membri dell’Unione europea sul fatto che il modo più efficace di fare della Russia un partner con un interesse in Europa è porsi nei suoi confronti come un cartello unito di consumatori di energia. L’economia attuale e futura della Russia è fondata sull’esportazione di risorse energetiche. Indubbiamente i risultati della Presidenza e della Commissione dovrebbero essere valutati in termini di capacità di unire gli Stati membri e di creare unità nella politica estera dell’Unione. Grazie.</p>
    </intervention>
    <intervention id="3-056" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, sono lieto che a Lahti si sia prestata attenzione alla problematica dell’immigrazione, ma mi dispiace che altri temi abbiano avuto maggiore priorità.</p>
      <p sl="es">Quando la Presidenza finlandese presentò il suo programma a luglio, in quest’Aula chiesi che l’immigrazione illegale fosse considerata un tema prioritario. Il bilancio di questi mesi non induce all’ottimismo. Ciò che succede sulle coste delle isole Canarie è molto grave. Il dispositivo di FRONTEX e la solidarietà dei partner europei in generale non sono stati all’altezza, ma forse le regolarizzazioni unilaterali non hanno creato il clima migliore per ottenere la collaborazione dei partner .</p>
      <p sl="es">L’immigrazione illegale è un problema di tutti in uno spazio senza frontiere interne, come Schengen. A livello europeo, è un ambito in cui essenzialmente si ritiene di dover prendere decisioni e applicarle. In larga misura, le idee e i piani sono già stabiliti, per esempio, nelle conclusioni dei Consigli europei di Siviglia, del 2002, e di Salonicco e Bruxelles, del 2003.</p>
      <p sl="es">In tali conclusioni si affermano il principio secondo cui l’immigrazione deve integrarsi nell’azione esterna dell’Unione europea e la necessità di cooperare con i paesi terzi in materia di immigrazione illegale. C’è anche un meccanismo per valutare il grado di collaborazione dei paesi terzi e sono altresì definiti i criteri di valutazione. Ma credo che questo meccanismo si sia usato poco e in una forma molto burocratica.</p>
      <p sl="es">Onorevoli colleghi, voglio ricordare inoltre che le decisioni sull’immigrazione illegale non richiedono più l’unanimità del Consiglio, ma che, durante il 2004 e il 2005, questa problematica è stata trascurata fino agli assalti ai confini di Ceuta e Melilla. L’Unione non può limitarsi a reagire alle emergenze e poi dimenticare le questioni che in precedenza erano prioritarie. Sono cinque anni che negoziamo un accordo di riammissione con il Marocco.</p>
      <p sl="es">Signor Presidente, non è accettabile che ci occupiamo sul serio del terrorismo solo dopo l’11 settembre 2001, della crisi energetica solo dopo la crisi russo-ucraina e dell’immigrazione illegale solo dopo i morti ai confini di Ceuta e Melilla.</p>
      <p sl="es">L’Unione europea sarà giudicata per i suoi risultati. Spero che li ottenga nei restanti mesi della Presidenza finlandese e nel Consiglio europeo di dicembre, e che naturalmente si tengano in considerazione i progressi conseguiti nei precedenti Consigli europei.</p>
    </intervention>
    <intervention id="3-057" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Signor Presidente, in effetti l’argomento dell’immigrazione avrebbe dovuto essere affrontato più estesamente a Lahti. Mi pare che lo avessero chiesto tutti i paesi situati alle frontiere dell’Europa, in particolare i paesi del sud. Siamo molto preoccupati, perché evidentemente gli Stati membri continuano a essere riluttanti per quanto riguarda l’elaborazione di una vera politica comune in materia di immigrazione. Soprattutto, alcuni vogliono affrontare la questione dell’immigrazione unicamente da un punto di vista repressivo. A me sembra invece che l’emergenza sia innanzi tutto umanitaria. Dobbiamo combattere lo sfruttamento degli immigranti da parte di reti che cercano di ridurre i costi del lavoro e aggirare il diritto del lavoro e le norme sulla protezione sociale.</p>
      <p sl="fr">Ieri al Parlamento europeo abbiamo avuto un’audizione illuminante, che ci ha permesso di constatare che sul territorio europeo gli immigrati sono considerati schiavi. Sono ampiamente sottopagati, costretti a orari estremamente pesanti e alloggiati in condizioni spaventose. Vengono maltrattati. Alcuni hanno subito violenze fisiche. Trovandosi di fronte a queste condizioni di vita inaccettabili e a queste persone senza diritti, la Spagna ha deciso di regolarizzare in massa tutti coloro che lavoravano sul suo territorio, e rendo omaggio qui all’immenso coraggio di cui ha dato prova quel paese. Le regolarizzazioni in massa non sono e non devono essere una soluzione. Ma nella fattispecie, era impossibile fare diversamente. Era necessario.</p>
      <p sl="fr">Ora, dobbiamo tutti essere vigili nei nostri paesi per fare in modo che tutti gli immigrati che lavorano abbiano i loro diritti e siano considerati alla pari con tutti gli altri lavoratori. Ne va della credibilità e dei valori dell’Unione. Se vogliamo essere veramente efficaci nel campo dell’immigrazione, occorre che gli Stati membri accettino infine di lavorare insieme per attuare una vera politica di immigrazione legale e soprattutto una vera politica di cosviluppo, il più possibile vicino alle popolazioni, e che evitino in ogni modo di arricchire i dittatori o di alimentare la corruzione.</p>
    </intervention>
    <intervention id="3-058" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Presidente Vladimir Putin, siamo preoccupati per gli sviluppi in Russia, e i suoi commenti sulla Georgia espressi in occasione del Vertice non fanno nulla per fugare tali preoccupazioni.</p>
      <p sl="sv">Molti di noi nell’Unione europea auspicano il successo della Russia: un’estensione di un mondo basato sulla democrazia e sulla giustizia. Vorremmo che aiutasse quelli di noi che guardano con favore a voi russi, ma lei non si sta muovendo in questa direzione. Dobbiamo offrire la prospettiva di uno spazio comune di libero scambio e lavorare verso la libera circolazione.</p>
      <p sl="sv">Ma come possiamo lavorare per realizzare tali obiettivi, Presidente Putin, se lei sta dando una dimostrazione di forza a un piccolo paese come la Georgia? Come possiamo adoperarci per questo se lei non ha approvato gli accordi sui confini con Estonia e Lettonia? Come possiamo farlo se lei disprezza il lavoro svolto da Anna Politkovskaja? La nostra cooperazione deve basarsi su valori comuni e regole di base ma, dopo il Vertice, purtroppo l’impressione è che siamo ancora più distanti di prima gli uni dagli altri.</p>
    </intervention>
    <intervention id="3-059" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, a Lahti è stato compiuto un importante passo per la politica energetica, ma a mio parere non si è trattato di una pietra miliare. Forse sarebbe più saggio se, nella politica europea, la smettessimo di sbandierare sempre grandiosi discorsi e poi deludere i cittadini perché non otteniamo risultati. Trovo molto più intelligente la proposta del Presidente Barroso di intraprendere progetti realistici e attuarli poco alla volta.</p>
      <p sl="de">C’è stato un importante sviluppo nella politica energetica per quanto attiene alla sicurezza degli approvvigionamenti. Prima di tutto, il tema della sicurezza degli approvvigionamenti ha acquisito un posto di primo piano nella politica energetica, e forse ci ha aiutati, spero, qui in Parlamento a smettere di discutere di politica energetica soltanto dal punto di vista della politica sul clima.</p>
      <p sl="de">La sicurezza degli approvvigionamenti ha un’elevata priorità. Almeno dopo gli sviluppi in Ucraina – da quando è diventato che la Russia e il Presidente Putin stanno usando la politica energetica come strumento politico – siamo tutti sicuramente un po’ più disposti, come è risultato evidente in una certa misura a Lahti, a prendere più seriamente tale questione. Non sono solo parole – c’è stato chiaramente un cambiamento in Russia. Chiunque prenda sul serio Putin – e dobbiamo prenderlo sul serio – deve affrontare queste posizioni. C’è anche il fatto che siamo presi più sul serio quando agiamo congiuntamente. A tale proposito, Lahti è stato un successo, perché abbiamo parlato con una sola voce. Il prossimo passo sarebbe insistere maggiormente affinché siano conferite all’Europa competenze nel campo della politica energetica. In terzo luogo, dobbiamo essere più coerenti nelle azioni specifiche che intraprendiamo.</p>
      <p sl="de">La sicurezza degli approvvigionamenti ha un aspetto connesso alla politica estera, ma comporta anche un rafforzamento delle industrie operanti nel settore. Dobbiamo esaminare più da vicino se le nostre regole, normative e ispezioni garantiscono realmente la sicurezza degli approvvigionamenti o se di fatto producono incertezza. Coloro che negoziano per noi, coloro che comprano energia nel mondo, hanno bisogno di investire, e le imprese investono soltanto quando c’è un ragionevole grado di certezza.</p>
      <p sl="de">Da ultimo, ma non meno importante, la sicurezza degli approvvigionamenti richiede anche una varietà di fonti di energia. Sarebbe un’idiozia escludere l’energia nucleare: sarebbe molto dannoso per la sicurezza degli approvvigionamenti.</p>
    </intervention>
    <intervention id="3-060" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Il Vertice di Lahti è stato un grande successo, che ha dimostrato come la vera forza dell’Unione stia nella sua unità. Senza il Vertice di Lahti, il Presidente russo non avrebbe usato un tono più accomodante verso alcuni Stati membri. Mi congratulo con i nostri colleghi finlandesi; molti paesi potrebbero imparare dalla diplomazia finlandese, che è sempre stata in grado di continuare il dialogo con la Russia anche durante i tempi più difficili.</p>
      <p sl="hu">Ovviamente, esiste un’interdipendenza reciproca ma asimmetrica nell’approvvigionamento di energia tra l’UE e la Russia. Noi nell’Unione europea, come Stati importatori, siamo più dipendenti, ma deve essere considerata anche la dipendenza della Russia. Il nostro scopo è quello di ridurre la dipendenza dalle fonti di energia russe, ma per la maggior parte degli Stati membri – fra i quali anche l’Ungheria – non esiste alcuna alternativa reale a medio termine. Per quanto riguarda le fonti energetiche rinnovabili, Presidente Barroso, la Commissione europea non ha alcuna idea attuabile.</p>
      <p sl="hu">Noi critichiamo, giustamente, la Russia sullo Stato di diritto. Ma possiamo parlare dello Stato di diritto, Presidente Barroso, se non esiste sicurezza giuridica all’interno della Commissione europea? Se proprio durante il raccolto del granturco l’Unione cambia le regole di intervento per il granturco? Questo non è Stato di diritto né sicurezza giuridica. Noi critichiamo giustamente la Russia, ma anche noi dobbiamo rispettare lo Stato di diritto. Mi congratulo per il Vertice e chiedo al Presidente Barroso di intervenire, perché altrimenti l’Ungheria farà appello alla Corte di giustizia delle Comunità europee, poiché questo non è Stato di diritto né sicurezza giuridica. Diamo il buon esempio a Putin e ai democratici russi!</p>
    </intervention>
    <intervention id="3-061" speaker_id="28216" name="Šarūnas BIRUTIS" is_mep="True" mode="spoken" nationality="Lithuania" birth_date="20-09-1961" birth_place="Šlauliar" p_group="Group of the Alliance of Liberals and Democrats for Europe" m_state="LT">
      <p sl="lt">Sono molto lieto di constatare che il Vertice di Lahti ha finalmente indotto l’Europa a unire i propri sforzi, a dimostrare solidarietà e ad adottare una posizione ferma nel dialogo con la Russia sull’energia e sulla democrazia. Finalmente vediamo che si stanno compiendo passi concreti per mettere in atto l’affermazione che il settore dell’energia è parte integrante della politica estera.</p>
      <p sl="lt">Nella discussione sulle questioni della sicurezza e della trasparenza nel settore dell’energia, ciò che è accaduto all’oleodotto di Druzhba, quando la Russia ha interrotto l’approvvigionamento di petrolio, ha assunto il carattere di un incidente politico più che tecnico. Mosca ha espresso il proprio scontento per il fatto che la società lituana Mažeikių Nafta era stata venduta alla polacca PKN Orlen e non a un’impresa russa.</p>
      <p sl="lt">Il fatto che l’Europa abbia espresso così chiaramente la propria posizione, durante il Vertice con la Russia, sostenendo che nel settore dell’energia le regole devono essere rispettate, è un enorme risultato. Non posso celare la mia ammirazione per il cambiamento di posizione della Finlandia, della Francia e specialmente della Germania. Spero che questo metta fine alla politica di Schroeder.</p>
      <p sl="lt">L’attuale posizione di decisori come il Presidente della Commissione Barroso e Angela Merkel offre la speranza di un’Europa unita con una politica energetica comune e un futuro comune.</p>
    </intervention>
    <intervention id="3-062" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signor Presidente, i resoconti dei media riguardanti il Vertice di Lahti sono stati dominati da quello che il Primo Ministro Vanhanen ha descritto come un colloquio franco con il Presidente della Russia. Tuttavia, vorrei concentrarmi su un altro importante argomento discusso al Vertice, vale a dire l’innovazione e il progresso tecnologico. Appoggio pienamente il parere del Presidente Barroso, secondo cui più l’Unione si concentra su compiti pratici e su azioni vicine ai cittadini, più sarà rispettata e apprezzata da questi ultimi.</p>
      <p sl="pl">La promozione da parte del Presidente Barroso di un Istituto europeo di tecnologia è proprio un esempio di un’azione di tal genere, vale a dire un’iniziativa specifica destinata a generare una risposta positiva da parte dei cittadini europei. Forse non è stato intenzionale, ma in un certo senso altamente simbolico, che l’Istituto in progetto sia stato concordato in Finlandia, il paese più innovativo della nostra Comunità. E’ altresì molto importante, comunque, coinvolgere i nuovi Stati membri dell’Unione europea nel processo di sviluppo di tecnologie all’avanguardia. Il livello attuale di investimento nell’innovazione nei paesi summenzionati è di gran lunga troppo basso. La struttura dell’Istituto europeo di tecnologia proposta dalla Commissione, vale a dire un nucleo centrale più una rete di comunità della conoscenza e dell’innovazione diffusa in tutta l’Europa, consentirà alle istituzioni accademiche nell’Europa centrale e orientale di essere coinvolte nelle attività dell’Istituto.</p>
      <p sl="pl">Il bilancio e le fonti di finanziamento dell’Istituto europeo di tecnologia sono una preoccupazione chiave che va di pari passo con qualsiasi discussione riguardante i piani per l’Istituto. Nel mio paese, la Polonia, ho rilevato una disponibilità a destinare risorse dei Fondi strutturali alla creazione dell’Istituto. Le autorità polacche stanno dimostrando così il loro desiderio di collegare gli obiettivi di sviluppo regionale alle sfide contemporanee, che comportano principalmente l’investimento nella conoscenza e lo sviluppo di un’economia basata su tecnologie moderne. In cooperazione con le autorità regionali e locali, il governo polacco sta proponendo la città di Breslavia come sede del comitato direttivo del nuovo Istituto europeo di tecnologia. Le autorità polacche propongono anche che Breslavia diventi uno dei principali centri di ricerca scientifica. Io credo fermamente che la città sia perfettamente adatta a questo scopo. Breslavia e la regione circostante possono offrire un ambiente accademico vibrante e innovativo, con oltre centomila giovani studenti dotati e ambiziosi e con notevoli nuovi investimenti nello sviluppo industriale.</p>
    </intervention>
    <intervention id="3-063" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, oggi dovremmo discutere dei risultati di Lahti.</p>
      <p sl="el">Quali risultati? Sull’energia e sulle relazioni con la Russia, i Primi Ministri hanno detto che insisteranno sul rispetto della Russia per i diritti fondamentali. Poi hanno fatto marcia indietro, indicando che la Realpolitik è l’unica soluzione per soddisfare i requisiti dell’Unione in termini di energia. Alla fine, sono riusciti a indurre la Russia a voltare loro le spalle sia sull’energia sia sulle questioni umanitarie.</p>
      <p sl="el">I risultati sono stati ancor più deludenti sull’importante questione dell’immigrazione. I Primi Ministri ci hanno detto che dobbiamo concentrarci su un migliore controllo dei confini. Benissimo, ma allora perché abbiamo tagliato il bilancio di FRONTEX? Ma soprattutto, più insistono per affrontare l’immigrazione unicamente in un’ottica di polizia, con la repressione, più comprometteranno il nostro futuro. Per affrontare l’immigrazione illegale e il brutale traffico di esseri umani abbiamo bisogno, prima di tutto, di un quadro per l’immigrazione legale. Ma su questo si scontrano e si rifiutano di adottarlo. Abbiamo bisogno di una politica estera seria e di una politica di sviluppo economico e di conciliazione, che sono incapaci di formulare. Abbiamo anche bisogno di una politica coraggiosa per l’integrazione e per la parità di trattamento degli immigranti, che tuttavia si rifiutano di formulare.</p>
    </intervention>
    <intervention id="3-064" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, è vero che abbiamo bisogno di un partenariato con la Russia, e sarebbe bello avere anche una comunità di valori, ma qual è la realtà della situazione? In Russia, la struttura verticale del potere è organizzata fino all’ultimo dettaglio, la Duma è stata addomesticata, i governatori sono nominati, non eletti, la libertà di stampa è ristretta e il lavoro delle organizzazioni non governative, comprese le fondazioni politiche per la democrazia e i diritti umani, diventa sempre più difficile. In questo momento, quindi, non possiamo avere una comunità di valori con il governo russo – potrebbe essere possibile con il popolo russo, che però non era presente a Lahti.</p>
      <p sl="de">Perciò, Presidente Vanhanen, il Presidente Barroso ha ragione quando dice che dovremmo concordare principi specifici per creare relazioni stabili: trasparenza, certezza giuridica, trattamento nazionale, apertura reciproca e accesso ai mercati. Sulla base di questi principi, possiamo costruire un accordo di partenariato e cooperazione e anche auspicare e adoperarci per la conclusione, un giorno, di un partenariato strategico con la Russia basato su valori condivisi.</p>
      <p sl="de">Concludo aggiungendo che a mio parere dovremmo svolgere la presente discussione a Bruxelles piuttosto che a Strasburgo.</p>
    </intervention>
    <intervention id="3-065" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, senza dubbio il Vertice di Lahti è stato un successo per l’Unione europea. L’attenzione dedicata alla competitività e all’innovazione è stata seguita da un dialogo costruttivo con la Russia, ed è stata sollevata anche la questione dei diritti umani. I nostri capi di Stato e di governo hanno dimostrato unità e hanno rispecchiato i nostri valori comuni. Come ha detto il Vicepresidente del PPE, Michel Barnier, un paio di settimane fa a Lione, nessuno di noi può sedere al tavolo del processo decisionale globale come politico nazionale. Questo è vero e vale anche per le relazioni UE-Russia.</p>
      <p sl="en">La libertà di parola è in grande pericolo in Russia. In uno studio molto recente di Reporter Senza Frontiere – nel quale numerosi Stati membri dell’UE si sono piazzati alle prime posizioni – la Russia è risultata al 147° posto fra 168 paesi.</p>
      <p sl="en">Raramente mi trovo d’accordo con il Presidente del Parlamento Borrell Fontelles, ma devo dire che egli ha avuto ragione a dare forte rilievo alla questione dei diritti umani e della democrazia in Russia con il Presidente Putin. Dobbiamo avere una posizione chiara sui diritti umani, chiunque ci troviamo di fronte.</p>
      <p sl="en">Un’indagine indipendente ed efficiente per individuare e condannare gli assassini della coraggiosa giornalista Anna Politkovskaja costituisce un vero e proprio test per la libertà e lo Stato di diritto in Russia e per le sue relazioni con l’Unione europea. Il mondo democratico non può tacere quando la libertà è minacciata e i suoi più convinti sostenitori vengono uccisi.</p>
      <p sl="en">Se non agiamo subito, potremmo perdere altri 30 anni di libertà, come i nostri cittadini ungheresi quando il mondo occidentale non agì con sufficiente coraggio per sostenere la popolazione insorta 50 anni fa nella rivoluzione. La cooperazione pratica con la Russia è importante, ma nulla è più importante del progresso compiuto dalla Russia sulla strada verso la libertà e i diritti umani.</p>
    </intervention>
    <intervention id="3-066" speaker_id="28419" name="Nicola ZINGARETTI" is_mep="True" mode="spoken" nationality="Italy" birth_date="11-10-1965" birth_place="Roma" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, quando si parla con la Cina di questioni di commercio, con gli Stati Uniti di agricoltura o con la Russia di energia, oppure quando si interviene in teatri di crisi come il Libano o in generale il Medio Oriente, il tema è ormai da tempo sempre lo stesso: nessun paese europeo, da solo, ha la possibilità di farcela, di resistere o di portare a compimento obiettivi e ambizioni. Pertanto, anche per quanto riguarda l’energia e il tema del rapporto con la Russia, e con una leadership sempre più inquietante, il tema è sempre lo stesso: l’Europa deve essere unita e parlare con una sola voce.</p>
      <p sl="it">Se il vertice di Lahti, come ha detto il collega Goebbels, ha prodotto un risultato virtuale, ora rimane molto da fare e per questo occorrono una Commissione autorevole e coraggiosa, che sappia piegare egoismi nazionali e parlare a nome di tutti, un Parlamento che sappia essere l’interprete più autorevole degli interessi comunitari, nonché un Consiglio e governi che comprendano quanto l’interdipendenza tra i paesi sia la chiave per contare di più.</p>
      <p sl="it">Vi sono segnali ed esempi a tale riguardo e, tra tutti, voglio citare la scelta del governo italiano il quale, sedendo da gennaio nel Consiglio di sicurezza dell’ONU, ha da subito detto: “questo sarà un seggio al servizio dell’Europa”. Si tratta di un atto concreto che costituisce un esempio di contributo da parte di un membro del Consiglio.</p>
    </intervention>
    <intervention id="3-067" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, per quanto riguarda Lahti, desidero richiamare l’attenzione dell’Assemblea sulla proposta per un Istituto europeo di tecnologia (ΙΕΤ).</p>
      <p sl="el">I primi messaggi giunti dal Consiglio sono positivi, così come quelli dal Parlamento. Ciò che desidero evidenziare, Presidente Vanhanen e Presidente Barroso, è che abbiamo bisogno di uno strumento nuovo e innovativo che combini con successo istruzione, ricerca e innovazione. Abbiamo bisogno di un motore che ci consenta di trasformare la ricerca in prodotti e servizi innovativi. Non abbiamo bisogno, tuttavia, di un’istituzione che sradichi l’antica tradizione accademica in Europa, ma di un organismo che la rispetti e se ne avvalga al massimo grado. Proprio per questa ragione è estremamente importante che conosciamo il parere delle nostre università, dei centri di ricerca e delle imprese prima di prendere una decisione su questo nuovo istituto.</p>
      <p sl="el">Numerose agenzie hanno già sottoposto i loro pareri. A prima vista, sembrerebbe che i messaggi che stiamo ricevendo siano spesso contraddittori su determinate questioni importanti. Ritengo tuttavia che le posizioni non siano granitiche, ma esprimano piuttosto preoccupazioni. Perciò è altresì molto importante concedere un ampio margine di tempo a tutti i partner ai fini di una consultazione fatta con disponibilità e in uno spirito di cooperazione.</p>
      <p sl="el">L’approccio iniziale nella proposta di regolamento lascia numerose questioni aperte su problemi cruciali, come il modo per salvaguardare un finanziamento fattibile per l’ΙΕΤ. Come persuaderemo i privati a investire in uno strumento senza precedenti? Come salvaguarderemo la partecipazione fondamentale delle università e come le convinceremo che l’ΙΕΤ non sarà in conflitto con loro né indebolirà le loro attività? Come li convinceremo che le attività di ricerca non saranno frammentate, con risultati opposti a quelli voluti?</p>
      <p sl="el">Dobbiamo chiarire tutti i dettagli, perché è su di essi che sarà giudicato il successo dell’impresa, non sull’idea generale, ampiamente accettata.</p>
    </intervention>
    <intervention id="3-068" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Nel suo discorso odierno, il Presidente Barroso ha detto che è stata toccata la questione della Georgia. Tutti sappiamo che si può toccare qualcosa con una carezza delicata o con la stretta di un orso.</p>
      <p sl="et">Alla conferenza stampa a Lahti, la sera di venerdì scorso, tutti abbiamo appreso con grande sorpresa che nulla sta accadendo tra la Georgia e la Russia, e che c’è invece un conflitto tra la Georgia, da un lato, e Abkhazia e Ossezia dall’altro. Secondo il Presidente Putin, la situazione rischia di degenerare in uno spargimento di sangue.</p>
      <p sl="et">Il mese scorso, tuttavia, Putin ha informato i giornalisti occidentali che se il Kosovo fosse separato dalla Serbia, Ossezia, Abkhazia e Transnistria si distaccherebbero definitivamente. Poiché non sono Stati insulari, la separazione significherebbe di fatto l’incorporazione nella Russia. Questa è una seria revisione dell’accordo di Helsinki del 1975.</p>
      <p sl="et">Signor Presidente, sappiamo che il conflitto tra la Russia e la Georgia non è causato da una provocazione da parte della Georgia, ma piuttosto dal risveglio della Russia imperiale, basato da un lato sull’incitamento del nazionalismo russo e dall’altro sull’uso delle forniture di energia per la restaurazione dell’impero. Anche il gasdotto Baku-Tbilisi-Ceyhan ha il suo peso in questa questione.</p>
      <p sl="et">Invito tutte le Istituzioni dell’Unione europea a difendere con maggiore forza la Georgia …</p>
      <a text="(Il Presidente interrompe l’oratore)"/>
    </intervention>
    <intervention id="3-069" speaker_id="28348" name="Josef ZIELENIEC" is_mep="True" mode="spoken" nationality="Czechia" birth_date="28-04-1946" birth_place="Moskva" p_group="Group of the European People's Party (Christian Democrats) and European Democrats" m_state="CZ">
      <p sl="cs">Noto con costernazione che il Vertice di Lahti rappresenta un’occasione persa per quanto riguarda la questione dell’energia, sia in termini delle relazioni tra l’Unione europea e la Russia, sia per l’intesa comune tra gli Stati membri. Sotto la pressione dei media , i politici europei hanno detto chiaramente che riconoscono l’importanza di parlare con una sola voce quando si tratta di energia. Temo, tuttavia, che dobbiamo ancora raggiungere una reale unità e armonia quando si tratta di promuovere le questioni connesse all’energia.</p>
      <p sl="cs">Ciò è attestato dal fatto che alcuni Stati membri dell’UE preferiscono condurre negoziati bilaterali sulle singole questioni di sicurezza energetica piuttosto che a nome dell’Unione nel suo insieme. Devo sottolineare che il tema dell’energia ha implicazioni ambientali, economiche e, soprattutto, geostrategiche. L’Europa dipende da fonti di energia esterne. Questa incapacità di armonizzare i nostri interessi e il nostro approccio indebolisce la nostra posizione negoziale nel mercato dell’energia globale, aggrava la nostra vulnerabilità e indebolisce seriamente la nostra autorità come europei in un contesto di politica estera. La nostra capacità di promuovere valori come la democrazia, lo Stato di diritto e la trasparenza del mercato in tutto il mondo ne uscirà ridotta.</p>
      <p sl="cs">Vorrei quindi esortare il Consiglio e la Commissione a compiere passi concreti per formulare e attuare una politica energetica europea, che è una potenziale soluzione e che preparerebbe il terreno a una politica energetica comune dell’Unione europea. Tale strategia definirebbe i nostri obiettivi nel settore dell’energia, nonché le misure necessarie per realizzarli, e creerebbe un meccanismo chiaro per un processo decisionale comune sui progetti energetici e per la comunicazione all’interno e all’esterno dell’UE, rafforzando la nostra solidarietà sulle questioni relative all’energia. E’ in gioco il nostro futuro nel mondo globalizzato e la nostra capacità di salvaguardare la stabilità e la prosperità del continente.</p>
      <p sl="cs">Sono fermamente convinto che la questione energetica costituirà un test fondamentale della capacità dell’UE di agire in modo efficace.</p>
    </intervention>
    <intervention id="3-070" speaker_id="4311" name="Bernard POIGNANT" is_mep="True" mode="spoken" nationality="France" birth_date="19-09-1945" birth_place="Vannes" p_group="Socialist Group in the European Parliament" m_state="FR">
      <p sl="fr">Signor Presidente, in Finlandia il Presidente Borrell ha difeso i diritti umani e ciò torna a suo merito. Il Presidente Barroso ha difeso i diritti dell’Europa per l’energia, com’era suo dovere. Il Presidente Chirac, come ogni capo di Stato e di governo, ha difeso gli utenti del gas del suo paese. Mi sembra normale. Ma ciò disturba le coscienze europee, che sarebbero state disturbate allo stesso modo se si fosse trattato del petrolio saudita, iraniano o di qualche paese africano.</p>
      <p sl="fr">Per me, la questione non è di sapere se si può acquistare il gas dal diavolo. Lo si acquisterà. La domanda è piuttosto come si può fare a meno del gas del diavolo. Penso che negli anni a venire, e per quanto la riguarda, Presidente Vanhanen, nei prossimi mesi, è l’indipendenza l’obiettivo che ci deve guidare. Nei prossimi 10 o 20 anni, il petrolio e il gas devono essere per la nostra indipendenza ciò che il carbone e l’acciaio sono stati per la nostra pace.</p>
      <a text="(Applausi)"/>
    </intervention>
    <intervention id="3-071" speaker_id="23848" name="Rihards PĪKS" is_mep="True" mode="spoken" nationality="Latvia" birth_date="31-12-1941" birth_place="Rīga" p_group="Group of the European People's Party (Christian Democrats) and European Democrats" m_state="LV">
      <p sl="lv">Grazie, signor Presidente, Presidente Vanhanen e Presidente Barroso. Prima di tutto desidero ringraziare la Presidenza finlandese per aver organizzato questo Vertice, poiché un vertice informale è una buona occasione per parlare di problemi difficili. In secondo luogo, penso che sia stato grazie alla fermezza e all’iniziativa del Presidente Vanhanen che si è potuta raggiungere una posizione unitaria, almeno riguardo alle questioni dell’energia. Comunque, vorrei richiamare la vostra attenzione, onorevoli colleghi, su due argomenti. In primo luogo, mi sembra che le disposizioni della Carta dell’energia debbano sicuramente essere incluse nel nuovo accordo di partenariato e cooperazione tra l’Unione europea e la Russia. Ciò è tanto più importante in quanto Putin lo ha definito un accordo strategico. Tuttavia, cosa dovremmo fare noi? La triste esperienza del mio paese e della mia gente dimostra che la Russia non si è mai fatta scrupolo di ricorrere alla forza e alle pressioni quando ha potuto. Per tale ragione mi sembra che, in primo luogo, dobbiamo lavorare molto più duramente per creare una rete unificata di gas ed energia elettrica nell’Unione europea. In secondo luogo dobbiamo lavorare molto più duramente sulle fonti energetiche alternative. In terzo luogo, dobbiamo lavorare sui programmi di risparmio energetico. Qui concordo con l’onorevole Schulz, che prima ha fatto un discorso molto appassionato su questo argomento. C’è un’altra questione che è stata toccata alla conferenza stampa. Putin, in risposta a una domanda, ha detto che la questione riguardante l’Abkhazia, la Georgia e l’Ossezia meridionale è un problema loro. Questo è a dir poco cinico. Sappiamo molto bene che l’esercito russo è anche in Transnistria, che la Russia ha fornito armi e che il personale dirigente in tutte quelle enclave sono funzionari delle organizzazioni ufficiali della Russia. A me sembra doveroso per l’Europa prendere un’iniziativa …</p>
      <a text="(Il Presidente interrompe l’oratore)"/>
    </intervention>
    <intervention id="3-072" speaker_id="photo_generic" name="Matti Vanhanen" is_mep="True" mode="spoken">
      <p sl="fi">Presidente in carica del Consiglio. – Signor Presidente, prima di tutto vi ringrazio per questa discussione, che ha dimostrato che anche il Parlamento sembra molto unito nelle sue principali politiche e pienamente in accordo con i pareri del Consiglio europeo e della Commissione. A tale riguardo, credo che sarà più facile per l’Unione trovare un approccio di fondo nella sua politica estera in materia di energia.</p>
      <p sl="fi">Vale la pena ricordare che a livello di Consiglio europeo abbiamo avviato il dibattito sulle relazioni estere per l’energia soltanto a marzo di quest’anno, in occasione di una cena al vertice durante il semestre di Presidenza austriaca. All’epoca siamo giunti alla conclusione che l’Unione aveva bisogno anche di una politica estera nel campo dell’energia. Durante il semestre di Presidenza successivo, la Finlandia si è assunta il compito di formulare una politica estera energetica in collaborazione con la Commissione, ed è quello che stiamo facendo.</p>
      <p sl="fi">La Commissione ha elaborato un eccellente documento per il Vertice di Lahti e durante il pranzo abbiamo trascorso circa tre ore a discutere l’approccio in modo così approfondito che la sera, all’incontro con il Presidente Putin, il Presidente Barroso e io abbiamo potuto parlare per il gruppo nel suo insieme. Durante i prossimi i mesi definiremo questa politica estera dell’energia anche in termini di un approccio dell’Unione nei confronti non solo della Russia, ma di tutti i nostri partner e i paesi terzi.</p>
      <p sl="fi">Numerosi discorsi qui hanno sottolineato che il Vertice di Lahti è stato un passo o un primo passo nella direzione giusta. Anch’io la penso così. Concordo anche con chi ha commentato che dobbiamo dimostrare nella pratica che stiamo anche passando all’azione. La prossima importante fase sarà nelle prossime settimane, quando il Consiglio dovrà giungere a un accordo sul mandato negoziale, sulla base del quale l’Unione avvierà i colloqui con la Russia sul futuro accordo di partenariato e cooperazione, o comunque sarà denominato questo nuovo accordo. Al Vertice UE-Russia di novembre si dovrà trovare un consenso e prendere una decisione sull’inizio dei colloqui. A tale riguardo, il Vertice di Lahti è stato una prova generale. Comunque, il Vertice di Lahti ha anche fatto sapere a Putin che alla riunione di novembre, nella quale il Presidente Barroso, l’Alto rappresentante Javier Solana e io rappresenteremo l’Unione e parleremo a nome dell’intera Unione. Questa discussione che abbiamo ora svolto in Parlamento costituirà un solido sostegno a tal fine. Potremmo dire che tutte le Istituzioni dell’Unione sono in prima fila su questo.</p>
      <p sl="fi">Dipendiamo gli uni dagli altri. Questa dipendenza deve essere resa tale da avvantaggiare entrambe le parti attraverso la reciprocità. La dipendenza deve essere basata anche sui valori comuni, come è già stato ripetuto più volte in Aula. Si tratta di un obiettivo e di una politica chiari dell’Unione. Quando parliamo di cooperazione con la Russia, tuttavia, non dovremmo dipingere la Russia o i russi come mostri. Anch’essi vogliono la cooperazione, vogliono migliorare il proprio tenore di vita e la prosperità e vogliono cooperare con noi. Questo è stato anche il messaggio forte inviato dal Presidente Putin, il quale ha sottolineato che la Russia e i russi dipendono di fatto dall’Europa più di quanto l’Europa dipenda dalla Russia. Hanno particolarmente bisogno di cooperazione in molte aree tecnologiche per poter compiere progressi nel proprio lavoro di sviluppo, e noi dobbiamo essere pronti anche a questo.</p>
      <p sl="fi">Riguardo agli investimenti, vorrei ricordare a tutti che le imprese europee hanno già effettuato investimenti nel settore russo dell’energia per molti miliardi di euro. Alcuni importanti progetti di investimento non sono ancora conclusi, alcune imprese incontrano difficoltà con l’amministrazione russa, mentre altre hanno potuto completare i loro progetti più agevolmente. Per tale ragione abbiamo bisogno di regole comuni, regole che siano uguali per tutti. Analogamente, anche le regole per le imprese russe in Europa devono essere le stesse.</p>
      <p sl="fi">Vi ringrazio per questa discussione e per il feedback . A dicembre torneremo su molti di questi argomenti con alcune ferme conclusioni, nonché sugli interrogativi sollevati qui in molti interventi riguardo all’immigrazione. Sulle questioni dell’immigrazione, che si tratti di immigrazione legale o illegale, abbiamo bisogno di solidarietà reciproca fra Stati membri e di una politica comune, e sicuramente torneremo anche su questo argomento.</p>
      <a text="(Applausi)"/>
    </intervention>
    <intervention id="3-073" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Signor Presidente, signor Presidente del Consiglio, onorevoli deputati, credo che praticamente sia già stato detto tutto. Permettetemi semplicemente di tornare su alcuni punti che avete sollevato durante la discussione.</p>
      <p sl="unknown">Innanzi tutto, come ha detto il Primo Ministro Vanhanen, al termine del Vertice di Lahti il Consiglio europeo ha acceso il semaforo verde per l’iniziativa dell’Istituto europeo di tecnologia – non il giallo, ma il verde. Ora non rimane che realizzarla. A tal fine abbiamo già presentato una proposta legislativa che sarà esaminata dal Consiglio e dal Parlamento e che copre tra l’altro la questione del finanziamento che avete menzionato nel corso della discussione. Il nostro approccio è che il finanziamento debba giungere sia dalle Istituzioni comunitarie sia dagli Stati membri che vogliono sostenere l’iniziativa: per loro è un modo di realizzare gli obiettivi di Lisbona in materia di innovazione e di ricerca. Attendiamo anche contributi del settore privato. A questo riguardo, permettetemi di dirvi che, sulla base dei contatti informali che abbiamo, vi è un grande interesse da parte del settore privato per finanziare certe azioni che saranno condotte dall’Istituto, il che è normale poiché le stesse idee si ritrovano in molti dei nostri Stati membri. I partenariati tra pubblico e privato esistono e se certe iniziative degli Stati membri riescono ad attrarre investimenti privati per la ricerca, mi chiedo perché non possiamo ottenere lo stesso a livello europeo. Dico questo perché riteniamo che si debba conferire una dimensione europea al sostegno alla ricerca.</p>
      <p sl="unknown">In materia di ricerca, gli Stati Uniti si distinguono dall’Europa in particolare per l’esistenza di istituzioni e reti che coprono l’intero territorio degli Stati Uniti d’America, per esempio la National Science Foundation, che alcuni di voi conoscono, o il National Institute for Health. In Europa, finora, non esisteva praticamente niente del genere. Certo, in alcuni dei nostri paesi vi sono grandi istituzioni, grandi università, ma soltanto adesso abbiamo creato il Consiglio europeo della ricerca, un’istituzione essenziale per l’applicazione del settimo programma quadro di ricerca, e l’Istituto europeo di tecnologia, che è precisamente un’istituzione fondata sull’idea di reti per dare un impulso, una visione europea agli sforzi di innovazione, di ricerca e di insegnamento basati sull’eccellenza. E’ per tali motivi che si tratta di un grande progetto, e ringrazio tutti coloro che si sono espressi in suo favore.</p>
      <p sl="unknown">Abbiamo chiesto di includere tra le principali priorità di questo istituto la lotta contro il cambiamento climatico e il ruolo di guida dell’Europa nel campo delle energie rinnovabili, delle energie rispettose dell’ambiente. Credo che a questo riguardo abbiamo una missione specifica e invierò le mie osservazioni più in particolare a quanti hanno espresso preoccupazioni in merito, compreso l’onorevole Turmes.</p>
      <p sl="unknown">L’energia è indiscutibilmente la questione del futuro, da un punto di vista non solo economico ma anche politico. Sono d’accordo con l’osservazione dell’onorevole Poignant che propone un parallelo con la situazione nel settore del carbone e dell’acciaio. Vedo infatti nell’energia un grande argomento per un approccio federale. Per questo, qualche mese fa abbiamo presentato un Libro verde sull’energia sostenibile ed eravamo molto soddisfatti dell’appoggio che il Consiglio europeo ha dato all’idea di un approccio comune in materia energetica. Onorevole Poignant, stiamo lavorando proprio in quella direzione.</p>
      <p sl="unknown">Questo approccio è molto importante se si considerano le nostre responsabilità nei confronti del nostro pianeta e delle generazioni future: il cambiamento climatico è forse la più grande sfida del XXI secolo. Ma è anche molto importante dal punto di vista economico, tanto che dobbiamo mantenerci all’avanguardia nella lotta contro il cambiamento climatico e darle lo slancio di cui necessita. E’ altresì molto importante come manifestazione di solidarietà, soprattutto per l’Europa allargata: è un’occasione per dimostrare che la solidarietà deve essere concreta.</p>
      <p sl="unknown">Ritengo quindi che si tratti di una grande ambizione e posso garantire, in particolare all’onorevole Turmes, che è in questo spirito che stiamo elaborando il pacchetto relativo all’energia che sarà presentato a gennaio. Ne avete già avuto un’anteprima attraverso la proposta che abbiamo appena depositato concernente l’efficacia energetica. Come ha detto il Primo Ministro Vanhanen, il Consiglio di Lahti ha aperto la via alle decisioni formali in materia di energia che speriamo di ottenere al Consiglio di primavera, sotto la Presidenza tedesca.</p>
      <p sl="unknown">Concludo dicendo che condivido l’ambizione, e talvolta anche l’impazienza, espressa dagli onorevoli Goebbels, Swoboda, Schulz e molti altri. Il nostro ruolo oggi consiste, come ha detto l’onorevole Goebbels, nel trasformare i sogni in realtà. E’ proprio questo il nostro ruolo. Ma i vertici informali, come ha dimostrato anche quello di Hampton Court, offrono un’occasione per approfondire il dibattito e consolidare le posizioni. Da questo punto di vista, posso dirvi onestamente che il Consiglio di Lahti ha segnato un progresso. E’ stato difficile, particolarmente a causa dei rapporti sempre più complessi con la Russia. Anche su questo aspetto ho avuto l’impressione che si sia fatto un passo avanti – cui ha contribuito la presenza del Presidente Putin. Ho avuto la sensazione che i capi di Stato e di governo comprendessero il bisogno di coerenza e di solidarietà. Perciò spero che adesso, durante la Presidenza finlandese e oltre, con l’appoggio vigile del Parlamento europeo ci saranno le condizioni per compiere progressi in questi importanti settori, quali l’energia e l’innovazione, e anche per far avanzare il nostro progetto di un’Europa più unita.</p>
      <a text="(Applausi)"/>
    </intervention>
    <intervention id="3-074" speaker_id="1983" is_mep="True" mode="spoken" role="Presidente" name="Pierre MOSCOVICI" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-075" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sapevo che i membri dell’UKIP sono scollati dalla realtà, ma sono comunque stupito dal discorso di Godfrey Bloom, in cui sembrava intendere che la Gran Bretagna sia autosufficiente in campo energetico e non abbia bisogno di collaborare, né di trattare, con altri paesi. Dice che la “linfa vitale” della Gran Bretagna non dovrebbe essere nelle mani di “stranieri”, ma in che modo intende evitare di importare energia? Certamente non con fonti rinnovabili, che definisce con sprezzo “sciocchezze”, affermando che le centrali eoliche sono “assurde” e che nessuno “scienziato attendibile” sosterrebbe che l’energia rinnovabile possa svolgere una parte significativa nel mix energetico della Gran Bretagna.</p>
      <p sl="en">Quindi, niente importazioni, niente fonti rinnovabili, esaurimento del petrolio e del gas del Mar del Nord, il nucleare, se mantenuto, solo per una piccola quota di energia elettrica e possibilità piuttosto limitate di espandere il carbone: la visione dell’UKIP del futuro della Gran Bretagna, incontaminata dagli stranieri, è alquanto cupa!</p>
    </intervention>
    <intervention id="3-076" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Sullo sfondo del Vertice, si uniscono le forze per discutere come (ri)cominciare il processo mirato a (re)imporre l’inaccettabile Trattato, erroneamente e ingiustamente denominato “Costituzione europea”, contro la volontà sovrana democraticamente espressa dei popoli francese e olandese.</p>
      <p sl="pt">Queste funeste intenzioni vengono sempre più spesso dall’alto. Si vedano, ad esempio, le parole di Antonio Vitorino, dirigente del partito socialista portoghese, che, giunge notizia, “ora lavora per la Commissione”. Egli afferma che la Presidenza portoghese nel secondo semestre del 2007 avrà “l’enorme responsabilità” di “compiere i primi passi nell’applicazione del [cosiddetto] programma di modifica costituzionale” e “sarà una rampa di lancio per la nuova [cosiddetta] Costituzione europea”, concretizzando un “programma” definito in precedenza dalla Presidenza tedesca e da concludersi ad opera della Presidenza francese nel secondo semestre del 2008.</p>
      <p sl="pt">La fuga precipitosa verso l’integrazione capitalista che caratterizza l’Unione europea e l’integrazione neoliberale, federalista e militarista che la cosiddetta “Costituzione europea” rafforzerebbe sul piano giuridico e politico, si scontrerà ancora una volta, nonostante tutta la propaganda, la mistificazione e l’autoritarismo, con il rifiuto categorico da parte di tutte le forze che lottano per un’Europa di Stati sovrani e uguali, un’Europa di progresso sociale, di cooperazione e di pace.</p>
    </intervention>
    <intervention id="3-077" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Vorrei fare qualche osservazione sul Vertice europeo di Lahti.</p>
      <p sl="fr">In primo luogo, mentre il nostro continente subisce un’ondata di immigrazione clandestina senza precedenti, i capi di Stato e di governo non hanno giudicato utile dedicare più di mezz’ora a questo problema. Non c’è nulla, assolutamente nulla, da aspettarsi dall’Unione europea in questo campo, ed è urgente riconoscere formalmente che la politica di immigrazione può essere soltanto nazionale e la cooperazione sull’argomento può essere soltanto intergovernativa.</p>
      <p sl="fr">In secondo luogo, il Presidente Putin ha tutto il diritto di mantenere un certo grado di sovranità sulle risorse energetiche del suo paese e di rifiutare di svenderle agli appetiti delle multinazionali petrolifere in nome di un liberismo di cui non condivide la filosofia. In quanto alle minacce sui diritti umani, il cui rispetto deve essere la base su cui fondare le relazioni dell’Unione europea con il resto del mondo, sarebbero più credibili se non fossero così selettive e se fossero dirette anche a paesi come la Cina.</p>
      <p sl="fr">Infine, continuiamo ad attendere dal Consiglio la condanna delle autorità turche, che hanno cercato di imporre l’esclusione di un collega cipriota da una delegazione di deputati europei. E’ sempre meno accettabile negoziare l’adesione di un paese che rifiuta di riconoscere la totalità degli Stati membri.</p>
    </intervention>
  </section>
  <section id="creitem5" title="5. Seduta solenne - Ungheria">
    <intervention id="3-081" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Signor Presidente della Repubblica ungherese, onorevoli colleghi, è per me un onore darle il benvenuto nella seduta plenaria del Parlamento europeo, Presidente Sólyom.</p>
      <p sl="unknown">Il Presidente Sólyom è un insigne avvocato che ha sempre dato prova di grande determinazione nel difendere la legge, la libertà politica e la dignità umana. E’ stato uno dei primi cinque giudici la cui nomina fu decisa dalla Tavola rotonda costituitasi in Ungheria nel 1989, quando quel paese e altri conquistarono la libertà.</p>
      <p sl="unknown">In veste di Presidente della Corte costituzionale, il Presidente Sólyom ha influenzato notevolmente le decisioni che hanno rafforzato la giovane democrazia ungherese e le sue istituzioni.</p>
      <p sl="unknown">In qualità di terzo Presidente della Repubblica ungherese, il Presidente Sólyom ha contribuito a dare peso e prestigio al suo paese.</p>
      <p sl="unknown">Egli è un sostenitore dei diritti sociali e ambientali. Nel primo anno del suo mandato si è conquistato rispetto svolgendo le proprie funzioni con prudenza ma anche con fermezza, laddove necessario.</p>
      <p sl="unknown">Il Presidente Sólyom è inoltre un convinto ambientalista. In tale spirito ha dato vita a un Gruppo europeo dei presidenti verdi, ovvero dei capi di Stato interessati ai problemi ambientali – un’iniziativa originale e creativa.</p>
      <a text="(Applausi)"/>
      <p sl="unknown">Avrà senz’altro compreso a quale gruppo appartengono i deputati che l’hanno testé applaudita.</p>
      <p sl="unknown">Cinquant’anni fa, con la rivolta il popolo ungherese dimostrò quanto fosse forte il sostegno popolare ai principi democratici e la volontà di diventare padrone del proprio destino nazionale. Oggi commemoriamo e celebriamo una serie di eventi che costituiscono vere e proprie pietre miliari.</p>
      <p sl="unknown">Tutto cominciò nel 1989, quando il paese proclamò l’indipendenza, e nel 1990, quando il parlamento ungherese stabilì che il 23 ottobre sarebbe stata festa nazionale, a dimostrazione del fatto che l’eredità della rivoluzione del 1956 è ancora viva tra noi.</p>
      <p sl="unknown">Nella seduta plenaria di ieri il Parlamento europeo ha commemorato la rivoluzione ungherese del 1956; giovedì adotteremo una risoluzione in proposito. Inoltre, oggi pomeriggio il Parlamento europeo ribadirà l’importanza di questa giornata celebrativa inaugurando la mostra fotografica “Ungheria – passato e futuro – 1956-2006”, che invito tutti i colleghi a visitare.</p>
      <p sl="unknown">Signor Presidente, la ringrazio di essere qui con noi in un momento così importante per la storia del suo paese e anche per la storia di tutta l’Europa.</p>
      <a text="(Applausi)"/>
    </intervention>
    <intervention id="3-082" speaker_id="photo_generic" name="László Sólyom" is_mep="True" mode="spoken">
      <p sl="en">Presidente della Repubblica ungherese. – Signor Presidente, onorevoli deputati al Parlamento europeo, rappresentanti del Consiglio e della Commissione, signore e signori, l’Ungheria e il mondo intero celebrano insieme il cinquantesimo anniversario della rivoluzione ungherese del 1956 e la sua lotta per la libertà. E’ incoraggiante ed esaltante constatare che esiste un evento nella cui commemorazione tutti si possono identificare, senza divergenze di opinione, senza riserve. Tutti rendono omaggio alla memoria degli eroi ungheresi del 1956. Ora, a cinquant’anni di distanza, in una prospettiva storica e dopo la caduta del regime comunista sovietico, possiamo comprendere chiaramente l’importanza storica della rivoluzione ungherese del 1956 e della lotta per la libertà.</p>
      <p sl="en">Ma questo è anche un evento che offre al mondo l’occasione di celebrare sé stesso – e ne ha ben donde. Possiamo rivivere insieme l’entusiasmo con cui i popoli si schierarono durante la rivoluzione ungherese. Il mondo può oggi celebrare il suo generoso sacrificio: l’Austria, che era stata liberata da poco, aprì i propri confini a 160 000 rifugiati ungheresi; i polacchi, che donarono sangue per salvare coloro che erano rimasti feriti lottando per la libertà; i numerosi paesi in tutto il mondo che diedero una nuova casa a decine di migliaia di rifugiati ungheresi.</p>
      <p sl="en">Ma il vero motivo di questa commemorazione e di questa gioia è il fatto che oggi l’Ungheria è uno Stato indipendente, sovrano e democratico, in cui vige lo Stato di diritto, un paese che di propria spontanea volontà può diventare membro di organizzazioni internazionali come l’Unione europea.</p>
      <p sl="en">E’ in virtù degli eventi del 1956 che il mondo guarda all’Ungheria con atteggiamento positivo. L’eroica lotta dei combattenti ungheresi per la libertà contro il dominio sovietico ha conquistato all’Ungheria riconoscimento e apprezzamento ovunque e fino ai giorni nostri.</p>
      <p sl="en">Dopo il crollo dell’Unione Sovietica è diventato normale presentare la rivoluzione ungherese come un colpo mortale al regime sovietico a livello mondiale, ma nei primi anni dell’oppressione militare e negli anni del terrore sotto il regime di Kádár non tutti la pensavano così. Al massimo, i fatti del 1956 mettevano in dubbio l’ideologia comunista e ponevano un dilemma all’ala sinistra e filosovietica dell’intellighenzia dell’Europa occidentale, mettendola di fronte a eventi inconfutabili. Quegli atteggiamenti possono ancora oggi essere interpretati come una dimostrazione di sincerità intellettuale; dal punto di vista politico, però, l’Unione Sovietica aveva compreso che poteva affermare il suo potere nell’Europa orientale senza incontrare ostacoli né restrizioni: le potenze occidentali non avevano alcun interesse diretto né economico né di sicurezza in quella regione.</p>
      <p sl="en">Sussisteva un’ambivalenza tra le reali intenzioni politiche e la propaganda delle grandi potenze, e quindi vi era anche un’ambivalenza nelle aspettative della nazione ungherese. Né il governo americano né quello francese o britannico avevano l’intenzione di intervenire, e neppure di mettere in questione l’integrità della sfera d’influenza sovietica, come fecero chiaramente intendere all’Unione Sovietica nel mese di ottobre. Ma lasciarono il governo ungherese da solo, isolato e non informato, creando anche un fraintendimento nei combattenti per la libertà e nella popolazione, perché la propaganda delle emittenti radio occidentali, sponsorizzate dai rispettivi Stati, li invitavano confidare nell’arrivo di aiuti che li avrebbero liberati.</p>
      <p sl="en">Nessuno ha ostacolato i comunisti quando costruirono il Muro di Berlino nel 1961 e quando intervennero militarmente per annientare, nel 1968, il movimento riformista noto come la Primavera di Praga. Ciò che li ha costretti nel 1989 ad abbandonare la loro sfera d’influenza nel Baltico e nell’Europa centrale e orientale, e che ha portato infine al crollo del loro sistema, non sono stati i fatti del 1956 bensì la debolezza innata di quel sistema e l’incapacità dell’Unione Sovietica di essere competitiva in campo economico e nella corsa agli armamenti.</p>
      <p sl="en">Tuttavia, viste da un’altra angolatura, la rivoluzione e la lotta per l’indipendenza ungheresi hanno fornito la prima e più evidente prova dell’instabilità dei regimi comunisti nei paesi dell’Europa centrale, le cui tradizioni storiche, politiche e culturali erano diverse da quelle dell’Unione Sovietica. Quei paesi avevano una tradizione democratica, e l’indipendenza nazionale era diventata una sorta di valore quasi intrinseco. Le rivolte in Polonia e in Ungheria nel 1956, in Cecoslovacchia nel 1968 e poi nuovamente in Polonia, sotto la guida del sindacato Solidarność , a partire dagli anni ’80, erano lotte concomitanti volte ad affermare le libertà democratiche fondamentali e a limitare l’influenza sovietica. Quegli eventi e quelle lotte hanno infine determinato il passaggio alla democrazia dei paesi dell’Europa centrale nel 1989-90.</p>
      <p sl="en">Un tratto comune alla rivoluzione del 1956 e al cambiamento di regime del 1989 è che entrambi si opponevano al partito-Stato comunista. La fedeltà alla rivoluzione e la legittimità delle nostre rivendicazioni dipendono dalla misura in cui permettiamo che si offuschi la distinzione tra la nostra Ungheria libera di oggi e l’Ungheria che c’era prima.</p>
      <p sl="en">La lezione parallela da trarre dal 1956 e dal 1989 è che in entrambi i casi la storia ha superato le aspirazioni di chi voleva maggiore libertà all’interno di un sistema socialista. La grandezza del Primo Ministro Imre Nagy sta nell’averlo riconosciuto: egli si liberò del suo passato comunista, uscì dal sistema sovietico. Rimase un politico di sinistra, ma assunse un ruolo storico accettando il destino che la rivoluzionaria nazione ungherese gli offrì – e sarebbe morto piuttosto che sottrarsi ad esso.</p>
      <p sl="en">Il 22 ottobre, alla vigilia della rivoluzione, capi di Stato, primi ministri e altri illustri ospiti parteciparono a una serata di gala al Teatro nazionale dell’opera di Budapest. Alcuni degli invitati erano rappresentanti dei paesi che in quei giorni avevano accolto molti rifugiati ungheresi.</p>
      <p sl="en">Alla fine del 1956 oltre 153 000 ungheresi erano già fuggiti in Austria e altri 30 000 seguirono il loro esempio successivamente. L’Austria provvide molto generosamente affinché ai rifugiati ungheresi fossero garantite accoglienza e assistenza e organizzò gli aiuti internazionali, che erano diventati quasi indispensabili. I profughi ungheresi poterono così avere consulenza, assistenza legale, aiuto nella ricerca di un lavoro e persino la possibilità di andare a scuola e ricevere assistenza spirituale. L’Austria si adoperò inoltre per favorire l’emigrazione in paesi terzi, ma un decimo dei rifugiati rimase in Austria, un paese al quale gli ungheresi si erano sempre sentiti vicini.</p>
      <p sl="en">Gli aiuti austriaci non si limitarono, tuttavia, all’assistenza ai rifugiati. I nostri vicini non seguirono semplicemente gli eventi con attenzione, ma li vissero in prima persona con profonda empatia. Le forze di occupazione avevano lasciato l’Austria solo poco tempo prima, l’Armata rossa aveva appena abbandonato Vienna; gli austriaci sapevano quindi cosa significasse vivere in un paese privato della libertà, avevano vissuto sulla propria pelle come la mancanza di autodeterminazione possa pervadere e distruggere tutto. Anche noi avevamo esperienza di regimi totalitari.</p>
      <p sl="en">Siamo particolarmente grati anche alla Repubblica federale di Germania. I primi rifugiati ungheresi vi arrivarono il 2 novembre 1956. Quando il governo tedesco si rese conto di quanti fossero, decise di concedere al 10 per cento di essi il diritto di asilo, nonostante in un primo momento, il 7 novembre, avesse stabilito di accoglierne solo 3 000. Sebbene i rifugiati e gli esuli della Germania orientale stessero già mettendo pesantemente alla prova il sistema assistenziale tedesco, gli ungheresi furono accolti con grande sensibilità. La Croce rossa tedesca spese 30 milioni di marchi per aiutarli. 20 000 rifugiati ungheresi si stabilirono definitivamente in Germania, 1 200 studenti ungheresi furono accolti nelle università tedesche e a Kastl fu organizzata una scuola superiore bilingue.</p>
      <p sl="en">A nome del popolo ungherese desidero ringraziarvi di tutto.</p>
      <p sl="en">La commemorazione dei fatti del 1956 deve ricordare il senso di liberazione che abbiamo provato allora, insieme con una sensazione di pura e semplice gioia: questa è l’espressione che si legge sui volti dei dimostranti del 23 ottobre 1956 così come sono documentati in tutte le fotografie e in tutti i filmati dell’epoca. E questo è anche ciò che raccontano tutti coloro quando ricordano quei momenti.</p>
      <p sl="en">Vorrei concludere citando le parole di un famoso scrittore, Géza Ottlik: “Chi non vi ha partecipato dall’inizio alla fine non può comprendere come sia stato, e né l’immaginazione poetica né un cuore ardentemente rivoluzionario e neppure la mente di un genio possono riuscire a capirlo. Prima, non avrei mai potuto immaginare né la gioia di camminare nelle strade di Budapest, perché non sapevo, semplicemente non avevo la più pallida idea che una simile gioia potesse esistere … Nessuno dà più valore alla propria vita sventurata – forse resa troppo sventurata – di chi ha provato il senso astratto dell’onore della patria. Guardate quei volti, osservate … la loro espressione di quieto sollievo. Perché la cosa più importante non è la loro coraggiosa determinazione, l’ardimento eroico, bensì ciò che brilla nei loro occhi: un lieto sollievo. Marciano, insieme o separatamente, di fronte a carri armati, cannoni e mitragliatrici puntati contro di loro, animati da un senso di profonda e felice serenità. Nulla hanno più a cuore della loro riconquistata dignità umana”.</p>
      <p sl="en">Grazie.</p>
    </intervention>
    <intervention id="3-085" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Signor Presidente, la ringrazio molto per aver condiviso con noi le sue riflessioni sugli eventi che oggi commemoriamo. Rivolgiamo al suo paese i nostri migliori auguri.</p>
      <p sl="unknown">L’Europa è stata il faro che ha guidato molti paesi, non solo nell’est ma anche nell’ovest e nel sud del continente, verso la libertà e la democrazia.</p>
      <p sl="unknown">E’ indubbio che quanto lei ci ha detto accrescerà la conoscenza di quegli eventi storici da parte delle giovani generazioni. Le siamo grati per essere venuto qui oggi e ci auguriamo che lei e il governo ungherese possiate continuare a fare progressi sulla strada della piena integrazione nell’Unione europea. La ringrazio molto.</p>
      <a text="(Applausi)"/>
      <a text="(La seduta solenne termina alle 12.25)"/>
    </intervention>
    <intervention id="3-086" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="fr">Signor Presidente, in merito all’ordine del giorno della nostra riunione, mi pare, se non erro, che l’inizio delle votazioni fosse stato annunciato per le ore 12.30. Credo che questo spieghi con ogni probabilità perché alcuni colleghi non siano ancora presenti in Aula. Non potremmo semplicemente cominciare il turno di votazioni alle 12.30, come annunciato?</p>
      <a text="(Applausi)"/>
    </intervention>
    <intervention id="3-087" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Il turno di votazioni era stato annunciato e stiamo tutti continuando i lavori dell’Assemblea. Non reputo opportuno attendere fino alle ore 12.30 in punto, perché ho detto molto chiaramente che le votazioni sarebbero iniziate subito dopo la conclusione della seduta solenne.</p>
    </intervention>
    <intervention id="3-088" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, ho ascoltato quanto ci ha detto non nell’interpretazione simultanea bensì direttamente in originale, nel suo splendido castigliano, e, alla fine della discussione di stamani su questo argomento, lei ha detto che le votazioni si sarebbero svolte alle 12.30. Non ha aggiunto altro: ha detto solo che il voto avrebbe avuto luogo alle 12.30.</p>
      <p sl="es">Le chiedo pertanto, per rispetto verso gli onorevoli colleghi su una materia così delicata come questa, nella quale ogni singolo voto è importante – come sempre, del resto –, di avere la sensibilità di far iniziare la votazione alle 12.30 e non alle 12.25 o 12.26.</p>
    </intervention>
    <intervention id="3-089" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La ringrazio per il suo complimento sulla mia padronanza del castigliano, onorevole Guardans. Di norma, mi esprimo abbastanza bene in quell’idioma e, se ricordo bene, ho detto “12.30, dopo la seduta solenne”. Il processo verbale stabilirà chi di noi due ha ragione, però non c’è bisogno che lei mi solleciti a dar prova di sensibilità quando adotto le decisioni che reputo opportune.</p>
    </intervention>
    <intervention id="3-090" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, vorrei ribadire quanto dettole dall’onorevole Guardans, ovvero che, alla fine della discussione sul processo di pace, lei ha affermato che la votazione avrebbe avuto luogo alle dodici e mezza; inoltre, in lingua castigliana, che lei padroneggia così bene, quanto detto da lei – 12.30, dopo la seduta solenne – non è affatto incoerente con l’inizio delle votazioni alle ore 12.30.</p>
      <p sl="es">La seconda parte della frase va interpretata come una semplice garanzia del fatto che, qualora la seduta solenne non si concluda alle 12.30, le votazioni possono comunque iniziare anche dopo quell’ora. Questo è il significato delle parole da lei pronunciate in castigliano.</p>
    </intervention>
    <intervention id="3-091" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Non intendo esaminare alcun altro richiamo al Regolamento.</p>
    </intervention>
  </section>
  <section id="creitem6" title="6. Turno di votazioni">
    <intervention id="3-093" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem7" title="6.1. Processo di pace in Spagna (votazione)">
    <intervention id="3-095" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Esaminiamo la proposta di risoluzione del gruppo del Partito popolare europeo (Democratici cristiani) e dei Democratici europei e del gruppo “Unione per l’Europa delle nazioni”.</p>
      <p sl="unknown">Il gruppo PPE-DE ha presentato un emendamento al paragrafo 2 della sua proposta di risoluzione.</p>
      <a text="(Il Parlamento respinge l’emendamento mediante votazione elettronica)"/>
      <p sl="unknown">Votiamo ora sulla proposta di risoluzione presentata.</p>
      <a text="(Il Parlamento respinge la proposta di risoluzione mediante votazione per appello nominale)"/>
      <p sl="unknown">Passiamo a esaminare la proposta di risoluzione presentata dai gruppi PSE, ALDE, GUE/NGL e Verts/ALE.</p>
    </intervention>
    <intervention id="3-096" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, a norma degli articoli 136 e 138 del Regolamento, vorrei chiedere spiegazioni in merito al fatto che la risoluzione che ci apprestiamo a votare, che riveste una grande rilevanza politica, è stata modificata nel titolo e al paragrafo 6, in maniera sostanziale, oltre i termini stabiliti dal Regolamento. Inoltre, segnalo che tuttora non sono disponibili le versioni del nuovo testo in tutte le lingue, secondo quanto stabilito dal nostro Regolamento.</p>
      <p sl="it">Signor Presidente, vogliamo sapere per quali motivi i servizi hanno accettato una tale modifica, peraltro senza l’accordo dei gruppi politici, e non si è fatto invece ricorso a un emendamento orale, come previsto dalla prassi e dal Regolamento.</p>
      <p sl="it">Conformemente al Regolamento, non è possibile votare una modifica del testo presentata fuori dai tempi consentiti e senza aver consultato i gruppi politici.</p>
    </intervention>
    <intervention id="3-097" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Il Segretariato mi comunica che gli onorevoli colleghi possono consultare il testo in tutte le versioni linguistiche. Me lo garantisce.</p>
    </intervention>
    <intervention id="3-098" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, vorrei accertarmi che non si sia verificato un malinteso. Secondo le nostre liste di voto, si sarebbe dovuto procedere alla prima votazione per alzata di mano, mentre la seconda votazione, sulla proposta di risoluzione presentata dal gruppo del Partito popolare europeo (Democratici cristiani) e dei Democratici europei sarebbe dovuta avvenire per appello nominale. Secondo le nostre liste, tuttavia, questa votazione avrebbe dovuto riguardare la risoluzione dei socialisti, su cui abbiamo votato contro, credendo che si trattasse della seconda votazione. La votazione avvenuta era la prima, o sbaglio? Vorrei precisare che molti colleghi polacchi, nonché colleghi della Repubblica ceca e di altri paesi hanno votato nello stesso modo. Potrebbe chiarire la situazione, per favore?</p>
    </intervention>
    <intervention id="3-099" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Ciò che la Presidenza ha posto in votazione è molto chiaro: abbiamo messo ai voti un emendamento alla proposta di risoluzione. Il punto su cui abbiamo votato in seguito era molto chiaro. Stavamo votando sulla risoluzione presentata dal gruppo del Partito popolare europeo (Democratici cristiani) e dei Democratici europei e dal gruppo “Unione per l’Europa delle nazioni”. Bisogna essere completamente sordi per non aver capito ciò su cui stavamo votando.</p>
      <a text="(Proteste a destra)"/>
      <a text="(Applausi a sinistra)"/>
    </intervention>
    <intervention id="3-100" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, vorrei sollevare due questioni di carattere procedurale. La prima è che sull’emendamento si sarebbe dovuto votare per alzata di mano e non per appello nominale.</p>
      <a text="(Applausi dai banchi del gruppo)"/>
      <p sl="es">Come abbiamo appena constatato, signor Presidente, questo errore procedurale ha tratto in inganno alcuni deputati, inducendoli a commettere un errore nelle loro intenzioni di voto. Pertanto, signor Presidente, le chiedo di rimediare a questo errore applicando il nostro Regolamento.</p>
      <p sl="es">La seconda questione procedurale è che il testo della risoluzione socialista è stato oggetto di una modifica sostanziale – e sottolineo sostanziale – che non è stata apportata in conformità del Regolamento; ciò sarebbe infatti dovuto avvenire tramite la registrazione dell’emendamento, che però non è avvenuta entro il termine previsto, oppure attraverso la presentazione di un emendamento orale in plenaria.</p>
      <p sl="es">Pertanto, signor Presidente, anche il testo della risoluzione socialista non è conforme al Regolamento e le chiedo di agire di conseguenza.</p>
      <a text="(Applausi a destra)"/>
      <a text="(Proteste a sinistra)"/>
    </intervention>
    <intervention id="3-101" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Vidal-Quadras, non abbiamo effettuato una votazione per appello nominale, bensì una votazione elettronica. Data la sua lunga permanenza in quest’Aula, dovrebbe conoscere la differenza.</p>
      <p sl="unknown">In secondo luogo, l’interpretazione del Regolamento non spetta a lei, ma al Presidente, che assolve questo incarico con l’aiuto del Segretariato. Il Presidente sta ascoltando tutte le motivazioni che vengono illustrate per prenderle nella debita considerazione e agire quanto più opportunamente possibile. La prego però di non pontificare. Non dica: questo è conforme al Regolamento e questo non lo è, perché non è suo compito farlo.</p>
      <a text="(Proteste a destra)"/>
      <a text="(Applausi a sinistra)"/>
    </intervention>
    <intervention id="3-102" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, penso che abbia detto tutto ciò che era necessario dire. L’organizzazione dell’agenda, soprattutto per quanto riguarda l’ordine e le modalità delle votazioni, è di competenza del Presidente. A mio avviso lei ha condotto la votazione in modo più che appropriato. Tuttavia, la mia esperienza politica mi ha anche insegnato una cosa – siamo tutti politici e lo siete anche voi, onorevoli colleghi del gruppo del Partito popolare europeo (Democratici cristiani) e dei Democratici europei: quando non si riescono più a compiere progressi a livello politico, la colpa ricade sull’ordine del giorno. Questo lo sappiamo, ma ora, signor Presidente, le chiedo di proseguire con la votazione.</p>
      <a text="(Applausi a sinistra)"/>
    </intervention>
    <intervention id="3-103" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, alla luce del suo illustre passato tra le fila dei socialisti spagnoli, è possibile che, continuando a presiedere la seduta, si trovi in un conflitto di interessi, esclusivamente riguardo a questo punto?</p>
      <a text="(Vivi e prolungati applausi a destra)"/>
    </intervention>
    <intervention id="3-104" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, vorrei solo chiarire, alla luce della confusione che possono avere generato alcuni interventi, che non stiamo per votare su una risoluzione socialista, bensì su una risoluzione presentata congiuntamente dal gruppo socialista al Parlamento europeo, dall’Alleanza dei Democratici e dei Liberali per l’Europa, dal gruppo Verts/ALE e dal gruppo GUE/NGL, vale a dire da un insieme di vari gruppi parlamentari. Quella su cui stiamo per votare non è una risoluzione socialista, signor Presidente.</p>
      <a text="(Applausi a destra)"/>
    </intervention>
    <intervention id="3-105" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, forse qualcuno sta cercando di modificare l’esito della votazione o quel che è, ma sta di fatto che io ho votato in modo sbagliato a causa della votazione per appello nominale. La verità è questa. Nel corso della votazione almeno un voto non è stato espresso correttamente.</p>
      <a text="(Applausi a destra)"/>
    </intervention>
    <intervention id="3-106" speaker_id="28337" name="Bogdan PĘK" is_mep="True" mode="spoken" nationality="Poland" birth_date="08-04-1953" birth_place="Kraków" p_group="Independence/Democracy Group" m_state="PL">
      <p sl="pl">Signor Presidente, è indubbiamente fondamentale che dai voti emerga il volere di quest’Assemblea, ossia il volere dei deputati al Parlamento europeo. A causa di un errore, o di una svista, diversi deputati al Parlamento europeo non sono riusciti a votare secondo il loro volere. Chiedo quindi formalmente di ripetere la votazione. Così facendo, non corriamo alcun rischio, poiché l’Assemblea si limiterà semplicemente a indicare le sue vere intenzioni.</p>
      <a text="(Applausi a destra)"/>
    </intervention>
    <intervention id="3-107" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Per favore, stiamo affrontando una questione seria e importante. Vi prego di collaborare con l’Ufficio di presidenza affinché sia possibile svolgere un’analisi razionale e appropriata di quanto sta accadendo. Non è necessario che sosteniate ogni intervento manifestando approvazione da una parte o dall’altra.</p>
    </intervention>
    <intervention id="3-108" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, onorevoli colleghi, a prescindere dall’opinione che ognuno può avere su questa votazione, vorrei formulare un’osservazione e chiedere una risposta in merito ai presidenti del gruppo del Partito popolare europeo (Democratici cristiani) e dei Democratici europei: quanto affermato in questa sede è una grave impertinenza che l’intera Assemblea deve condannare. Il Presidente del Parlamento è stato eletto ad ampia maggioranza e ha il diritto di presiedere ogni votazione, che vi piaccia o meno. Qualsiasi altra osservazione è impertinente e scandalosa!</p>
      <a text="(Applausi a sinistra)"/>
    </intervention>
    <intervention id="3-109" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, vorrei semplicemente intervenire a proposito della risposta che ha fornito al Vicepresidente del Parlamento, onorevole Vidal-Quadras, dicendogli che spetta al Presidente del Parlamento europeo interpretare il Regolamento.</p>
      <p sl="es">L’articolo 159 del Regolamento del Parlamento afferma, al paragrafo 1, che il Parlamento vota normalmente per alzata di mano e, al paragrafo 2, che “Qualora il Presidente decida che il risultato è incerto, si procede alla votazione elettronica”. Lei, signor Presidente, ha proceduto a una votazione elettronica prima che si conoscesse il risultato, dando così luogo a confusione.</p>
      <p sl="es">Signor Presidente, alla fine del suo mandato parlamentare mancano due mesi. Non comprometta la sua indipendenza e il suo prestigio, poiché né lei né il Parlamento meritate un comportamento simile.</p>
      <a text="(Reazioni diverse)"/>
    </intervention>
    <intervention id="3-110" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Darò la parola all’onorevole Poettering affinché possa formulare un ultimo intervento su questioni di carattere procedurale; non ne seguiranno altri perché altrimenti questa discussione potrebbe protrarsi all’infinito. In seguito consulterò i membri dell’Ufficio di presidenza per prendere la decisione appropriata, conformemente al nostro Regolamento.</p>
    </intervention>
    <intervention id="3-111" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, credo che questa mattina, nella difficile situazione in cui ci troviamo, abbiamo tenuto un dibattito che è assolutamente degno di questa Assemblea. Per tutti noi è ora giunto il momento di agire e vorrei precisare che l’integrità del Presidente è fuori discussione.</p>
      <a text="(Applausi)"/>
      <p sl="de">Detto questo, vorrei anche chiedere di individuare una procedura che ci permetta di giungere a una decisione. Sarebbe stato corretto effettuare la prima votazione per alzata di mano, poiché la procedura che si segue di norma è questa. Ne ho quindi dedotto che avesse deciso di ricorrere a una votazione elettronica immediata dando per scontato che i risultati fossero molto simili, ma secondo la prassi si sarebbe dovuto procedere al voto per alzata di mano. Questa modalità di voto ha quindi avuto la spiacevole conseguenza di indurre alcuni deputati a votare in maniera diversa da come avrebbero voluto.</p>
      <p sl="de">Occorre poi stabilire se la risoluzione comune decisa dai gruppi sia stata redatta in maniera appropriata e se siano disponibili le traduzioni.</p>
      <p sl="de">Nel complesso, tutte le questioni elencate costituiscono una serie di problemi e quindi vorrei fare appello alla sua buona volontà affinché sia possibile ripetere le votazioni prima di procedere al voto sulla proposta di risoluzione comune presentata dai gruppi. Quest’Aula avrà così avuto la possibilità di pronunciarsi e di esprimere il proprio volere politico. Le chiedo ora di dare prova di quella buona volontà cui accennavo prima.</p>
      <a text="(Applausi)"/>
    </intervention>
    <intervention id="3-112" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Molte grazie, onorevole Poettering. La ringrazio di essere intervenuto a difesa del Presidente del Parlamento europeo.</p>
      <p sl="unknown">Ritengo che l’intervento dell’onorevole Doyle sia assolutamente inaccettabile e che non abbia nulla a che vedere con ciò che sta accadendo qui.</p>
      <a text="(Applausi)"/>
      <p sl="unknown">Abbiamo problemi più importanti di cui discutere. Onorevoli colleghi, vi prego di concedermi alcuni minuti affinché io possa consultarmi con i membri dell’Ufficio di presidenza sulle tre questioni che sono state sollevate nel corso di questi interventi.</p>
      <p sl="unknown">In seguito, la Presidenza annuncerà la propria decisione e vi ricordo che, conformemente all’articolo 166, paragrafo 4, del Regolamento, il Presidente prenderà la decisione che riterrà opportuna subito dopo i richiami al Regolamento sollevati in merito all’argomento in discussione, e che tale decisione non sarà sottoposta ad alcuna votazione. Questo significa che si deve applicare la decisione del Presidente, qualunque essa sia.</p>
      <p sl="unknown">Ora vi prego di permettermi di consultare i membri dell’Ufficio di presidenza sulle questioni tecniche relative ai tre problemi emersi.</p>
      <a text="(La seduta viene sospesa per alcuni minuti)"/>
      <p sl="unknown">Onorevoli colleghi, dopo avere consultato i servizi dell’Assemblea e avere esaminato i punti del nostro Regolamento che fanno riferimento ai temi discussi, considero opportuno procedere nella seguente maniera:</p>
      <p sl="unknown">per quanto riguarda la risoluzione presentata da una serie di gruppi politici, PSE, ALDE, GUE/NGL e Verts/ALE, mi è stato comunicato – e non vedo perché dovrei mettere in dubbio tali informazioni – che il testo è disponibile in tutte le versioni linguistiche. Mi è stato altresì riferito che ieri sono state apportate al testo modifiche dell’ultima ora, che l’Ufficio di presidenza ha accettato senza sottoporre ad alcuna procedura formale di emendamento perché non ha ritenuto necessario farlo. Di conseguenza, la risoluzione presentata dai gruppi PSE, ALDE, GUE/NGL e Verts/ALE può essere posta in votazione nella versione che è stata oggetto dell’ultima modifica in vista della sua incorporazione nel dibattito. La metteremo quindi ai voti;</p>
      <p sl="unknown">in secondo luogo, è ragionevole credere che si sia creata confusione e che la seconda volta alcuni deputati abbiano votato senza sapere esattamente quale fosse l’oggetto della votazione, benché a mio avviso il Presidente fosse stato chiaro al riguardo. Credo però che le obiezioni siano state formulate in buona fede e che vi siano indubbiamente stati errori di interpretazione riguardo all’oggetto della votazione. Di conseguenza, e per rispecchiare a tutti gli effetti la volontà democratica di questa Assemblea, procederò a ripetere le due votazioni.</p>
      <a text="(Applausi)"/>
      <a text="(Il Parlamento respinge l’emendamento mediante votazione per alzata di mano, verificata elettronicamente)"/>
      <p sl="unknown">Pertanto, il risultato del secondo turno di votazioni è identico al primo: l’emendamento è stato respinto.</p>
      <a text="(Il Parlamento respinge la proposta di risoluzione dei gruppi PPE-DE e UEN mediante votazione per appello nominale)"/>
      <p sl="unknown">Siamo dunque arrivati esattamente allo stesso risultato di prima, ma immagino che ora tutti siate più tranquilli e che i deputati abbiano potuto esprimere meglio la loro volontà.</p>
      <a text="(Il Parlamento approva la proposta di risoluzione dei gruppi PSE, ALDE, GUE/NGL e Verts/ALE mediante votazione per appello nominale)"/>
    </intervention>
  </section>
  <section id="creitem8" title="6.2. Procedimento europeo d’ingiunzione di pagamento (votazione)">
    <intervention id="3-116" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, intendo fare un richiamo al Regolamento e la ringrazio per aver prontamente accolto la mia richiesta di intervento. La tempestività con la quale la Presidenza mi ha dato la parola mi dà la sicurezza che la mia voce può arrivare anche dove i microfoni non arrivano.</p>
      <p sl="it">Ai termini del Regolamento devo ritenere che, in seguito a quanto deciso e alla successiva votazione, noi procederemo immediatamente a una modifica del nostro Regolamento secondo la prassi che si è instaurata in Aula oggi. D’ora in poi non sarà più obbligatorio disporre dei testi in tutte le lingue ventiquattro ore prima, ma sarà sufficiente riceverli al momento della votazione, e non sarà più necessario presentare emendamenti orali, poiché ciascuno di noi potrà modificare i testi posti in votazione anche all’ultimo momento.</p>
      <p sl="it">Signor Presidente, la ringrazio perché questo significa che un’altra volta la democrazia ha preso un colpo in testa.</p>
    </intervention>
    <intervention id="3-117" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, io volevo solamente dire che oggi è stato un giorno difficile e che ritengo che la decisione di far ripetere il voto costituisca un precedente pericoloso e del tutto innecessario.</p>
    </intervention>
    <intervention id="3-118" speaker_id="2173" name="Arlene McCARTHY" is_mep="True" mode="spoken" role="relatore" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, la commissione e i gruppi politici hanno chiesto di votare prima sull’emendamento di compromesso n. 4, poiché è l’emendamento che abbiamo concordato con il Consiglio e la Commissione in seno al trilogo e rispecchia le regole del Parlamento sulla nuova procedura di comitatologia. Di conseguenza, votando prima sull’emendamento n. 4, l’emendamento n. 2 decade.</p>
      <p sl="en">Alla luce della dichiarazione rilasciata dal Commissario Frattini durante il dibattito di lunedì e del suo impegno a esaminare gli effetti di questo regolamento e le leggi di diritto civile per le parti domiciliate nei paesi terzi, in particolare negli Stati dello Spazio economico europeo, i gruppi hanno deciso di non insistere sull’emendamento n. 1. Voteremo pertanto come gruppi contro questo emendamento.</p>
      <p sl="en">Mi auguro che in questo modo sia possibile evitare eventuali errori durante la votazione.</p>
    </intervention>
    <intervention id="3-119" speaker_id="photo_generic" name="Paula Lehtomäki" is_mep="True" mode="spoken">
      <p sl="en">Presidente in carica del Consiglio. – Signor Presidente, anche la Presidenza prende atto dell’interesse del Parlamento a estendere la portata del procedimento europeo d’ingiunzione di pagamento per i ricorrenti e i convenuti residenti in uno Stato membro dello Spazio economico europeo. Tuttavia, anche alla luce dei negoziati svoltisi in seno al Consiglio, sembra impossibile modificare in questa fase la definizione di controversia transfrontaliera nel testo del regolamento.</p>
      <p sl="en">La Presidenza è disponibile a esaminare più attentamente gli effetti del regolamento sulle parti domiciliate in Stati dello Spazio economico europeo.</p>
    </intervention>
  </section>
  <section id="creitem9" title="6.3. Programma “Gioventù in azione” (2007-2013) (votazione)"/>
  <section id="creitem10" title="6.4. Programma d’azione nel campo dell’apprendimento permanente (votazione)"/>
  <section id="creitem11" title="6.5. Programma “Europa per i cittadini” (2007-2013) (votazione)"/>
  <section id="creitem12" title="6.6. Restrizioni in materia di immissione sul mercato e di uso dei perfluorottano sulfonati (votazione)"/>
  <section id="creitem13" title="6.7. Istituzione, esercizio e uso del SIS II (regolamento) (votazione)">
    <intervention id="3-126" speaker_id="photo_generic" name="Paula Lehtomäki" is_mep="True" mode="spoken">
      <p sl="en">Presidente in carica del Consiglio. – Signor Presidente, è pressoché superfluo sottolineare l’importanza delle proposte legislative per il sistema d’informazione Schengen di seconda generazione. Il sistema SIS II è uno strumento fondamentale per le autorità preposte all’applicazione della legge e al tempo stesso permette di ampliare lo spazio Schengen ed eliminare i controlli alle frontiere interne.</p>
      <p sl="en">Per la prima volta nella storia dell’Unione europea, stiamo creando una base legislativa per un sistema d’informazione su vasta scala in codecisione con il Parlamento europeo.</p>
      <p sl="en">La Presidenza, insieme al relatore del Parlamento europeo Carlos Coelho, ha elaborato un compromesso che ci auguriamo possa essere accettato da tutte le parti in prima lettura. Ringraziamo l’onorevole Coelho e il suo team per la collaborazione.</p>
      <p sl="en">La posizione del Consiglio sul pacchetto legislativo riguardante il SIS II è stata presentata al Presidente del Parlamento all’inizio di ottobre. La commissione per le libertà civili, la giustizia e gli affari interni ha votato sulla sua posizione il 5 ottobre, respingendo l’aggiunta proposta dal Consiglio in merito all’accesso delle autorità al sistema. Secondo la posizione del Consiglio, tutte le autorità che inseriscono dati nel sistema SIS II devono avere anche accesso al sistema. In questo modo verrebbe garantita una piena e indispensabile cooperazione tra tutte le autorità coinvolte nella protezione dello spazio di libertà, sicurezza e giustizia.</p>
      <p sl="en">L’aggiunta sull’accesso delle autorità è stata proposta in una fase negoziale molto avanzata e, pertanto, è assolutamente comprensibile che la commissione per le libertà civili abbia ritenuto di non poterla approvare senza prima avere la possibilità di esaminare più approfonditamente la questione.</p>
      <p sl="en">Lunedì la Presidenza ha seguito con grande interesse la discussione in plenaria sulla questione. Mi auguro che oggi il Parlamento possa approvare il testo proposto. Nelle prossime settimane il Consiglio discuterà l’esito del voto espresso in plenaria dal Parlamento.</p>
      <p sl="en">Credo che potremo giungere a una soluzione con il Parlamento in prima lettura. Vorrei precisare che ora siamo molto vicini a una soluzione per quanto riguarda questa importante questione legislativa.</p>
    </intervention>
  </section>
  <section id="creitem14" title="6.8. Accesso al SIS II da parte dei servizi incaricati dell’immatricolazione dei veicoli (votazione)">
    <intervention id="3-129" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, il Consiglio non poteva partecipare al dibattito di lunedì e ha appena rilasciato una dichiarazione. A mio avviso è opportuno che il Parlamento risponda alla dichiarazione del Consiglio tramite il vostro relatore. Se me lo permette, signor Presidente, vorrei limitarmi a formulare due semplici osservazioni. Innanzi tutto desidero congratularmi con la Presidenza per il lavoro svolto sulla questione e, come la Presidenza, ritengo anch’io che il Parlamento possa essere soddisfatto, poiché l’atto legislativo che ci accingiamo ad approvare contribuirà a rafforzare le nostre frontiere esterne e a incrementare la sicurezza dei nostri cittadini.</p>
      <p sl="pt">Tuttavia, se è vero che la Presidenza ha apportato un notevole contributo a questo processo, non si può dire altrettanto del Consiglio, che non ha tenuto fede agli impegni assunti in seno al trilogo svoltosi a maggio qui a Strasburgo. Mi auguro che il Consiglio non faccia alla Presidenza finlandese ciò che ha fatto alla Presidenza austriaca, che mantenga i propri impegni e adotti il documento nella forma in cui lo approveremo, poiché solo così riusciremo a pervenire a un accordo in prima lettura e a non ritardare l’entrata in vigore del sistema d’informazione Schengen di seconda generazione.</p>
    </intervention>
  </section>
  <section id="creitem15" title="6.9. Istituzione, esercizio e uso del SIS II (decisione) (votazione)"/>
  <section id="creitem16" title="6.10. Relazioni tra l’Unione europea e la Russia dopo l’uccisione della giornalista Anna Politkovskaja (votazione)"/>
  <section id="creitem17" title="6.11. Cancro al seno (votazione)"/>
  <section id="creitem18" title="6.12. Misure antidumping, antisovvenzioni e di salvaguardia adottate dai paesi terzi nei confronti della Comunità (relazione annuale della Commissione - 2004) (votazione)">
    <intervention id="3-135" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">relatrice . – Signor Presidente, l’argomento è molto delicato. Io intervengo solo per ringraziare tutti i colleghi della commissione per il commercio internazionale, a cominciare dal suo presidente, e tutto il segretariato, per l’ottimo lavoro svolto e per il contributo dato al dibattito su un argomento molto delicato e difficile, anche per il futuro della nostra Europa dal punto di vista della libertà oltre che del commercio.</p>
    </intervention>
    <intervention id="3-136" speaker_id="2182" is_mep="True" mode="spoken" role="Presidente" name="Antonios TRAKATELLIS" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem19" title="7. Dichiarazioni di voto">
    <intervention id="3-139" speaker_id="28412" name="Bernat JOAN i MARÍ" is_mep="True" mode="spoken" nationality="Spain" birth_date="22-02-1960" birth_place="Sant Jordi " p_group="Group of the Greens/European Free Alliance" m_state="ES">
      <p sl="en">Signor Presidente, purtroppo la votazione sul processo di pace nei Paesi baschi è stata leggermente guastata dalle misure procedurali, ma a mio avviso si tratta di una giornata positiva per il processo perché il Parlamento lo ha sostenuto e vi ha preso parte. Questo è fondamentale per risolvere il conflitto politico in cui sono attualmente coinvolti i Paesi baschi e lo Stato spagnolo.</p>
      <p sl="en">Ora si dovranno adottare misure per risolvere i problemi nei Paesi baschi. Da un lato, è necessario porre fine a tutte le attività armate e smantellare l’organizzazione terroristica ETA; dall’altro, però, occorre affrontare e risolvere il conflitto politico. Se non si insisterà sulla soluzione della questione politica, in futuro potrebbe verificarsi una situazione terribile.</p>
      <p sl="en">La partecipazione del Parlamento europeo è molto importante, poiché ora abbiamo un’arena concreta in cui risolvere il conflitto e questa potrebbe rappresentare l’unica via d’uscita. L’Europa è il luogo in cui si deve trovare una soluzione a questo problema politico. Abbiamo trovato l’arena giusta.</p>
      <p sl="en">Nella soluzione del problema occorre coinvolgere anche la comunità basca, i partiti politici, i sindacati e l’Unione europea.</p>
    </intervention>
    <intervention id="3-140" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, in veste di rappresentante politico dei Paesi baschi, non credo di sbagliare affermando che, per la grande maggioranza dei cittadini baschi, di Euskadi o di Euskal Herria , oggi è un gran giorno, un giorno storico, nel quale l’Istituzione che rappresenta tutti gli europei, questo Parlamento, si accinge finalmente a rivolgere l’attenzione a una parte del suo territorio interno che è da tempo martoriata da un conflitto, un conflitto che, non essendo stato affrontato nel momento e nel modo opportuno, negli ultimi anni ha indotto un gruppo di estremisti a ricorrere alla violenza, seminando morte e dolore.</p>
      <p sl="es">Oggi la società basca rifiuta il ricorso alla violenza a scopi politici e, per fortuna, sembra sinceramente orientata verso una soluzione democratica del conflitto.</p>
      <p sl="es">A chi non ha voluto che a parlare fossero i cittadini e non le bombe vorrei chiedere di dare prova di riflessione e lungimiranza e, dopo che il Parlamento avrà votato a maggioranza, di accettare democraticamente la risoluzione approvata e permettere al processo di avanzare.</p>
      <p sl="es">Infine, a nome della maggior parte del popolo basco, vorrei esprimere la mia gratitudine a tutti gli eurodeputati che, votando a maggioranza a favore di questa proposta di risoluzione, ci offriranno un’opportunità di pace.</p>
      <p sl="es">Sono certo che non li deluderemo.</p>
    </intervention>
    <intervention id="3-141" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="fr">Signor Presidente, prendo la parola in quest’Aula in veste di rappresentante dei Paesi baschi, in quanto la mia circoscrizione comprende l’Ipar Euskadi , ovvero la parte settentrionale dei Paesi baschi. Questo è un giorno molto importante per il nostro Parlamento, poiché abbiamo deciso, da bravi europei, di applicare il metodo comunitario, che fa del dialogo l’unica soluzione alla violenza.</p>
      <p sl="fr">Gli ingredienti del processo applicato ai Paesi baschi sono i seguenti: innanzi tutto, la cessazione della violenza; in secondo luogo, l’avvio di un dibattito da cui nessuno sia escluso, in quanto si fa pace con i nemici, non con gli amici; in terzo luogo, il corretto svolgimento di un dibattito leale il cui esito non sia predeterminato e, infine, un risultato che, qualunque forma assuma, dovrà essere sancito dalla democrazia.</p>
      <p sl="fr">Vorrei esortare la Francia a impegnarsi a sua volta nel processo. Dobbiamo infatti smettere di essere ipocriti, in quanto i Paesi baschi si trovano proprio a cavallo dei Pirenei. Vorrei concludere con una splendida frase che ho letto su un muro nei Paesi baschi e che credo sia stata pronunciata da Gandhi: “Non c’è una strada che porta alla pace, la pace è la strada”.</p>
    </intervention>
    <intervention id="3-142" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Signor Presidente, come i precedenti oratori, vorrei congratularmi con il Parlamento europeo per avere posto una nuova pietra miliare sulla strada che porta alla pace nei Paesi baschi.</p>
      <p sl="es">Non è stato un compito facile, come abbiamo visto e constatato sulla nostra pelle, ma nei processi di pace le cose non sono mai semplici. In questi giorni abbiamo assistito a certi gesti e a certi atteggiamenti che non contribuiscono in alcun modo alla soluzione del conflitto basco, ma ciò non deve farci desistere dall’impegno di trovare una via d’uscita ragionevole, che permetta di incanalare la complessità della situazione verso un quadro di discussione politica dal quale sia esclusa ogni forma di violenza.</p>
      <p sl="es">In ultima analisi, infatti, oggi abbiamo votato e approvato proprio questo: la denuncia della violenza, la solidarietà nei confronti di tutte le vittime e il sostegno della pace. E’ triste constatare che non tutti sono disposti ad assumersi questo impegno, ma siamo abbastanza numerosi da credere che siamo davvero all’inizio della fine.</p>
      <p sl="es">Spero che chi oggi non ci ha appoggiato votando contro la risoluzione capisca che, alla fine, è questa la strada giusta da seguire.</p>
    </intervention>
    <intervention id="3-143" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Vorrei rilevare che gli sforzi compiuti dal governo spagnolo nel tentativo di avviare un dialogo con l’organizzazione terroristica ETA non sono affatto una novità. In veste di ex ambasciatore ungherese, ho appreso che ogni governo democratico ha condotto negoziati con i rappresentanti di questa organizzazione. Lo avevano fatto il governo Suárez, diversi governi guidati da Felipe González e anche il governo di José María Aznar. Perché ho parlato e parlo ora a nome dei 13 deputati ungheresi del Partito popolare europeo? Perché per noi la questione del rispetto dei diritti delle minoranze è estremamente importante. Molti ungheresi, nostri connazionali, vivono come minoranze al di fuori dei confini dell’Ungheria. Dobbiamo ribadire un concetto: i diritti delle minoranze vanno protetti nel quadro dello Stato di diritto e delle norme europee. Ci tengo a precisare che, a prescindere dal voto espresso da ogni singolo deputato, noi continueremo a batterci per i diritti dell’uomo e delle minoranze e che condanniamo l’uso della forza e del terrore in ogni sua forma.</p>
    </intervention>
    <intervention id="3-144" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, in qualità di deputati non iscritti, non abbiamo potuto esprimere le nostre critiche o aggiungere alcunché ai testi e, pertanto, non abbiamo potuto votare a favore di alcuna delle risoluzioni in esame. In un caso, non potevamo esprimerci a favore perché non possiamo assolutamente accettare una risoluzione in cui si afferma che, in linea di principio, i Paesi baschi non possono essere indipendenti. Nell’altro caso, siamo stati altrettanto impossibilitati a esprimere il nostro consenso, poiché siamo del parere che, in un mondo politico normale, si possano condurre negoziati solo con chi denuncia senza mezzi termini la violenza – che spesso non è altro che criminalità – e decisamente la condanna.</p>
      <p sl="nl">In ultima analisi, tuttavia, questo significa che l’Unione europea in quanto tale, e di conseguenza le sue Istituzioni, non dovrebbero affatto interferire negli affari interni della Spagna e dei Paesi baschi, per evitare che la separazione dei Paesi baschi dalla Spagna, o la parte che ne rimane, diventi ancora più complicata di quanto, a livello democratico, desideri l’elettorato. Dobbiamo lasciare che la Spagna e i Paesi baschi prendano autonomamente le proprie decisioni attraverso negoziati pacifici e in maniera democratica.</p>
    </intervention>
    <intervention id="3-145" speaker_id="4327" name="Rosa DÍEZ GONZÁLEZ" is_mep="True" mode="spoken" nationality="Spain" birth_date="27-05-1952" birth_place="Sodupe" p_group="Socialist Group in the European Parliament" m_state="ES">
      <p sl="es">Signor Presidente, anch’io sono una rappresentante politica basca. Basca e spagnola.</p>
      <p sl="es">Vorrei affermare in quest’Aula che la società basca è sempre stata contraria al terrorismo, non solo ora. Vorrei affermare in quest’Aula che l’organizzazione terroristica ETA non è un gruppo estremista, ma un’organizzazione terroristica, che per quarant’anni ha ucciso violando la democrazia spagnola. Vorrei affermare in quest’Aula che in Spagna non vi è alcun conflitto politico diverso da quelli che deve affrontare qualsiasi paese democratico dell’Unione europea, ossia i conflitti politici propri della democrazia. Ciò che esiste in Spagna, in Euskadi , è un’organizzazione terroristica che si chiama ETA, che da quarant’anni uccide violando la democrazia.</p>
      <p sl="es">Signor Presidente, non ho votato a favore di alcuna delle risoluzioni perché volevo dimostrare politicamente la mia contrarietà a un dibattito intitolato “sul processo di pace in Spagna”, perché io, signor Presidente, ho cinquantaquattro anni, non ho mai vissuto in guerra, ho vissuto tutta la vita in Euskadi e in Euskadi non ci manca la pace, ci manca la libertà.</p>
      <p sl="es">Pertanto la sfida è la libertà e parlare del processo di pace può incoraggiare alcune persone ad avere l’ardire di affermare che il terrorismo è il prodotto di un conflitto politico, quando nel nostro paese non esiste alcun conflitto di questo tipo.</p>
    </intervention>
    <intervention id="3-450" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="it">Ho votato a favore della risoluzione presentata dalla collega Grossetête a nome del gruppo del Partito popolare europeo (Democratici cristiani) e dei Democratici europei sul processo di pace in Spagna riguardo ai problemi con cui sono confrontati i Paesi baschi. Vorrei congratularmi con il Parlamento europeo perché è riuscito a parlare con una sola voce nel condannare l’uso della violenza, nel rendere omaggio alle vittime del terrorismo e nell’invocare un completo ritorno alla pace. Mi spiace molto che i gruppi politici non siano riusciti a pervenire a un testo comune su una questione tanto seria, senza però dimenticare che la gestione del problema è essenzialmente di competenza degli Stati membri interessati, ovvero di Spagna e Francia e delle forze politiche di questi paesi. Mi auguro che prevalga il buonsenso e sono lieto di aver aggiunto la mia voce al coro di chi è convinto che questa situazione debba essere risolta pacificamente, con mezzi democratici.</p>
    </intervention>
    <intervention id="3-146" speaker_id="28463" name="Frieda BREPOELS" is_mep="True" mode="written" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="it">Ci spiace che sia stato impossibile elaborare una risoluzione comune a causa delle enormi differenze esistenti tra i partiti politici nazionali sull’argomento in questione. Ciononostante, conveniamo tutti che il dialogo è la sola risposta possibile per giungere a una soluzione pacifica. A tal fine, tutte le forze democratiche dovranno unirsi per favorire una soluzione politica tra tutti i popoli della Spagna. E’ dunque inammissibile che ogni processo democratico, che comporti la modifica delle frontiere interne dell’Unione europea, sulla base del diritto all’autodeterminazione, venga condannato fin dall’inizio. In questo modo si condannerebbero immediatamente anche tutti i processi pacifici e democratici che porterebbero a una maggiore autonomia e indipendenza in altri Stati membri europei. Si pensi al Belgio, in cui l’appello all’indipendenza fiamminga sta diventando sempre più forte. Credo che la regionalizzazione e l’europeizzazione possano andare di pari passo.</p>
      <p sl="it">Il mio partito, il N-VA – la nuova alleanza fiamminga – è favorevole a un’Europa pacifica in cui tutti i popoli abbiano la possibilità di svilupparsi, sulla base del diritto all’autodeterminazione e in uno spirito di “unità nella diversità”. Ecco perché questo dibattito su una possibile soluzione pacifica non può ridursi esclusivamente a un dibattito sul terrorismo.</p>
    </intervention>
    <intervention id="3-147" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="it">Da quando a marzo di quest’anno l’ETA ha proclamato il cessate il fuoco, il Sinn Féin sostiene che tale annuncio costituisca un’occasione unica per risolvere il conflitto nei Paesi baschi. Tutte le forze politiche che ritengono che questo sia un importante obiettivo politico, compresa l’Unione europea, devono fare tutto il possibile per non sprecare una simile opportunità.</p>
      <p sl="it">E’ un peccato che nessuna delle due risoluzioni presentate al Parlamento oggi affronti i nodi centrali della questione né fornisca informazioni sullo stato attuale del processo di pace. La risoluzione del PPE-DE si opponeva al processo di pace. La risoluzione comune, benché migliore di quella del PPE-DE, ha evidentemente rappresentato un’opportunità mancata. Abbiamo dunque votato contro la risoluzione del PPE-DE e ci siamo astenuti sulla risoluzione comune.</p>
      <p sl="it">E’ urgentemente necessario avviare colloqui in cui siano coinvolte tutte le parti, nonché rispettare tutti i mandati politici, compreso quello di Batasuna; occorre altresì porre fine ai processi politici farsa di cui sono costantemente oggetto gli attivisti politici nazionalisti della sinistra basca.</p>
      <p sl="it">Il Sinn Féin continuerà a sostenere il processo di pace basco e a incontrare tutti i partiti politici della regione, offrendo loro l’aiuto che riterranno appropriato.</p>
    </intervention>
    <intervention id="3-148" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="it">Non intendo giudicare a priori la fondatezza e la validità dell’approccio adottato dal governo del Primo Ministro Zapatero, ma ritengo che non spetti alle Istituzioni europee prendere posizione su una questione che, per sua stessa natura – giacché si riferisce allo status e al futuro di una provincia – è di competenza della politica interna di uno Stato membro, a maggior ragione se, come in questo caso, il dibattito interno tra la maggioranza parlamentare e l’opposizione è molto acceso. Giacché la risoluzione comune chiede al Consiglio e alla Commissione di adottare misure appropriate, esiste ovviamente il rischio che se ne faccia un uso improprio. La logica di alcuni gruppi politici che hanno firmato la risoluzione e che ambiscono a internazionalizzare il conflitto è pericolosa e controproducente. Occorre lasciare che gli spagnoli gestiscano e risolvano questo conflitto da soli.</p>
      <p sl="it">Date le circostanze, una risoluzione alternativa del gruppo PPE-DE era pienamente giustificata. Avrei tuttavia preferito se la logica ad essa sottesa fosse imperniata sul rifiuto di principio dell’esame di una questione interna a uno Stato membro. Per questo mi sono astenuta dal voto su entrambe le risoluzioni.</p>
    </intervention>
    <intervention id="3-149" speaker_id="photo_generic" name="Gérard Deprez, Frédérique Ries" is_mep="True" mode="written">
      <p sl="it">Oggi il Parlamento europeo è stato a tutti gli effetti preso in ostaggio dai socialisti spagnoli, promotori di questo dibattito, e pertanto in un primo tempo abbiamo pensato di astenerci dal voto su entrambe le risoluzioni ora all’esame.</p>
      <p sl="it">Se alla fine abbiamo sostenuto la risoluzione del gruppo del Partito popolare europeo (Democratici cristiani) e dei Democratici europei è perché ribadisce la nostra convinzione, ossia che l’ETA non ha rispettato le condizioni alle quali era tenuta ad attenersi per diventare un partner negoziale credibile. Non occorre ricordare che l’ETA non si è scusata in alcun modo con le famiglie delle 1 000 vittime degli attentati e che non ha mai rinunciato al conflitto armato. Il 23 settembre si è nuovamente impegnata a continuare lo spargimento di sangue con la lotta armata.</p>
      <p sl="it">Abbiamo votato contro la risoluzione presentata dal gruppo socialista al Parlamento europeo e da altri gruppi non per il suo contenuto – blando e inutile –, ma perché, a tutti gli effetti, è dettata da Batasuna. L’ETA ha sempre cercato di internazionalizzare il processo di pace. Attraverso gli sforzi della sua ala politica e grazie ai socialisti spagnoli, questo obiettivo è stato adesso raggiunto in seno a un Parlamento europeo profondamente diviso da un dibattito che non avrebbe mai dovuto avere luogo qui e ora.</p>
      <p sl="it">Finché l’ETA non rinuncerà al conflitto armato, resterà una organizzazione terroristica da combattere e non un interlocutore politico.</p>
    </intervention>
    <intervention id="3-150" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="it">Non è giusto che questo tipo di problemi – relativi agli affari interni di uno Stato membro – vengano iscritti all’ordine del giorno del Parlamento europeo. A differenza dei nostri colleghi spagnoli, noi non abbiamo la possibilità di svolgere un dibattito esaustivo sulla questione, che – sebbene sia indubbiamente importante – si riduce in questo modo a nient’altro che a una disputa tra partiti politici; sarebbe infatti assurdo se i deputati di altri paesi non avessero piena fiducia nei colleghi spagnoli del loro gruppo riguardo a questo tema.</p>
      <p sl="it">In linea di principio, tuttavia, ritengo che, nella lotta per l’autonomia, nessuna regione o minoranza dovrebbe fare ricorso alla violenza, perché tale modo di agire è in contrasto con i valori europei che difendiamo da oltre sessant’anni e dico questo nella piena consapevolezza di essere qui come rappresentante della comunità di lingua tedesca del Belgio.</p>
    </intervention>
    <intervention id="3-151" speaker_id="photo_generic" name="Kartika Tamara Liotard ed Erik Meijer" is_mep="True" mode="written">
      <p sl="it">I baschi si trovano in una posizione eccezionale rispetto alla maggior parte degli altri popoli europei. All’inizio del diciannovesimo secolo, l’Europa era suddivisa tra una manciata di grandi Stati multietnici. Nel 1815 il Congresso di Vienna aveva creduto di poter mantenere per sempre questa suddivisione di Stati e le loro rispettive frontiere. Dal 1830, con mezzi violenti o pacifici, si sono formati due terzi degli Stati europei odierni a seguito della lotta democratica per il governo e l’istruzione nella lingua della popolazione. Dei rimanenti Stati multilinguistici, la Spagna e il Belgio hanno adottato una forma federale la cui amministrazione riconosce le differenze linguistiche e culturali. Purtroppo, nel territorio spagnolo, i Paesi baschi sono tuttora suddivisi tra le tre principali province basche che formano un’unica regione, insieme alla regione della Navarra, di cui solo la parte occidentale ha una maggioranza basca.</p>
      <p sl="it">Le richieste dei baschi sono paragonabili a quelle della Catalogna, che ora sono state ampiamente soddisfatte. La risposta alle loro richieste non deve essere il genere di oppressione militare o giudiziaria che è stata inflitta dai precedenti governi spagnoli e invocata dall’attuale opposizione di destra. Siamo lieti di constatare che il movimento per l’indipendenza e lo Stato spagnolo stanno alfine cercando insieme una soluzione pacifica e che la maggior parte dei gruppi di quest’Assemblea sostiene tale processo.</p>
    </intervention>
    <intervention id="3-153" speaker_id="photo_generic" name="Gerard Batten, Graham Booth, Nigel Farage, Roger Knapman, Jeffrey Titford, John Whittaker e Thomas Wise" is_mep="True" mode="written">
      <p sl="it">Il partito per l’indipendenza del Regno Unito si è astenuto sulla risoluzione B6-0526/2006 partendo dal presupposto che si tratta evidentemente di un problema nazionale e, pertanto, è assolutamente illogico che l’UE interferisca nella questione o esprima il proprio giudizio in merito. L’integrità territoriale di uno Stato membro e il suo approccio alla lotta al terrorismo devono essere lasciati alla discrezione dello Stato, che rappresenta in maniera appropriata i cittadini direttamente interessati dalla questione ed è responsabile nei loro confronti. L’UKIP aborrisce e respinge il terrorismo in ogni sua forma.</p>
    </intervention>
    <intervention id="3-154" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">Sono contrario a questa risoluzione del PPE che critica gli sforzi compiuti dal governo spagnolo nei negoziati di pace.</p>
      <p sl="it">Se i criteri che cerca di applicare il PPE fossero stati inizialmente applicati al processo irlandese, l’IRA sarebbe ancora alle prese con la sua campagna omicida.</p>
      <p sl="it">Come sappiamo, a distanza di dieci anni, continuano a permanere dubbi sull’impegno dell’IRA. Le strutture si sono però evolute in modo tale da esercitare pressioni su questo movimento e controllarne le attività, facendo sì che l’IRA procedesse al proprio disarmo e si dedicasse interamente alla politica. Possiamo affermare che, se non fosse stato avviato il processo di pace, nell’arco di questi anni in Irlanda del Nord si sarebbero potute contare altre 1 000 vittime.</p>
      <p sl="it">Il governo spagnolo è alle prese con uno dei compiti più ardui: come porre fine alla violenza interna di matrice politica. La posizione che ci viene chiesto di approvare è quella del partito all’opposizione in Spagna, che è contraria al parere del governo attuale, democraticamente eletto dal popolo spagnolo. Nel Regno Unito e in Irlanda il sostegno al processo di pace irlandese è transpartitico, benché di tanto i tanto i partiti abbiano espresso critiche su alcuni particolari. Questa è una delle ragioni che finora hanno permesso la buona riuscita di tale processo.</p>
    </intervention>
    <intervention id="3-155" speaker_id="4382" name="Avril DOYLE" is_mep="True" mode="written" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="it">Il voto su questa risoluzione ha messo la delegazione irlandese del PPE-DE in una posizione difficile. Il processo di pace irlandese è stato un successo e riconosciamo il sostegno fornito dall’UE a tale proposito. Dopo oltre quarant’anni di terrorismo, violenza e conflitto, tutte le parti stanno ora lavorando per una pace duratura in Irlanda.</p>
      <p sl="it">Vorremmo che anche in Spagna il processo di pace andasse a buon fine e si ponesse termine all’uso della violenza a fini politici. Tuttavia, è rischioso fare paragoni tra il processo di pace irlandese e la situazione che esiste attualmente in Spagna. Tanto per cominciare, il processo di pace irlandese ha il sostegno di due governi sovrani e l’appoggio dell’ampia maggioranza dei partiti politici su entrambe le isole. In Spagna regna ancora una profonda divisione riguardo al modo migliore di procedere.</p>
      <p sl="it">E’ un peccato che il Parlamento europeo sia costretto a dividersi su un tema di importanza tanto fondamentale per la Spagna. Tuttavia, la profonda diversità di vedute dei deputati spagnoli sulla risoluzione in esame ha impedito al resto del Parlamento di formulare un parere unanime su una questione che non dovrebbe affatto dividerci.</p>
      <p sl="it">Fondamentalmente, noi tutti siamo favorevoli alla fine della violenza politica in Spagna.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="3-156" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Accolgo con favore questa risoluzione sul processo di pace in Spagna e mi dispiace molto che la destra del Parlamento europeo non abbia aderito alla coalizione che si è espressa a favore del processo di pace. E’ triste che i colleghi abbiano voltato le spalle alle sagge parole pronunciate dal loro ex Primo Ministro, José María Aznar, che nel 1998 disse: “Per la pace, e per il diritto alla pace, dobbiamo aprire i nostri cuori alla speranza e al perdono. Nella lotta per la pace, faremo del nostro meglio con l’aiuto e la speranza di tutti”. E’ un peccato che nel dibattito odierno il PPE non abbia saputo cogliere lo spirito di quelle parole.</p>
    </intervention>
    <intervention id="3-158" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, i deputati al Parlamento europeo del partito liberaldemocratico tedesco non hanno votato sulla proposta di risoluzione B6-0527/2006 . La proposta di risoluzione si intitola “risoluzione del Parlamento europeo sul processo di pace in Spagna”. Si tratta di un problema da risolvere a livello nazionale; a nostro avviso, l’Unione europea non deve occuparsi di questioni nelle quali non ha competenze né responsabilità. In particolare, critichiamo il paragrafo della risoluzione in cui si chiede a Consiglio e Commissione di agire di conseguenza: ciò è contrario al principio di sussidiarietà. Per tale motivo, ci siamo astenuti dal voto.</p>
    </intervention>
    <intervention id="3-159" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, ho votato contro la proposta di risoluzione congiunta di stampo socialista sul cosiddetto processo di pace in Spagna. Ero così ingenuo da credere che i Trattati europei avessero introdotto il principio di sussidiarietà, ma non è così, l’Europa vuole intromettersi in questioni puramente interne della Spagna. Ero così ingenuo da credere che i democratici non si sarebbero seduti al tavolo delle trattative con assassini e terroristi per cedere ai loro ricatti, ma non è così, sembra che questa sia una prassi che l’Europa, d’ora in poi, intende incoraggiare.</p>
      <p sl="nl">Questo, però, crea un pericoloso precedente. Sembra che gli esponenti di sinistra dell’Assemblea, seguiti da un nutrito numero di “utili idioti” del gruppo dell’Alleanza dei Democratici e dei Liberali per l’Europa, considerino normale che il governo di uno degli Stati membri debba negoziare con un’organizzazione terrorista, che non è nemmeno disposta a scusarsi con le famiglie di tutte le persone che, assurdamente, ha ucciso negli anni.</p>
      <p sl="nl">Se poi si pensa che, in passato, alcuni presidenti dei gruppi dell’Assemblea che oggi propongono questa risoluzione hanno personalmente offerto rifugio a terroristi ricercati, tra cui Hans-Joachim Klein della Rote Armee Fraktion , non ci si deve sorprendere di quanto arriva dalla sinistra e dall’estrema sinistra, sempre pronte a ritenersi moralmente superiori agli altri su qualsiasi altra questione. “Chassez le naturel, il revient au galop ”.</p>
    </intervention>
    <intervention id="3-160" speaker_id="1026" name="Jean-Louis BOURLANGES" is_mep="True" mode="spoken" nationality="France" birth_date="13-07-1946" birth_place="Neuilly" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, vorrei intervenire a titolo personale e chiedere al deputato che ha appena parlato di porgere le sue scuse. I deputati che non votano come lei non meritano l’appellativo di idioti.</p>
      <a text="(Rispondendo all’onorevole Martinez, che lo interpella)"/>
      <p sl="fr">Che sia stato detto idiota “utile” o “inutile” poco importa, lo so, anch’io ho letto Lenin come lei, onorevole Martinez.</p>
      <p sl="fr">Detto questo la prego, signor Presidente, di chiedere al parlamentare di cui parlavo di porgere le sue scuse. Poi presenterò la mia dichiarazione di voto.</p>
      <a text="(Applausi)"/>
      <a text="(Rispondendo all’onorevole Martinez, che lo interpella di nuovo)"/>
      <p sl="fr">Conosco Lenin. Non è perché Lenin usa gli insulti che lei deve fare lo stesso …</p>
    </intervention>
    <intervention id="3-161" speaker_id="2182" is_mep="True" mode="spoken" role="Presidente" name="Antonios TRAKATELLIS" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="unknown">Solo un momento, per favore, onorevole Dillen. Immagino che non volesse chiamare gli onorevoli colleghi idioti. Le chiedo quindi di rettificare o chiarire esattamente quanto detto.</p>
    </intervention>
    <intervention id="3-162" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, non ho usato la parola “idioti”, in realtà ho detto “utili idioti”, un termine usato di frequente in politica da oltre un secolo che, come l’onorevole Martinez ci ha appena ricordato, è stato coniato da Lenin. E’ una tipica espressione politica, spesso utilizzata nel dibattito politico che, certamente, non voleva essere rivolta contro la persona. Se così ha inteso l’oratore, allora porgo le mie scuse. Era semplicemente un attacco politico, sicuramente non personale.</p>
    </intervention>
    <intervention id="3-163" speaker_id="1026" name="Jean-Louis BOURLANGES" is_mep="True" mode="spoken" nationality="France" birth_date="13-07-1946" birth_place="Neuilly" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, accetto le scuse del collega, ma non credo che l’aggiunta di un aggettivo stemperi il significato del sostantivo che qualifica. Un “grande” imbecille rimane comunque un imbecille, non è vero?</p>
      <p sl="fr">Ora passo alla mia dichiarazione di voto. Come i colleghi dell’Unione per la democrazia francese (UDF), ho votato a favore della risoluzione a sostegno dell’iniziativa di pace nei Paesi baschi, adottata dal parlamento spagnolo. Con questo voto, abbiamo voluto dimostrare la nostra solidarietà alle autorità democratiche spagnole, mentre assistiamo all’inizio di un delicato processo teso a eliminare la violenza e ristabilire l’ordine civile nei Paesi baschi. Tuttavia, abbiamo votato a favore della risoluzione solo perché la nuova formulazione del paragrafo 6 – che l’onorevole Vidal-Quadras ha giustamente definito una modifica sostanziale al testo iniziale – evidenzia molto chiaramente che la questione rientra nell’ambito delle competenze esclusive della Spagna. Non sarebbe stato giusto se il Parlamento europeo si fosse eretto ad autorità di vigilanza del parlamento spagnolo in un affare che compete alla sovranità nazionale.</p>
      <p sl="fr">Il Parlamento e il Consiglio europeo, tuttavia, stanno pienamente adempiendo al proprio ruolo concedendo alle autorità spagnole il sostegno morale e politico che hanno il diritto di pretendere. A tale proposito, è quantomeno paradossale che il Parlamento senta il partito popolare spagnolo denunciare un’ingerenza internazionale negli affari interni del proprio paese proponendo una risoluzione che condanna, chiaramente e inequivocabilmente, il voto delle Cortes . Appoggiando le decisioni adottate dalle autorità giuridiche spagnole, il Parlamento sta sicuramente mostrando più rispetto per la sovranità spagnola di quanto non avrebbe fatto condannando queste decisioni, come lo invitava a fare l’opposizione spagnola. Invece che cercare di intimidire gli eurodeputati francesi del centro, come ha fatto nel Le Figaro di questa mattina, Mariano Rajoy avrebbe fatto meglio a interrogarsi sulla coerenza del proprio approccio e di quello del suo partito a Strasburgo.</p>
    </intervention>
    <intervention id="3-164" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">Il processo di pace spagnolo è un’iniziativa coraggiosa e necessaria. Mentre il governo spagnolo sta cercando di porre fine al massacro dell’ETA attraverso il dialogo e la negoziazione, è doveroso che tutti i partiti democratici, dentro e fuori la Spagna, appoggino questo processo. Ciò non ci impedisce di mantenere una visione critica sulla serietà dell’impegno dell’ETA nel raggiungere i compromessi necessari.</p>
      <p sl="it">Gli episodi come il sequestro nel sudovest della Francia da parte dell’organizzazione ETA sono, per questo processo, una sorta di test . Potrebbero verificarsi episodi analoghi prima della conclusione del processo. In tali circostanze, spetta al governo spagnolo giudicare se simili episodi costituiscano un’aperta violazione del cessate il fuoco dell’ETA e agire di conseguenza.</p>
      <p sl="it">Durante il processo e nelle sue fasi conclusive non dobbiamo dimenticare le vittime del terrorismo e la sensibilità delle loro famiglie. Tuttavia, l’obiettivo del processo è, innanzi tutto, prevenire altri omicidi e distruzioni. Dobbiamo congratularci con le vittime del terrorismo che appoggiano l’attuale processo di pace per il loro coraggio e la loro generosità. Nonostante il dolore, hanno scelto di impegnarsi per impedire che altri siano vittime degli stessi traumi in futuro.</p>
    </intervention>
    <intervention id="3-165" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="it">Il terrorismo, in tutte le sue forme, è un fenomeno detestabile che, il più delle volte, colpisce civili innocenti. Un vero democratico deve, in qualsiasi situazione, respingere e condannare atti di simile natura.</p>
      <p sl="it">Oggi il Parlamento ha discusso proposte di risoluzione sul processo di pace in Spagna presentate dalla maggioranza dei gruppi politici. Purtroppo, il rifiuto del terrorismo e la posizione assunta a favore del processo di pace sono stati permeati da una lotta di potere politica che, in realtà, appartiene alla politica spagnola.</p>
      <p sl="it">Il problema discusso è una questione che, in definitiva, deve essere risolta nello Stato sovrano del Regno di Spagna. E’ quindi molto deprimente vedere l’opportunismo con cui le diverse forze politiche del Parlamento europeo cercano di sfruttare questo tragico capitolo della storia spagnola.</p>
      <p sl="it">In base a questo ragionamento, oggi mi sono astenuta dal voto su tutte le proposte di risoluzione riguardanti il processo di pace in Spagna.</p>
    </intervention>
    <intervention id="3-166" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="it">Oggi ci pronunciamo su una proposta di risoluzione che sostiene il processo di pace in Spagna. Il contenuto di questa risoluzione implica un appoggio incondizionato al processo di pace e alla lotta contro la violenza terrorista nel nostro paese nei termini stabiliti dal congresso dei deputati nel maggio 2005. In quella dichiarazione, il congresso ha dato il proprio sostegno ai piani del governo di Zapatero per avviare i processi di dialogo con chi desidera abbandonare la violenza, sempre nel rispetto della legalità e dei principi democratici.</p>
    </intervention>
    <intervention id="3-167" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Ho votato contro la risoluzione approvata per vari motivi.</p>
      <p sl="it">Innanzi tutto, ritengo inaccettabile che si dia il nome “processo di pace” a iniziative (queste o altre) tese a porre fine alle attività terroriste dell’ETA. La scelta delle parole è tendenziosa e fatta in malafede. Non c’è nessuna guerra. Piuttosto, da una parte c’è un paese libero e democratico che rispetta le autonomie e, dall’altra, un popolo vittima della violenza indiscriminata e ingiustificata di un gruppo terrorista.</p>
      <p sl="it">In secondo luogo, non posso votare una risoluzione che non riconosce chiaramente l’impossibilità di negoziare con un gruppo terrorista che si rifiuta, prima dei negoziati, di rinunciare apertamente alla violenza.</p>
      <p sl="it">Per concludere, credo che la Spagna e gli spagnoli siano liberi di risolvere la questione del terrorismo basco come meglio credono, ma mi rifiuto di appoggiare una risoluzione del Parlamento su questo tema che non faccia riferimento alle motivazioni ingiustificate e insostenibili dell’ETA. Oltre ai metodi che utilizza, vale a dire il terrorismo, questa organizzazione merita la nostra condanna totale e senza riserve. In questo caso dobbiamo condannare i contenuti delle rivendicazioni terroriste, e non dar loro alcun aiuto in termini di voto democratico.</p>
    </intervention>
    <intervention id="3-168" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="it">I termini in cui la proposta di risoluzione è stata presentata al dibattito sono offensivi per gran parte degli spagnoli e, soprattutto, per le vittime del terrorismo in Spagna. Ciò è stato ampiamente spiegato dall’associazione che rappresenta la stragrande maggioranza delle vittime, che ha definito il processo iniziato dal governo spagnolo una resa.</p>
      <p sl="it">Il titolo stesso della risoluzione erroneamente suggerisce l’esistenza di due parti legittime coinvolte in un processo di pace mentre, in realtà, stiamo parlando di trattative tra un governo e un gruppo terrorista responsabile della morte, della persecuzione e dell’estorsione di centinaia di cittadini spagnoli rimasti vittime della violenza.</p>
      <p sl="it">E’ importante ricordare che, dopo il cessate il fuoco dichiarato dall’ETA, i membri dell’organizzazione hanno lanciato minacce, non hanno consegnato le armi e si sono diffuse notizie di tentativi di riarmo.</p>
      <p sl="it">Aprire un dialogo incondizionato con terroristi che non solo non condannano ma giustificano la lotta armata e che non mostrano alcun rimorso per gli innocenti trucidati rappresenta una resa incredibile da parte del potere politico di uno Stato democratico. Non c’è alcun motivo per festeggiare.</p>
      <p sl="it">Sono sbigottito dall’opportunismo mostrato dal governo di Zapatero, che ha cercato di ottenere a livello internazionale quello che non è riuscito a ottenere dai suoi cittadini.</p>
    </intervention>
    <intervention id="3-169" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="it">Ho deciso di votare a favore della risoluzione sul processo di pace in Spagna dei quattro gruppi politici, tra cui il gruppo socialista al Parlamento europeo. Con questo documento il Parlamento sostiene la lotta al terrorismo, nonché l’iniziativa di pace intrapresa dal governo spagnolo nei Paesi baschi.</p>
      <p sl="it">In effetti, ritengo importante che il Parlamento europeo esprima un parere sulla questione. Il problema del terrorismo non è circoscritto alla Spagna e, in qualità di deputati al Parlamento europeo, abbiamo l’obbligo di sostenere questo processo in grado di fornire una soluzione al conflitto che ha causato profondo dolore al popolo spagnolo.</p>
      <p sl="it">Tuttavia, insisto sul fatto che riconoscere e accettare il processo di pace iniziato in Spagna non ci fa dimenticare le 800 vittime del terrorismo dell’ETA. Pur incoraggiando questa iniziativa, continuo a condannare fermamente qualsiasi atto di violenza perpetrato dall’ETA. A tale proposito, apprezzo la suddetta relazione e auspico fortemente che possa contribuire positivamente alla continuazione del processo in corso.</p>
    </intervention>
    <intervention id="3-171" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="it">Nonostante abbia votato insieme al PPE e alla relatrice a favore della presente relazione, desidero richiamare la vostra attenzione sul caso European City Guide , in cui singoli individui, piccole imprese e addirittura scuole sono stati raggirati rimanendo coinvolti in un programma che ha indebitamente estorto loro soldi senza prevedere alcun meccanismo di rimborso. Benché creda che questa relazione vada generalmente a vantaggio delle imprese europee, faccio notare che potrebbe lasciare campo libero a un’intensificazione di pratiche simili a quelle perpetrate dalla European City Guide .</p>
    </intervention>
    <intervention id="3-173" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="it">I contenuti del programma possono essere discutibili. Nella sua giustificazione in prima lettura, la relatrice ha scritto che esso “fornisce un valido contributo alla cittadinanza attiva dei giovani nella società e al rafforzamento del loro sentimento di appartenenza all’Europa, creando così un importante valore aggiunto per l’Europa stessa”. Dubitiamo che il programma possa veramente dare un contributo sostanziale a questo obiettivo. Gli scambi internazionali tra giovani sono una buona cosa, ma devono essere finanziati dagli sforzi della società civile o dagli Stati membri. A nostro avviso, l’UE non deve interessarsi a questo tipo di attività.</p>
    </intervention>
    <intervention id="3-174" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="it">Ho votato a favore della relazione Gröner sul programma “Gioventù in azione” per il periodo 2007-2013, su cui oggi si è espresso il Parlamento. In particolare, approvo la proposta di garantire il finanziamento delle attività inerenti ai giovani in tutta Europa.</p>
      <p sl="it">Questo nuovo programma prevede cinque tipi di azioni: Gioventù per l’Europa, Servizio volontario europeo, Gioventù per il mondo, Animatori socioeducativi e sistemi di sostegno, Sostegno alla cooperazione politica.</p>
      <p sl="it">In tal modo, l’Europa continuerà a investire in una politica per i giovani come strumento per rafforzare il senso di appartenenza all’Europa dei cittadini e contribuire allo sviluppo dei giovani, in base ai principi di solidarietà e di comprensione reciproca tra tutti.</p>
    </intervention>
    <intervention id="3-175" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Accolgo con favore il programma “Gioventù in azione” teso a promuovere esperienze di cittadinanza europea tra i giovani. Ciò dovrebbe contribuire alla solidarietà e alla comprensione reciproca tra giovani in tutta l’Unione europea. A livello individuale, il programma dovrebbe aiutare a incoraggiare la creatività, lo spirito di iniziativa e lo spirito imprenditoriale. Esso, infine, deve contribuire a promuovere le organizzazioni e le attività giovanili in tutti gli Stati membri.</p>
    </intervention>
    <intervention id="3-176" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Desidero mettere a verbale il mio sostegno a favore della presente relazione.</p>
    </intervention>
    <intervention id="3-178" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">Accolgo con favore queste proposte che mettono insieme gli attuali programmi interni in materia di istruzione e di formazione, migliorano la coerenza e la complementarità dei programmi comunitari e dovrebbero comportare una maggiore efficienza e flessibilità nelle azioni comunitarie in questo settore.</p>
      <p sl="it">Questi programmi hanno riscosso un successo evidente durante la loro attuazione e hanno contribuito alla modernizzazione dei sistemi scolastici e formativi in Europa. Essendo aperto ad alcuni paesi terzi (Islanda, Liechtenstein, Norvegia, Bulgaria, Romania, Albania, Bosnia-Erzegovina, Croazia, ex Repubblica jugoslava di Macedonia, Serbia e Montenegro, Svizzera), il nuovo programma integrato ha ottime possibilità di contribuire alla comprensione interculturale.</p>
      <p sl="it">Purtroppo, però, il programma integrato non è aperto a tutti i paesi confinanti con l’Unione. Credo sia di cruciale importanza stabilire e mantenere contatti con i popoli dei paesi vicini a est e a sud dell’Unione mediante attività di istruzione e di formazione. Chiedo quindi che il programma sia gradualmente aperto a tutti i paesi che aderiscono alla politica di vicinato dell’UE. Inoltre vorrei che, dopo il completamento del programma in corso, Erasmus Mundus fosse incluso nel programma integrato a partire dal 2009.</p>
    </intervention>
    <intervention id="3-179" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="it">Colgo l’opportunità per ribadire la posizione contraria della Lista di giugno in prima lettura nell’ottobre 2005.</p>
      <p sl="it">E’ vero che la Lista di giugno è un sostenitore, ad esempio, del programma ERASMUS, ma vi sono altre parti delle proposte sui singoli programmi che dobbiamo esaminare attentamente per decidere se siano giustificate in base al fatto che, come previsto dal Trattato, ogni Stato membro è responsabile dell’organizzazione e dei contenuti dei sistemi di istruzione e di formazione professionale.</p>
      <p sl="it">Nel complesso, sono stati stanziati troppi soldi a favore di troppi progetti. Ci chiediamo il perché dell’esistenza di alcuni progetti, e perché debbano essere finanziati dall’UE.</p>
    </intervention>
    <intervention id="3-180" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore di questa relazione e approvo l’idea di sostituire gli attuali SOCRATES, Leonardo da Vinci, e LEARNING e altri programmi associati che terminano alla fine del 2006 con un nuovo programma integrato di apprendimento permanente per il periodo 2007-2013. Approvo la creazione di quattro filoni – COMENIUS per l’istruzione generale nelle scuole, ERASMUS per l’istruzione superiore, Leonardo da Vinci per l’istruzione e la formazione professionale e GRUNDTVIG per l’istruzione degli adulti. Credo che questo programma si occupi di aspetti importanti legati alla modernizzazione e all’adattamento dei sistemi di istruzione e di formazione alla luce degli obiettivi di Lisbona.</p>
    </intervention>
    <intervention id="3-182" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, ho votato contro gli emendamenti alla relazione sul programma “Cittadini per l’Europa” perché esso, come i suoi innumerevoli predecessori, è inutile quanto mettere un cerotto su una gamba di legno. Si tenta di avvicinare i cittadini alle Istituzioni europee, ma non vi saranno buoni risultati fintantoché, in alcuni settori, saranno adottate politiche diametralmente opposte a ciò che chiede la maggioranza delle persone. Esempio ne è la politica di allargamento e, nello specifico, la possibile adesione della Turchia. Un programma come “Cittadini per l’Europa” può essere credibile a patto che l’Unione europea si occupi del deficit democratico e della mancanza di responsabilità verso i cittadini europei. Quanto ora approvato dal Parlamento non fa nulla per cambiare la sostanza del problema, ed è quindi l’ennesimo modo per sprecare soldi.</p>
    </intervention>
    <intervention id="3-183" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Anche questo programma indica la scarsa attenzione dell’UE per i propri cittadini. In primo luogo, gli importi finanziari previsti sono molto bassi, circa il 60 per cento in meno rispetto alle somme originariamente stanziate. E’ anche vero che il programma è ambiguo. Pur essendoci obiettivi interessanti – ad esempio il gemellaggio delle città, i progetti di partecipazione civica, vari studi e indagini, manifestazioni artistiche e conferenze – ve ne sono altri che rivelano un’influenza politica inaccettabile, come escludere dagli aiuti i reati fascisti nella nuova azione 4 – Memoria europea attiva.</p>
      <p sl="it">Per quanto riguarda gli emendamenti agli stanziamenti di bilancio nell’ambito del programma, si accoglie con favore il consolidamento delle misure legate all’istruzione, pur sperando che tali progetti saranno integrati onde garantire il pluralismo delle politiche e delle opinioni sull’UE, senza trasformarlo in un’ennesima piattaforma di propaganda.</p>
      <p sl="it">Inoltre, accogliamo con favore l’inclusione delle organizzazioni sportive dilettantistiche e speriamo che sia applicata su vasta scala.</p>
    </intervention>
    <intervention id="3-184" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="it">Colgo l’opportunità per ribadire la posizione contraria della Lista di giugno in prima lettura nell’aprile 2006.</p>
      <p sl="it">Siamo nettamente contrari ad alcune posizioni adottate dalla commissione per la cultura e l’istruzione del Parlamento su questo programma.</p>
      <p sl="it">Questo lavoro deriva essenzialmente da un’incomprensione per la bassa affluenza alle urne alle elezioni al Parlamento europeo del 2004 e per la bocciatura del Trattato costituzionale nei referendum in Francia e nei Paesi Bassi. Il programma “Cittadini per l’Europa” non può contribuire a cambiare la situazione politica.</p>
      <p sl="it">Il lavoro che coinvolge nel programma le organizzazioni sportive dilettantistiche locali è una sorta di oltraggio agli europei. Inoltre, è importante che i popoli europei non trascurino il ricordo delle dittature e delle tragedie che hanno segnato la storia dei loro paesi. Questo, tuttavia, deve essere fatto a livello nazionale, non è una questione in cui si devono immischiare gli eurocrati di Bruxelles.</p>
      <p sl="it">La Lista di giugno ha quindi respinto gli emendamenti proposti dalla commissione per la cultura e l’istruzione durante i dibattiti parlamentari in materia.</p>
    </intervention>
    <intervention id="3-185" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="it">Già in prima lettura, nell’aprile 2006, ci eravamo pronunciati contro questa relazione tanto erano grandi le assurdità che conteneva. Questa proposta in seconda lettura non è peggiore, è semplicemente inaccettabile.</p>
      <p sl="it">Con un budget complessivo di 190 milioni di euro, questo programma è in effetti un nuovo strumento di propaganda a servizio dell’Unione europea. Sicuramente potremmo trovare modi migliori per sfruttare questa somma – penso, in particolare, al settore sociale, agli aiuti all’agricoltura e alla creazione di imprese – piuttosto che stanziarla a favore di questo concetto vago e artificiale di cittadinanza europea.</p>
      <p sl="it">Mettendo tutto nero su bianco, questo documento ci dà la perfetta dimostrazione di ciò che è bene, essere un fanatico dei valori europei attivi, di ciò che è male, essere un cittadino passivo, e di ciò che è peggio, essere un euroscettico.</p>
      <p sl="it">Qualsiasi cosa succeda dopo l’inevitabile approvazione di questo documento e lo spreco di tutti questi soldi in varie associazioni, noi tutti resteremo, soprattutto, cittadini dei nostri paesi, e fieri di esserlo.</p>
    </intervention>
    <intervention id="3-186" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="it">Il programma “Cittadini per l’Europa” vuole colmare il divario tra cittadini e UE, e sarà dotato di strumenti per promuovere una cittadinanza europea attiva. Esso incoraggia la cooperazione tra cittadini e organizzazioni di diversi paesi per far sì che si incontrino, lavorino insieme e sviluppino le proprie idee in un contesto europeo che si spinge oltre una dimensione puramente nazionale, rispettoso delle diversità.</p>
      <p sl="it">Ho votato a favore della relazione che, con l’introduzione dei due emendamenti di seguito presentati, aiuterà a migliorare il programma “Cittadini per l’Europa”.</p>
      <p sl="it">In primo luogo, una riduzione del budget stanziato per l’azione 1 “Cittadini attivi per l’Europa” dal 47 al 45 per cento permetterà di aumentare l’impegno di spesa per l’azione 2 “Società civile in Europa”, particolarmente adatta a finanziare i progetti sull’Europa, i suoi valori e le sue culture.</p>
      <p sl="it">Per concludere, riguardo all’obiettivo generale del programma, approvo l’idea del relatore di aggiungere l’elemento del rafforzamento della tolleranza per garantire che i progetti finanziati mediante il programma in questione contribuiscano a una cittadinanza attiva che promuova il rispetto reciproco e il dialogo interculturale e lotti contro il razzismo, la xenofobia e la discriminazione.</p>
    </intervention>
    <intervention id="3-187" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore di questa relazione che cerca di affrontare una grande sfida dell’UE: come legare l’UE ai suoi cittadini. Il programma “Cittadini per l’Europa” garantisce la continuità del programma di partecipazione civile previsto per il periodo 2004-2006. Il programma fornisce all’Unione uno strumento per promuovere la cittadinanza europea attiva. Esso risponde all’esigenza di migliorare la partecipazione dei cittadini nella costruzione dell’Europa, e incoraggia la cooperazione tra cittadini e organizzazioni di diversi paesi per far sì che si incontrino, agiscano insieme e sviluppino le proprie idee in un ambiente europeo che si spinge oltre la dimensione nazionale. Accolgo con favore questa idea.</p>
    </intervention>
    <intervention id="3-188" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Desidero mettere a verbale il mio sostegno a favore di questa iniziativa.</p>
    </intervention>
    <intervention id="3-190" speaker_id="4450" name="Vasco GRAÇA MOURA" is_mep="True" mode="written" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="it">I perfluorottano sulfonati (PFOS) sono sostanze tossiche, persistenti e bioaccumulative presenti in applicazioni quali cromatura, impermeabilizzazione e dispositivi antincendio.</p>
      <p sl="it">Questa relazione, contrariamente alla proposta originale della Commissione, propone la graduale eliminazione dei PFOS dal mercato al fine di abolirne l’uso, oltre che la cancellazione di alcune deroghe inizialmente previste (casi di cromatura di metalli e di schiume antincendio per i quali attualmente esistono alternative valide e più sicure).</p>
      <p sl="it">Tramite un emendamento di compromesso, la soglia amministrativa è stata ridotta dallo 0,1 per cento proposto dalla Commissione a una nuova soglia dello 0,005 per cento.</p>
      <p sl="it">La relazione, inoltre, propone che ogni Stato membro stili inventari di tutti i prodotti contenenti PFOS per impedire il rilascio nell’ambiente di queste sostanze.</p>
      <p sl="it">In particolare, concordo con l’emendamento che propone di mantenere le attuali deroghe solo nel caso in cui non esistano sostanze o tecnologie più sicure tecnicamente ed economicamente valide, e nel caso in cui siano state applicate le migliori tecniche disponibili per ridurre al minimo le emissioni di PFOS.</p>
      <p sl="it">I deputati al Parlamento europeo del partito socialdemocratico portoghese approvano gli emendamenti volti a difendere la qualità dell’ambiente e, di conseguenza, sostengono la relazione dell’onorevole Schlyter.</p>
    </intervention>
    <intervention id="3-191" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore di questa proposta relativa alle restrizioni in materia di immissione sul mercato e di uso dei perfluorottano sulfonati (PFOS), sostanze ampiamente usate in materiali quali prodotti tessili, tappeti, carta e rivestimenti in genere. Gli studi effettuati dall’OCSE, dalle autorità britanniche e dal comitato scientifico dei rischi sanitari e ambientali hanno rivelato che i PFOS sono persistenti, bioaccumulativi e tossici. E’ giusto che l’UE agisca per eliminare un’altra sostanza altamente pericolosa.</p>
    </intervention>
    <intervention id="3-193" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, onorevoli colleghi, sono passati più di due anni dalla nostra adesione all’UE. Ciononostante, esistono ancora i controlli di frontiera interni, e ciò è per noi motivo di grande insoddisfazione.</p>
      <p sl="cs">Come rappresentante del popolo ceco, non sono particolarmente interessato ai problemi tecnici e giuridici legati all’introduzione del sistema SIS II, a cui la Commissione ha di recente fatto riferimento. I nuovi Stati e i loro cittadini devono al più presto diventare membri a pieno titolo dell’UE, e godere di pari diritti. In tal senso, qualsiasi ritardo nella nostra adesione allo spazio Schengen è totalmente ingiustificata.</p>
      <p sl="cs">Ho quindi votato a favore dell’approvazione della relazione Coelho sul sistema d’informazione Schengen, perché la sua agevole e rapida adozione porterà alla realizzazione delle quattro libertà fondamentali che stanno alla base dell’UE.</p>
    </intervention>
    <intervention id="3-194" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, sebbene voglia vedere miglioramenti nel sistema d’informazione Schengen, ho comunque votato contro la relazione Coelho convinto che una soluzione di emergenza all’immediato ampliamento dello spazio Schengen – proposta dai nuovi Stati membri dell’UE – debba essere fermamente respinta.</p>
      <p sl="de">Lo dico perché la sicurezza della popolazione deve avere la precedenza sulle rivendicazioni dell’Ungheria, della Polonia e della Repubblica ceca che, come sappiamo, esercitano forti pressioni in tal senso, perché la capacità dei nuovi Stati membri di difendere il confine esterno orientale dell’UE è messa seriamente in dubbio, anche a causa del gran numero di immigrati clandestini fermati sul confine orientale dell’Austria, paese da cui provengo. Una partecipazione prematura dei nuovi Stati membri incoraggerebbe enormemente l’immigrazione clandestina e il turismo criminale e quindi, a mio avviso, deve essere respinta.</p>
    </intervention>
    <intervention id="3-195" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Anche se il Regno Unito non rientra nel sistema d’informazione Schengen (SIS), approvo questo pacchetto di tre relazioni per due motivi. Innanzi tutto, è l’esistenza stessa del SIS che ha permesso di eliminare i confini interni nello spazio Schengen. Questo nuovo SIS II permetterà ai nuovi Stati membri di connettersi al sistema e, successivamente, di smantellare i propri confini interni consentendo ai propri cittadini di usufruire dei vantaggi di una circolazione veramente libera. In secondo luogo, credo sia favorevole al mio paese perché, pur non facendo parte del regolamento, spero che il Regno Unito potrà comunque avere accesso alle sue informazioni per motivi di sicurezza.</p>
    </intervention>
    <intervention id="3-196" speaker_id="2307" name="Hubert PIRKER" is_mep="True" mode="written" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="it">L’adozione delle relazioni Coelho ha posto la base giuridica per la realizzazione pratica del sistema d’informazione Schengen di seconda generazione. Grazie alla nuova rete di intercettazione elettronica sui nuovi confini orientali, SIS II rende l’Unione europea un luogo più sicuro. Tra le nuove caratteristiche di SIS II, la memoria è stata aumentata per accogliere 27 Stati membri; esso facilita l’archiviazione di dati biometrici, il mandato d’arresto europeo, la correlazione tra dati e persone, oltre a garantire il miglioramento delle norme sulla tutela dei dati.</p>
      <p sl="it">SIS II offre nuove possibilità alla polizia e al sistema giudiziario nelle indagini sulle persone ricercate, e crea le condizioni necessarie alla libera circolazione dei cittadini europei in un più ampio spazio di libertà, di sicurezza e di giustizia. Per tutti questi motivi, ho votato a favore dell’adozione delle relazioni dell’onorevole Coelho.</p>
    </intervention>
    <intervention id="3-197" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Ho votato a favore delle relazioni dell’onorevole Coelho perché ritengo che siano di fondamentale importanza per proteggere gli interessi e la sicurezza dei nostri cittadini.</p>
      <p sl="it">Il sistema SIS II consentirà di allargare lo spazio Schengen ai nuovi Stati membri il più rapidamente possibile aggiornandolo, potenziando le sue capacità e introducendo le nuove possibilità offerte dai più recenti sviluppi tecnologici.</p>
      <p sl="it">La cosa più importante, comunque, è che questo sistema offra maggiore sicurezza nella gestione e nel controllo dei dati personali senza perdere di vista i diritti fondamentali delle persone e, così facendo, garantisca ai nostri cittadini l’adozione di misure efficaci per combattere la criminalità organizzata, l’immigrazione clandestina e altri crimini che minacciano la loro sicurezza e i loro interessi.</p>
    </intervention>
    <intervention id="3-199" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Il Sistema d’informazione Schengen (SIS) è uno strumento di cooperazione di polizia volto a centralizzare e facilitare lo scambio delle informazioni relative alle persone e ai veicoli o altri oggetti ricercati congiuntamente dai servizi di polizia degli Stati membri.</p>
      <p sl="fr">Oggigiorno circa 13 milioni di informazioni sono conservate nel sistema attuale. Ci è stato proposto di creare una seconda generazione di SIS, la SIS II, da estendere ai nuovi Stati membri, ma noi non possiamo aderirvi, tanto più che abbiamo aderito a Schengen I, con il quale abbiamo organizzato la libera circolazione delle persone eliminando le frontiere interne degli Stati membri.</p>
      <p sl="fr">Il problema non è avere un super computer in grado di registrare ogni persona o bene ricercato dalla polizia, ma di fare in modo che ciascun territorio nazionale possa costituire uno spazio di sicurezza. Ogni giorno, l’elevato numero di immigranti che giungono sulle coste europee è la prova che occorre proteggere le frontiere e far fronte all’immigrazione illegale e alla mancanza di sicurezza proprio per il fatto che queste sono così “porose”.</p>
      <p sl="fr">Ciò significa che tutti i computer del mondo potrebbero pertanto raccogliere tanti dati personali quanti disponibili senza alterare il fatto che la fonte principale dei problemi dell’immigrazione illegale, dell’insicurezza e del traffico di vario genere è la mancanza di un controllo efficace delle frontiere interne ed esterne dell’Unione europea.</p>
    </intervention>
    <intervention id="3-201" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Lo scopo della relazione in questione è di ampliare le caratteristiche della portata iniziale del SIS, cercando di svilupparne di nuove, estendendone l’accesso a nuove autorità, collegando gli allarmi tra queste autorità e introducendo nuove categorie di dati, quali il mandato d’arresto e i dati biometrici, nonché il sistema d’informazione dei visti, vale a dire una piattaforma tecnica per la condivisione delle informazioni. L’ampliamento del sistema precedente comporta ulteriori rischi per i diritti, le libertà e le garanzie dei cittadini, dato che sono stati aggiunti nuovi elementi a una banca dati che è anche condivisa da più enti ed è accessibile a più persone, senza garantire che questi dati rimangano riservati.</p>
      <p sl="pt">In questa proposta ci sono altri aspetti preoccupanti. Per esempio “i registri possono essere tenuti più a lungo se sono necessari per procedure di controllo in corso”. La domanda che pertanto sorge è chi definisce che cosa è “necessario” e la vaga nozione di “procedure di controllo in corso”. Un altro settore troppo incerto è quello della condivisione dei dati con i paesi terzi, come previsto dalla proposta.</p>
      <p sl="pt">Lo scopo fondamentale è rendere compatibile il SIS con le nuove circostanze derivanti dall’allargamento e dagli obiettivi pericolosi e inaccettabili dell’attuale crociata di sicurezza nell’UE.</p>
    </intervention>
    <intervention id="3-202" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">La relazione, come elaborata nell’accordo dei portavoce politici del capitale (gruppo del Partito popolare europeo (Democratici cristiani) e dei Democratici europei, socialdemocratici e liberali), adotta come acquis comunitario la creazione di un enorme meccanismo di controllo e di schedatura di ogni cittadino europeo o straniero all’interno e all’esterno dei confini dell’UE.</p>
      <p sl="el">Il sistema SIS II annulla qualsiasi garanzia di protezione per i dati personali dei cittadini garantendo il diritto di registrare dati personali, fra cui dati biometrici quali fotografie, impronte digitali e segni distintivi, e il diritto di mettere sotto sorveglianza coloro i quali, secondo le informazioni fornite dai servizi segreti, rappresentano una minaccia per la sicurezza nazionale. Tali dati personali possono essere conservati per un periodo di tempo indeterminato sulla base di una decisione delle autorità responsabili dell’azione penale e saranno accessibili, oltre che alla polizia e alle autorità giudiziarie, ai servizi segreti, a Europol e a Eurojust, che avranno il diritto di passarle a paesi terzi o a organizzazioni come la CIA.</p>
      <p sl="el">Il famoso spazio di libertà e sicurezza dell’UE sta adesso rivelando la sua forma terribile e ripugnante in quanto spazio in cui i diritti umani e le libertà fondamentali sono soffocati, spazio di azione privo di controllo da parte delle forze di repressione volte a proteggere il potere dei monopoli unificatori d’Europa dalla resistenza delle persone e dal movimento dei lavoratori e del popolo.</p>
    </intervention>
    <intervention id="3-204" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">L’istituzione del SIS II è vista dalle forze critiche nei confronti dell’UE come un ulteriore passo verso la creazione di una forza di polizia europea comune e come parte della rete che, operando in un settore specializzato dopo l’altro, sta formando un superstato europeo. L’UE sta diventando quel supremo Stato chiuso stile “grande fratello” che, all’epoca dell’adesione della Svezia, molti svedesi temevano sarebbe diventato. Ciò avviene con la benedizione dei politici sia di destra che di sinistra i quali, mediante messaggi populisti riguardanti, per esempio, il controllo delle frontiere esterne e la lotta contro la criminalità, favoriscono la costruzione di una vera e propria società orwelliana.</p>
      <p sl="sv">La Lista di giugno è favorevole alla cooperazione di polizia transfrontaliera. E’ necessario far fronte alla criminalità internazionale contemporanea, anche se tale compito viene svolto con successo da decenni dal corpo di polizia internazionale, l’Interpol. Sarebbe pertanto superfluo trovare i fondi per un nuovo sistema informativo che sia valido all’interno dell’Unione europea.</p>
      <p sl="sv">La Lista di giugno è molto scettica riguardo al fatto di permettere agli organismi degli Stati membri responsabili del rilascio di certificati di registrazione per i veicoli di avere accesso a dati personali molto sensibili. Questo tipo di dati dovrebbe essere gestito dai singoli Stati nazionali. Tutti gli Stati membri devono poter garantire ai propri cittadini una tutela contro l’accesso non autorizzato ai loro dati personali.</p>
      <p sl="sv">La Lista di giugno vota pertanto contro tutte le tre relazioni sul SIS II e sull’accesso al sistema.</p>
    </intervention>
    <intervention id="3-206" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’assassinio di Anna Politkovskaja ha disonorato la Russia e spero che le autorità russe facciano tutto il possibile a tutti i livelli per assicurare i responsabili alla giustizia.</p>
    </intervention>
    <intervention id="3-207" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’omicidio di Anna Politkovskaja dovrebbe essere condannato, così come tutte le uccisioni di giornalisti, attivisti per i diritti umani e altre persone che cercano di denunciare la verità. La “libertà di espressione” è ancora causa di morte in troppe parti del mondo. La Russia è ancora un paese in cui la libertà di espressione è un’utopia. Le autorità russe devono assicurare alla giustizia i responsabili di questo crimine. E’ necessario esercitare una maggiore pressione sulle autorità russe al fine di garantire la libertà dei media e delle organizzazioni per i diritti umani operanti sul territorio russo.</p>
    </intervention>
    <intervention id="3-209" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Appoggio pienamente questa proposta e aborro il fatto che, sebbene le linee guida comunitarie per lo screening del cancro al seno siano state adottate per la prima volta nel 1992, lo screening mammografico è attualmente offerto a livello nazionale soltanto da 11 Stati membri (Belgio, Repubblica ceca, Estonia, Finlandia, Francia, Ungheria, Lussemburgo, Paesi Bassi, Svezia, Spagna e Regno Unito). A mio parere è davvero inaccettabile che ogni anno in Irlanda, un paese che di recente ha registrato il più alto tasso di crescita economica, circa 600 donne siano vittime del cancro al seno e che un elevato numero di decessi avrebbe potuto essere evitato se lo screening e la diagnosi periodica avessero identificato il problema tempestivamente.</p>
      <p sl="en">E’ una vergogna che in Irlanda stiamo ancora aspettando il lancio ufficiale del programma nazionale per lo screening mammografico. Tuttavia, si ritiene che il lancio avverrà nel 2007, sebbene il programma per lo screening del cancro al collo dell’utero non sarà portato a termine prima del 2008, con circa 15 anni di ritardo!</p>
      <p sl="en">Tutti gli Stati membri devono introdurre con urgenza lo screening mammografico su scala nazionale. La Commissione dovrebbe ora collaborare con i nuovi Stati membri e con i paesi aderenti al fine di assisterli nell’impiego del Fondo europeo di sviluppo regionale e dei fondi di preadesione al fine di creare un’infrastruttura sanitaria completa.</p>
    </intervention>
    <intervention id="3-210" speaker_id="photo_generic" name="Nigel Farage, Roger Knapman, Jeffrey Titford, John Whittaker e Thomas Wise" is_mep="True" mode="written">
      <p sl="en">I membri della delegazione UKIP considerano tutte le iniziative dell’UE un abuso di potere antidemocratico e non voteranno per esse in nessun caso, neppure quando sembrano contenere buoni propositi. In questo caso, l’UE sta cercando di imporre la sua influenza nell’ambito dell’erogazione dei servizi sanitari che, come tutti i settori soggetti all’interferenza dell’UE, dovrebbero rimanere sotto il controllo dei governi eletti democraticamente, un controllo che possono fornire solo le singole nazioni.</p>
    </intervention>
    <intervention id="3-211" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">I provvedimenti comunitari per combattere il cancro al seno sono più efficaci di misure analoghe nell’ambito delle organizzazioni con vaste competenze istituite e riconosciute a livello internazionale, quali l’Organizzazione mondiale della sanità (OMS)? La risposta della Lista di giugno a questa domanda è “no”.</p>
      <p sl="sv">Il Parlamento europeo non deve determinare in quale misura gli Stati membri devono attuare provvedimenti significativi quali lo screening senologico, campagne informative sul cancro al seno, ricerche riguardanti tale malattia, la creazione di registri oncologici e l’apertura di centri atti a fornire informazioni circa il cancro al seno. E’ preferibile che il coordinamento urgente e la cooperazione transfrontaliera avvengano nell’ambito di un’organizzazione come l’OMS piuttosto che nell’UE.</p>
      <p sl="sv">Ho pertanto votato contro l’attuale risoluzione.</p>
    </intervention>
    <intervention id="3-212" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ogni anno nell’UE viene diagnosticato un cancro al seno a 275 000 donne e la notevole diversità degli standard di assistenza e di cura che esse ricevono è del tutto inaccettabile.</p>
      <p sl="en">Questa è la ragione per cui ho votato a favore di questa risoluzione che richiede norme europee per la diagnosi e la cura precoci della malattia. Le pazienti affette da cancro al seno vengono spesso discriminate sul posto di lavoro e spero che, in seguito al voto schiacciante del Parlamento, la Commissione elabori una carta per la protezione sul posto di lavoro delle pazienti colpite da tale malattia.</p>
      <p sl="en">Ritengo che se questa relazione venisse attuata pienamente, potremmo migliorare la qualità della vita per le pazienti sopravvissute al cancro al seno e ridurre forse addirittura del 35 per cento gli 88 000 decessi all’anno previsti nell’UE causati da cancro al seno, pertanto salvando la vita a 30 000 donne all’anno.</p>
    </intervention>
    <intervention id="3-213" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il cancro al seno è la causa principale della morte di donne tra i 35 e i 59 anni. Prima viene diagnosticato, più si hanno possibilità di sopravvivenza. La maggior parte delle donne affette da cancro al seno non vuole essere compatita, bensì desidera un’azione concertata volta a migliorare le cure e a fronteggiare le cause della malattia. Un semplice provvedimento che potrebbe essere preso è ridurre al minimo il tempo di attesa che intercorre tra i test e la diagnosi. Parlando con le donne affette da cancro al seno risulta che l’attesa è il fattore più preoccupante. Dobbiamo fare tutto il possibile per contribuire a migliorare il trattamento delle donne in quel lasso di tempo di maggiore preoccupazione. Gli Stati membri devono adoperarsi al fine di favorire lo scambio delle migliori pratiche. Il lavoro di Europa Donna è fondamentale per aiutare tutte le donne europee e io desidero dichiarare il mio sostegno a favore di questa organizzazione paneuropea.</p>
    </intervention>
    <intervention id="3-215" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, anche se devo dire che fare una dichiarazione di voto in un’Aula vuota per me è un’esperienza nuova, vorrei comunque dichiarare perché mi sono astenuto nella votazione sulla relazione Muscardini.</p>
      <p sl="de">Dopo l’abbandono del sistema dei contingentamenti, applicato per dieci anni, dal 2005 si è verificato un marcato aumento della quantità di calzature in cuoio esportate dalla Cina in Europa, come tutti ben sappiamo; ora, comprensibilmente, piovono critiche sui dazi doganali punitivi da parte della Cina e degli imprenditori che traggono vantaggio dalle forniture cinesi.</p>
      <p sl="de">Può darsi che davvero – come suggeriscono i critici dei dazi doganali punitivi – dovremo rassegnarci a perdere l’industria calzaturiera europea, che nel corso degli anni ha occupato sempre meno lavoratori e ha trasferito sempre più fabbriche in paesi fuori dell’UE, ma nonostante questo certamente non possiamo restare a guardare senza fare nulla, mentre un intero settore industriale si sta avviando verso la distruzione.</p>
      <p sl="de">Quindi, nei due anni di applicazione delle tariffe punitive dovremmo sfruttare l’occasione per cercare soluzioni a questo grave problema per l’occupazione europea.</p>
    </intervention>
    <intervention id="3-216" speaker_id="2182" is_mep="True" mode="spoken" role="Presidente" name="Antonios TRAKATELLIS" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="unknown">Siamo qui ad ascoltarla perché una dichiarazione di voto offre a un deputato l’opportunità di fornire spiegazioni che vanno al di là di un “sì” o di un “no”. Il suo punto di vista è più per il verbale che per gli altri deputati. E’ comprensibile, ma noi siamo qui per ascoltare tutte le dichiarazioni di voto fino all’ultima.</p>
    </intervention>
    <intervention id="3-217" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, sono totalmente d’accordo con lei e la ringrazio per la sua attenzione.</p>
    </intervention>
    <intervention id="3-218" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La globalizzazione è stata imposta ai popoli europei con l’assicurazione che, alla fine, ne trarranno vantaggio perché promuove l’esportazione e apre i mercati dei nostri concorrenti così come fa con i nostri. Tuttavia, è abbastanza chiaro che questa globalizzazione è ben lontana dall’essere una situazione vincente per tutti e che la cosiddetta “fortezza Europa” è piena di crepe, mentre si stanno costruendo reali fortezze nel resto del mondo, in particolare nei mercati più promettenti.</p>
      <p sl="fr">Il problema, come spiega la relazione della collega Muscardini, è che le risposte dell’Unione europea alle pratiche commerciali scorrette di certi paesi terzi nei confronti dell’UE, che non sono nient’altro che protezionismo sleale e mascherato, sono deboli, inadeguate o completamente inesistenti.</p>
      <p sl="fr">L’onorevole Muscardini sottolinea molto giustamente l’esigenza di rafforzare le difese commerciali dell’UE, ma le soluzioni specifiche proposte non sono all’altezza delle sfide, visto che la fede delle persone nei vantaggi della globalizzazione ultraliberale e nelle virtù del multilateralismo è un dogma incrollabile. Questo sistema ha ormai raggiunto i suoi limiti: l’OMC non è più la soluzione, bensì il problema.</p>
      <p sl="fr">Intendiamo astenerci su questa relazione proprio perché le proposte non rispecchiano l’accuratezza dell’analisi.</p>
    </intervention>
    <intervention id="3-219" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">La Lista di giugno ritiene che il libero commercio sia una buona cosa perché promuove l’aumento della prosperità per tutti gli interessati. Vale la pena di notare che, fino all’adesione all’UE, la Svezia era uno dei paesi del mondo più favorevoli al libero commercio.</p>
      <p sl="sv">L’UE talvolta segue una politica fortemente protezionistica, al fine di proteggere quei settori che non sono competitivi nel mercato internazionale. Questo approccio è esemplificato dagli aiuti all’agricoltura, che prevedono sovvenzioni per i prodotti agricoli con il risultato che prodotti analoghi provenienti da altri paesi – in molti casi paesi in via di sviluppo – non possono essere venduti nel mercato dell’UE.</p>
      <p sl="sv">Un sistema commerciale mondiale efficiente è estremamente importante se un giorno il libero commercio deve diventare una realtà. Tuttavia, la relazione Muscardini è intrisa di protezionismo, ed è per questo che oggi ho votato contro.</p>
    </intervention>
    <intervention id="3-220" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Questa relazione promuove la liberalizzazione del commercio e il principio di reciprocità, e propone l’imposizione di misure di rappresaglia, nello spirito di una battaglia per le quote di mercato in nome della concorrenza, piuttosto che in uno spirito di cooperazione, dove il commercio ha un ruolo da svolgere nello sviluppo ma non è il fine supremo.</p>
      <p sl="pt">Le misure antidumping e antisovvenzioni equivalgono a un’interferenza nelle decisioni interne di ciascun paese e a minacce che potrebbero essere imposte dall’OMC. Chi ci rimette sono i paesi in via di sviluppo e quelli meno sviluppati.</p>
      <p sl="pt">La relazione inoltre difende l’OMC e il meccanismo di risoluzione delle controversie, e mira ad accelerare tutti i meccanismi di difesa commerciale più offensivi (antidumping) e difensivi (salvaguardia). Il fatto di accelerare il meccanismo di risoluzione delle controversie, dotandolo di maggiori poteri, servirà ad accrescere l’influenza delle maggiori potenze all’interno dell’OMC, che hanno la forza di imporre le regole.</p>
      <p sl="pt">Il nodo della questione è che la liberalizzazione del commercio si scontra con l’idea di uno sviluppo equo. Ogni Stato membro dovrebbe avere il diritto di decidere il proprio modello di sviluppo economico e sociale, di industrializzarsi e di proteggere le proprie industrie. Si tratta di un diritto inalienabile e sovrano, che mette in discussione il modello della promozione delle esportazioni e del libero commercio.</p>
    </intervention>
    <intervention id="3-221" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">L’Unione europea è preoccupata perché potenze industriali come la Cina e l’India adottano misure protezionistiche nei confronti delle nostre esportazioni ricorrendo a strumenti di difesa commerciale. Dunque, gli Stati Uniti non sono più l’unico concorrente economico dell’Europa – siamo alle prese anche con il Brasile, altri paesi dell’America meridionale e l’Australia. L’OMC, che dovrebbe garantire una regolamentazione a livello mondiale, non solo è impotente, ma è anche complice.</p>
      <p sl="fr">Quindi, la bolla di sapone della globalizzazione ultraliberale sta per scoppiare. La speculazione senza limiti e senza regole su beni, materie prime e persone ha ormai raggiunto il limite. Dopo una crescita economica spettacolare, le economie emergenti ora si stanno consolidando e proteggendo, nell’intento di sopraffarci un giorno, se non reagiamo abbastanza rapidamente.</p>
      <p sl="fr">Durante questo periodo, gli europeisti di Bruxelles raccomandano di aprire sempre di più i nostri confini e di continuare ad aiutare l’intero mondo ciecamente, senza controllo, trascurando i nostri concittadini. Dobbiamo seguire l’esempio delle nuove potenze mondiali, adottando misure di protezione e la preferenza comunitaria in Europa e misure di protezione e la preferenza nazionale in Francia.</p>
    </intervention>
    <intervention id="3-222" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione, che fa un’analisi dell’utilizzo di misure di difesa commerciale da parte dei paesi terzi nei confronti dell’UE e propone raccomandazioni sensate su come dovrebbe reagire la Comunità, soprattutto quando tali misure sono una forma mascherata di protezionismo, inteso a limitare illegalmente l’accesso dei prodotti UE ai mercati esteri.</p>
    </intervention>
  </section>
  <section id="creitem20" title="8. Correzioni e intenzioni di voto: vedasi processo verbale"/>
  <section id="creitem21" title="9. Approvazione del processo verbale della seduta precedente: vedasi processo verbale"/>
  <section id="creitem22" title="10. Benvenuto">
    <intervention id="3-228" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">Ora, a nome dell’intera Assemblea, vorrei porgere un caloroso benvenuto ai visitatori presenti in tribuna d’onore, ossia a Igor Dodon, ministro dell’Economia e del Commercio della Repubblica di Moldova, e a una delegazione del parlamento di questo paese.</p>
      <a text="(Applausi)"/>
      <p sl="unknown">La delegazione moldava assisterà alle nostre sedute oggi e domani e si unirà alla delegazione del Parlamento europeo in occasione di una seduta della commissione di cooperazione parlamentare UE-Moldova. Sono lieto di vedervi qui e spero che troverete interessanti i nostri dibattiti.</p>
    </intervention>
  </section>
  <section id="creitem23" title="11. Moldova (Transnistria), Georgia (Ossezia del Sud) (discussione)">
    <intervention id="3-230" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">L’ordine del giorno reca le dichiarazioni del Consiglio e della Commissione su Moldova (Transnistria) e Georgia (Ossezia del Sud).</p>
    </intervention>
    <intervention id="3-231" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. Signor Presidente, onorevoli deputati, i recenti sviluppi della situazione geografica e politica della Moldova hanno avuto effetti sulle condizioni fondamentali del conflitto in Transnistria. L’iniziativa dell’Ucraina volta a risolvere il conflitto in Transnistria dopo la rivoluzione arancione, il coinvolgimento dell’Unione europea e degli Stati Uniti nei negoziati di pace e le attività della missione dell’Unione europea di assistenza frontaliera (EUBAM) hanno rafforzato l’unità della Moldova. La Transnistria ha reagito tenendo un referendum il 17 settembre. Secondo le autorità transnistriane, il referendum ha dimostrato che i cittadini propendono in numero schiacciante per l’indipendenza e l’unione con la Russia.</p>
      <p sl="fi">La comunità internazionale, tra cui anche l’Unione europea, non ha riconosciuto né questo né i precedenti referendum in Transnistria. Lo si è espresso chiaramente nella dichiarazione della Presidenza a nome dell’Unione europea del 18 settembre, nonché nei pareri dell’Unione enunciati nel corso dell’incontro della commissione ministeriale del Consiglio d’Europa di settembre e nel quadro dell’Organizzazione per la sicurezza e la cooperazione in Europa a luglio. Nella sua dichiarazione, l’Unione europea ha condannato il referendum , considerandolo contrario all’integrazione regionale della Moldova e alla sua sovranità, riconosciuta a livello internazionale. L’Unione europea ha inoltre messo apertamente in dubbio il fatto che l’esito del referendum in Transnistria riflettesse veramente la volontà dei cittadini.</p>
      <p sl="fi">L’Unione europea ha altresì discusso del referendum con la Russia in diverse occasioni. Benché le sue dichiarazioni pubbliche abbiano dato origine ad altre interpretazioni, la Russia ha assicurato all’Unione il proprio rispetto dell’integrità territoriale della Moldova e ha negato il proprio sostegno al referendum .</p>
      <p sl="fi">Le attività della missione di assistenza frontaliera dell’Unione europea sono un esempio del modo migliore in cui l’Unione può offrire un vero sostegno al processo di risoluzione del conflitto in Transnistria e all’avvicinamento del controllo della frontiera moldavo-ucraina agli standard europei in generale. Sia la Moldova che l’Ucraina hanno dato prova di gratitudine per il trasferimento di know-how alle loro autorità di frontiera. E’ essenziale per gli sforzi a favore della risoluzione del conflitto che l’EUBAM abbia aiutato a volgere la supervisione del commercio estero della Transnistria nella direzione delle autorità moldave. Anche questo contribuisce all’unità nazionale della Moldova. La decisione dell’Ucraina di avviare a marzo il protocollo di cooperazione doganale ucraino-moldavo ha contribuito molto al miglioramento delle prospettive della missione EUBAM.</p>
      <p sl="fi">Sono le stesse parti in causa a svolgere ruoli chiave nel processo di pace in Transnistria. L’Unione europea si augura che i partecipanti al processo di pace ritornino al tavolo negoziale. A sostegno delle possibilità comunitarie di dare un contributo efficace al processo vi è il rappresentante speciale dell’Unione, che partecipa alla risoluzione del conflitto in Transnistria in accordo con gli obiettivi strategici comunitari concordati e in stretto coordinamento con l’OSCE.</p>
      <p sl="fi">Il piano d’azione della politica europea di prossimità tra Unione europea e Moldova è lo strumento che permetterà all’Unione di dare un sostegno pianificato e duraturo al paese. La recente evoluzione della Moldova verso la condizione di Stato stabile dal punto di vista politico ed economico può rappresentare la chiave per la soluzione del conflitto in Transnistria. A tal fine, la Moldova deve ad esempio migliorare le proprie capacità amministrative, eliminare la corruzione e promuovere un clima adatto agli investimenti. La Moldova deve rendersi appetibile sia per gli investitori esteri che per le imprese della Transnistria. L’Unione europea s’impegna a sostenere la Moldova in questi sforzi.</p>
      <p sl="fi">Passo ora all’altro tema del dibattito. Va detto che l’Unione europea è estremamente preoccupata per le tensioni tra Russia e Georgia. Tale crisi influenza anche la situazione nelle zone di conflitto separatiste in Georgia, Ossezia meridionale e Abkhazia. Nel corso dell’incontro informale di venerdì scorso a Lahti, il Presidente Putin ha persino avvertito del fatto che la situazione potrebbe aggravarsi e condurre allo spargimento di sangue. Ha deplorato la Georgia per i suoi preparativi bellici. Nelle conclusioni del 17 ottobre, l’Unione europea si è rivolta sia alla Russia che alla Georgia affinché facciano tutto il possibile non solo per migliorare le reciproche relazioni bilaterali, ma anche per concentrare le energie sulla ricerca di una soluzione pacifica ai conflitti. L’Unione ha altresì invitato le parti in causa a osservare appieno gli accordi precedenti.</p>
      <p sl="fi">L’attuale situazione dell’Ossezia meridionale è tesa. Il 12 novembre nella regione si terrà un referendum allo scopo di consolidarne l’indipendenza. Come è accaduto per quello sull’indipendenza in Transnistria, l’Unione europea non riconosce questo referendum , che potrebbe aumentare ulteriormente la tensione nella regione.</p>
      <p sl="fi">L’Unione europea e la comunità internazionale contribuiscono alla soluzione dei conflitti in Georgia in svariati modi. Grazie alla sua condizione di osservatore, la Commissione europea ha un ruolo importante da svolgere in seno alla commissione congiunta di controllo, il meccanismo di risoluzione dei conflitti per l’Ossezia meridionale. In molte occasioni la Georgia ha espresso il desiderio che il ruolo dell’Unione europea venisse ulteriormente rafforzato. Vorrebbe inoltre che l’impostazione della commissione congiunta di controllo venisse modificata coinvolgendo l’Unione europea e gli Stati Uniti d’America secondo il modello 5+2 del processo di pace in Transnistria. Più di recente, la Georgia ha chiesto che i negoziati di pace proseguano in modo bilaterale tra Georgia e Ossezia meridionale.</p>
      <p sl="fi">La Georgia chiede inoltre che le forze di pace della CSI, costituite in pratica di soli russi, vengano sostituite da un’operazione internazionale sia nell’Ossezia meridionale che in Abkhazia, con un’enfasi particolare sull’attività di polizia. E’ opinione del parlamento e del governo georgiani che tali milizie non adempiano al proprio mandato e che la loro continua presenza sia discutibile.</p>
      <p sl="fi">Al momento l’Unione europea discute al proprio interno della questione di rafforzare il proprio ruolo, ma forse la Georgia nutre speranze poco realistiche riguardo all’UE, che incoraggia i leader georgiani a dar prova di contegno. Meglio evitare decisioni affrettate sui processi di pace nell’Ossezia meridionale e in Abkhazia, poiché potrebbero mettere a rischio la presenza delle Nazioni Unite e dell’OSCE nella regione, il che a sua volta creerebbe un vuoto nelle regioni. La Georgia deve impegnarsi a non ricorrere alla forza.</p>
      <p sl="fi">Gli Stati membri dell’Unione e la Commissione hanno dato un contributo significativo in seno alla Conferenza dei donatori sulla riabilitazione economica dell’Ossezia meridionale, che si è tenuta a Bruxelles a giugno. La Conferenza si è svolta sulla base di una valutazione dei bisogni condotta dall’OSCE. Un importante programma internazionale sulla riabilitazione economica partirà questo autunno nell’Ossezia meridionale, utilizzando i fondi raccolti alla Conferenza.</p>
      <p sl="fi">La Russia ha un ruolo importante da svolgere sia nell’Ossezia meridionale che in Abkhazia. Il suo sostegno è necessario per ottenere risultati nei processi di pace. L’ultimo scandalo spionistico ha però esacerbato nettamente le già tese relazioni tra Georgia e Russia. In diverse occasioni l’Unione europea ha inviato ai leader dei due paesi forti messaggi sull’importanza di normalizzare le relazioni, come ha fatto ultimamente con il Presidente Putin a Lahti, e si è altresì offerta di contribuire alla riapertura del dialogo.</p>
      <p sl="fi">Alla fine di ottobre, l’Unione europea discuterà internamente dei progressi del suo ruolo nell’ambito della risoluzione dei conflitti in Georgia. Il rappresentante speciale Semneby avrà una parte importante nel mantenimento del dialogo politico tra Unione europea e Georgia. Potrebbe inoltre essere in grado di promuovere la ripresa dei contatti tra Georgia e Russia. Durante la sua visita a Tblisi del 2 ottobre, la troika comunitaria ha altresì dichiarato che l’Unione europea è disposta ad aiutare la Georgia a risolvere i conflitti mediante la politica europea di prossimità. E’ appena stato elaborato un piano d’azione comune nell’ambito di tale politica tra Unione europea e Georgia, che il Consiglio di cooperazione UE-Georgia adotterà ufficialmente nel corso della riunione che si terrà a Bruxelles il 14 novembre. Il piano d’azione della politica europea di prossimità comprende inoltre una sezione distinta in merito alla risoluzione dei conflitti in Georgia.</p>
    </intervention>
    <intervention id="3-232" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. Signor Presidente, dalla nostra ultima discussione si sono registrati sviluppi sostanziali, cui il Presidente Lehtomäki ha accennato poc’anzi.</p>
      <p sl="en">Ho visitato il Caucaso meridionale in qualità di membro della troika all’inizio di ottobre, quando sono stati completati i piani d’azione nell’ambito della politica europea di prossimità con tutti e tre i paesi, che a novembre verranno ufficialmente sottoscritti e adottati. Questa mi pare la base per una forte cooperazione operativa.</p>
      <p sl="en">Prima di parlare del sostegno comunitario, penso sia importante ricordare anche l’impatto delle nostre relazioni con la Russia. Negli ultimi mesi, abbiamo assistito all’aumento del prezzo del gas per la Moldova, all’imposizione di divieti d’importazione per vino e acqua moldavi e georgiani, al sostegno di fatto accordato alla Transnistria nei referendum e alla forte reazione all’espulsione degli ufficiali militari russi da parte della Georgia.</p>
      <p sl="en">Tali questioni sono state affrontate con il Presidente Putin a Lahti, e io ne ho personalmente sollevate alcune con il ministro degli Esteri Lavrov solo pochi giorni fa a Mosca. L’imminente Consiglio di partenariato permanente dei ministri degli Esteri del 3 novembre e il Vertice UE-Russia di Helsinki del 24 novembre permetteranno di discutere ulteriormente di tali questioni.</p>
      <p sl="en">Vorrei inoltre menzionare il fatto che l’OSCE è stata molto utile nel rifiutare l’osservazione e il riconoscimento del referendum in Transnistria, nonché nel riportare gli ufficiali russi dalla Georgia alla Russia.</p>
      <p sl="en">Spenderò ora qualche parola specificamente per la Moldova e la Transnistria, e poi per la Georgia. Vorrei altresì sottolineare il grande successo della missione dell’Unione europea di assistenza frontaliera, che ha svolto un ruolo molto importante nell’introduzione di un nuovo regime doganale tra Moldova e Ucraina. A tale programma sono stati assegnati 20 milioni di euro per due anni e più di 70 funzionari di dogana e guardie di frontiera sono stati mandati dai nostri Stati membri. Tutte le principali società della Transnistria si sono ormai registrate a Chisinau e operano con questo nuovo regime. La lotta alle frodi doganali ridurrà dunque in modo cruciale i proventi illeciti che attualmente vanno alla leadership della Transnistria.</p>
      <p sl="en">Pur essendo lieti del fatto che negli ultimi tempi siano ripresi i colloqui ad alto livello tra Russia e Moldova, siamo preoccupati per il sostegno che la Russia ha accordato alla leadership della Transnistria. In una recente dichiarazione, il Ministro Lavrov ha chiesto “il riconoscimento politico degli esiti” del referendum in Transnistria, che né l’Unione europea né l’OSCE hanno accordato. Credo che questo potrebbe complicare il compito di trovare una soluzione al conflitto.</p>
      <p sl="en">Ci preoccupa inoltre l’insistenza da parte della Transnistria e della Russia sull’esigenza di un cosiddetto protocollo di transito tra Moldova e Transnistria che riconoscerebbe quest’ultima quale attore economico internazionale indipendente. La questione rappresenta il principale ostacolo nei colloqui per la risoluzione del conflitto, ripresi dopo un silenzio lungo più di sei mesi, anche se non nel formato 5+2 vero e proprio, ma solo alla presenza dei mediatori, con ciascuna delle due parti presa separatamente: in altre parole un 5+1.</p>
      <p sl="en">Un simile approccio è inaccettabile, come abbiamo spiegato alla Russia in diverse occasioni. Per di più, gli sviluppi pratici, per cui tutte le maggiori società della Transnistria ora lavorano legalmente con Chisinau, provano che tale approccio è sempre più distante dalla realtà. Ci preoccupava altresì che il nuovo governo ucraino cambiasse orientamento al riguardo. Mi ha fatto molto piacere che il Primo Ministro Yanukovich mi abbia assicurato la continuità del sostegno da parte dell’Ucraina. Continueremo a sottolineare l’importanza della cooperazione ucraina nel corso dell’imminente Vertice di Helsinki, che si svolgerà tra pochi giorni.</p>
      <p sl="en">Alcuni hanno indicato nella continua discussione in merito alle questioni ferroviarie tra Moldova e Ucraina un’ulteriore prova del fatto che l’Ucraina potrebbe abbandonare la precedente posizione. I fatti, tuttavia, non lo confermano. Pertanto invitiamo caldamente entrambe le parti a trovare quanto prima una soluzione reciprocamente vantaggiosa alla situazione.</p>
      <p sl="en">La nostra presenza sul campo per mezzo della missione dell’Unione europea di assistenza frontaliera ci offre un ottimo strumento per seguire la situazione e prestare consiglio e assistenza a entrambe le parti. Vorrei aggiungere che con il nuovo strumento della politica europea di prossimità la Moldova vedrà un aumento sostanziale dei nostri finanziamenti. Riceverà inoltre una sovvenzione nell’ambito del programma di assistenza macrofinanziaria per aiutarla ad affrontare i dissesti provocati dall’aumento del prezzo dell’energia e dal divieto russo ai vini moldavi.</p>
      <p sl="en">Siamo molto in ansia circa la crisi delle relazioni tra Georgia e Russia, soprattutto per le continue tensioni tra i due paesi. Ci preoccupano in particolare l’espulsione di un gran numero di georgiani dal territorio russo, il che appare in contrasto diretto con gli impegni presi dalla Russia nell’ambito della Convenzione europea dei diritti dell’uomo e all’Atto finale di Helsinki del 1975. Di recente ho anche sollevato la questione con il Ministro Lavrov.</p>
      <p sl="en">Anche la Georgia ha la sua parte di responsabilità. Nel corso della nostra recente visita in Georgia per la missione della troika , ho invitato il Presidente Saakashvili a dimostrare moderazione e l’ho incoraggiato a ricostruire la fiducia.</p>
      <p sl="en">Vorrei dire qualche parola conclusiva in merito all’Ossezia meridionale. Penso sia deludente che il recente incontro della commissione congiunta di controllo per l’Ossezia meridionale sia stato inconcludente. Comprendiamo il desiderio della Georgia di rinnovare e rivedere la composizione della commissione congiunta di controllo, ma i meccanismi di pace esistenti andrebbero sfruttati appieno finché non ne entreranno in vigore altri e finché il recente studio per la valutazione dei bisogni e la Conferenza internazionale dei donatori del giugno 2006 non mostreranno che vi è spazio per un dialogo costruttivo. Siamo lieti che questo programma di riabilitazione prosegua malgrado la crisi.</p>
      <p sl="en">Abbiamo dato un contributo finanziario significativo a favore di una soluzione pacifica, tra cui un programma di riabilitazione economica nell’Ossezia meridionale da 9,5 milioni di euro. Sono stati stanziati finanziamenti per la riabilitazione anche nell’ambito del programma comunitario di assistenza finanziaria per il periodo 2007-2010.</p>
      <p sl="en">Credo che l’Unione europea nel suo complesso abbia un ruolo molto importante nel sostenere qualsiasi soluzione pacifica. La necessità più immediata, tuttavia, è riportare le relazioni tra Russia e Georgia sulla via della normalità e della diplomazia. Senza dubbio proseguiremo i nostri sforzi per raggiungere tale obiettivo.</p>
    </intervention>
    <intervention id="3-233" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">a nome del gruppo PPE-DE. – Signor Presidente, domani esprimeremo il nostro voto in merito alla risoluzione sulla Transnistria, regione della Moldova. Sappiamo che la Moldova è il paese più povero d’Europa. A settembre un cosiddetto referendum si è svolto nella regione moldava della Transnistria, che mirava a una possibile unificazione della regione con la Federazione russa. Tale referendum e il suo esito non sono stati riconosciuti dalla comunità internazionale, e il conflitto tra l’autorità separatista della Transnistria e il governo centrale della Moldova ha contribuito ampiamente all’instabilità dell’intero paese e del suo sviluppo economico e sociale.</p>
      <p sl="en">Quest’anno abbiamo anche assistito al fallimento dei negoziati riguardanti le condizioni della Transnistria nel formato 5+2, in quanto le autorità transnistriane si sono ritirate da tali negoziati. Sappiamo inoltre che le cosiddette forze di pace russe si trovano ancora in Transnistria.</p>
      <p sl="en">In questo contesto, noi, il Parlamento europeo, dovremmo denunciare il cosiddetto referendum tenutosi nella regione della Transnistria, il quale è in contrasto con la sovranità e l’integrità territoriale della Moldova, riconosciute a livello internazionale, e può essere considerato una provocazione, che aumenta le tensioni esistenti e mette a rischio la possibilità di una soluzione pacifica del problema.</p>
      <p sl="en">Dobbiamo inoltre rivolgerci alla Russia affinché smetta di sostenere il regime della Transnistria, che minaccia l’integrità territoriale della Moldova, adempiendo così alla decisione del Vertice OCSE del 1999 di ritirare le truppe e gli armamenti dal territorio della Moldova.</p>
      <p sl="en">Deploriamo soprattutto la mancanza di progressi significativi in seno ai colloqui comunitari sulle agevolazioni per il rilascio dei visti e sull’accordo di riammissione con la Moldova. Consiglio e Commissione devono accelerare le procedure in vista della conclusione di un accordo sulle agevolazioni per il rilascio dei visti con la Moldova e garantirne l’attuazione, in quanto l’attuale situazione è ingiusta e discriminatoria quando i cittadini della Transnistria in possesso di passaporto russo beneficiano della possibilità di entrare nell’Unione europea con maggiore facilità rispetto agli abitanti della Moldova.</p>
    </intervention>
    <intervention id="3-234" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">a nome del gruppo PSE. – Signor Presidente, ci troviamo di fronte a numerosi conflitti congelati in corso nei paesi del vicinato che l’Unione europea condivide con la Russia. Purtroppo è per noi evidente che, dopo anni, non ci siamo per nulla avvicinati a una risoluzione, nonostante l’impegno comunitario verso una soluzione politica negoziata in un quadro multilaterale.</p>
      <p sl="nl">Guardiamo ai recenti sviluppi nella regione con grande preoccupazione, poiché non si può escludere un’eventuale escalation . Il 17 settembre nella Transnistria è stato svolto un referendum sulla separazione dalla Moldova, mentre la settimana scorsa le tensioni tra Georgia e Russia intorno allo status dell’Ossezia del Sud hanno visto un’escalation sfociata in una crisi diplomatica di primaria rilevanza. Entrambi gli episodi erano incompatibili con l’impegno volto a trovare una soluzione politica ai conflitti nel quadro dell’OSCE. Penso che l’Unione europea debba attenersi strettamente a un piano negoziale in un quadro multilaterale secondo cui l’integrità territoriale di Moldova e Georgia andrebbero date per certe.</p>
      <p sl="nl">Condanniamo aspramente le azioni unilaterali quali l’organizzazione di un referendum , se così lo si vuole chiamare, perché non abbiamo visto alcun segno di una votazione democratica in un ambiente libero e aperto. L’utilizzo diffuso di una retorica politica di minacce o l’annuncio unilaterale di sanzioni sono altrettanto controproducenti. Non ci avvicinano per nulla a una soluzione e ostacolano gli sforzi che la comunità internazionale sta compiendo per incoraggiare i partiti a lavorare su una base comune. A tutte le parti in causa dev’essere chiaro che una soluzione sostenibile si può fondare solo su un dialogo politico, con il rispetto della democrazia nei paesi e nelle regioni coinvolte.</p>
      <p sl="nl">Per l’Unione europea si tratta di un investimento necessario per dare una boccata d’ossigeno a questo processo. L’Unione europea non può risolvere questi conflitti da sola. Fintanto che decidiamo a favore di una strategia multilaterale, possiamo ragionevolmente aspettarci che le altre parti coinvolte si muovano entro questi limiti e aderiscano agli accordi precedenti, come quello di Istanbul del 1999. Inoltre possiamo aspettarci che la Russia usi un certo grado di prudenza, poiché svolge un ruolo cruciale in ciascuno di questi conflitti. Il sostegno attivo che la Russia sta accordando al regime in Transnistria e ai referendum , come pure il sostegno ai movimenti separatisti nell’Ossezia del Sud e in Abkhazia, purtroppo non rientrano in questa categoria.</p>
    </intervention>
    <intervention id="3-235" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">a nome del gruppo ALDE. In quanto vicepresidente della delegazione per la Moldova, seguo da vicino gli sviluppi in questa parte del mondo. Il referendum incostituzionale e non riconosciuto a livello internazionale sull’indipendenza della Transnistria che si è tenuto di recente in quella provincia è stato un grave passo indietro per tutte le parti coinvolte.</p>
      <p sl="sl">Il 10 ottobre la Transnistria ha respinto un piano di compromesso presentato dall’OSCE sotto la guida del ministro degli Esteri belga, Karel de Gucht. Il piano proposto prevedeva di concedere all’intera Transnistria lo status di relativa indipendenza o semiautonomia all’interno di una Federazione moldava. Personalmente deploro che tale compromesso sia stato respinto perché si è persa un’occasione per creare pace e stabilità su tutto il territorio di questa instabile regione. La situazione di stallo tra Transnistria e Moldova, invece, continuerà a minacciare la stabilità sia politica che economica in questa parte d’Europa.</p>
      <p sl="sl">Con l’adesione della Romania all’Unione europea nel 2007, le frontiere dell’Unione europea si estenderanno fino alla Moldova, e perciò è nostro cruciale interesse investire il tempo, l’energia e l’impegno necessari nei futuri negoziati.</p>
      <p sl="sl">Vorrei infine rivolgermi al Consiglio e alla Commissione affinché facciano valere il proprio peso politico nei nuovi negoziati. Analogamente mi rivolgo a Tiraspol affinché ritorni al tavolo negoziale e ponga fine alla tattica procrastinatoria. Nel contempo, chiedo anche a Mosca di sposare politiche più progressiste nel risolvere questa disputa, poiché un approccio più costruttivo da parte sua dimostrerebbe che la Russia vuole seriamente istituire un partenariato responsabile e affidabile con l’Unione europea.</p>
    </intervention>
    <intervention id="3-236" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. Signor Presidente, non molto tempo fa guardavamo con favore alla rivoluzione pacifica in Georgia e incoraggiavamo i suoi giovani leader a istituire un’autentica democrazia nel loro paese. Oggi, come sappiamo, la Georgia ha difficoltà a risolvere i conflitti con le regioni separatiste, e l’escalation di provocazioni da entrambe le parti di certo non contribuisce alla risoluzione pacifica di tali conflitti. Quel che è peggio, l’intervento armato potrebbe essere causa di discordia per l’intero Caucaso, cosa di cui tutti siamo consapevoli. Per questo motivo dobbiamo invitare caldamente le autorità georgiane ad adottare un orientamento conciliante e a rilanciare con atteggiamento costruttivo il processo di pace nell’Ossezia meridionale.</p>
      <p sl="fr">Vi sono tuttavia circostanze attenuanti in Georgia: il suo vicino, la Russia, non fa il gioco della conciliazione. Ad esempio, quando la scorsa settimana a Lahti ha paragonato l’Ossezia meridionale al Kosovo, il Presidente Putin ha aggiunto esca al fuoco nel Caucaso, proprio nel momento in cui ci si aspettava che ristabilisse la fiducia normalizzando le relazioni con i vicini in Georgia. Qualunque cosa possa dire la Russia, senza dubbio è coinvolta nel conflitto. Non ha rilasciato passaporti russi alla popolazione georgiana dell’Ossezia meridionale? Quale validità può avere un referendum se l’80 per cento dei partecipanti è costituito da cittadini russi? Quale grado di neutralità possiamo presumere per le forze di pace nell’Ossezia meridionale se sono in prevalenza russe? Non farò neppure menzione dell’embargo unilaterale russo né delle continue deportazioni di georgiani in Russia, segno della volontà di destabilizzare la Georgia.</p>
      <p sl="fr">Pertanto la politica di prossimità e una maggiore cooperazione con la Russia sono indubbiamente strumenti a nostro favore, ma mi perdonerete se non posso condividere la posizione del Consiglio in merito alla sostituzione delle forze di pace. Credo, onorevoli colleghi, che dobbiamo davvero chiederci quanto la neutralità e l’imparzialità di tali forze possa essere garantita. Dobbiamo forse o meglio certamente essere preparati a dare un contributo, se dovesse dimostrarsi necessario, alla sostituzione delle forze di pace.</p>
      <a text="(Il Presidente interrompe l’oratore)"/>
    </intervention>
    <intervention id="3-237" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. Signor Presidente, ciò che serve sopra ogni cosa quando sono in gioco la sicurezza e la stabilità di un paese o di una regione è che tutte le parti coinvolte, con i loro interessi diversi, non facciano nulla che possa peggiorare la situazione, e se la costituzione moldava non prevede alcun referendum , è ovvio che qualunque referendum che venga effettivamente portato a termine non può essere riconosciuto. Fin qui è tutto molto chiaro.</p>
      <p sl="de">Dal momento che la Transnistria è sempre stata una parte della Repubblica moldava, ne consegue che sia assolutamente giustificato chiedere ai nostri partner russi con cui le relazioni sono tutt’altro che scarse di ritirare le truppe dalla regione.</p>
      <p sl="de">Se non vogliamo che le cose peggiorino, naturalmente dobbiamo promuovere il commercio e con esso il cambiamento anziché imporre divieti alle esportazioni o alle importazioni. La Commissione e l’Unione europea hanno assunto la posizione di insistere sul pieno proseguimento dei negoziati 5+2 o, di fatto, sulla loro ripresa, posizione dalla quale non dobbiamo scostarci.</p>
      <p sl="de">Un partenariato equo e mi riferisco a quello tra noi e la Russia implica anche la possibilità di dire apertamente al partner ciò che va o non va bene. Può ben darsi che, in passato, pensando ad alcuni degli interessi comunitari, non lo abbiamo sempre fatto con la fermezza necessaria.</p>
    </intervention>
    <intervention id="3-238" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signor Presidente, l’Unione europea in cui crediamo, l’Unione europea dei nostri sogni, l’Unione europea che i cittadini d’Europa vogliono deve certamente essere un’Unione che difende alcuni valori specifici, e che lo fa sulla scena internazionale. In linea di principio, pertanto, dobbiamo condannare il comportamento della Russia nei confronti della Georgia delle ultime settimane. Vorrei rivolgermi a tutti gli organismi comunitari competenti affinché rilascino dichiarazioni, intervengano nella questione e difendano l’indipendenza della Georgia. Mi rivolgo inoltre a tali organismi affinché si battano per i principi fondamentali del diritto internazionale, quali l’indipendenza e la non interferenza nei reciproci affari.</p>
      <p sl="pl">Siamo consapevoli che la Russia incita al separatismo in Georgia, ma i fatti delle ultime due settimane sono particolarmente preoccupanti, in quanto abbiamo osservato un aumento straordinario delle dichiarazioni scioviniste, nazionalistiche e antigeorgiane in Russia. Negli ultimi giorni abbiamo appreso che le opere degli artisti georgiani esposte a Mosca subiscono danneggiamenti. Le esagitate invettive rivolte dai media moscoviti ai georgiani che vivono in Russia fanno sì che non si sentano al sicuro sul territorio della Federazione russa. Mi appello all’Unione europea e a quest’Assemblea affinché diano prova di un sostegno inequivocabile a una Georgia indipendente e autonoma, che ha tutto il diritto di sentirsi sicura in un’Europa unita.</p>
    </intervention>
    <intervention id="3-239" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, parlo a nome del nuovo PSI.</p>
      <p sl="it">Le tensioni nel Caucaso meridionale non fanno che avvalorare la tesi che sostiene l’avvio urgente di un negoziato multilaterale per risolvere la questione dei territori di Abkhazia e Ossezia del Sud. Il messaggio di apertura che l’Unione europea ha recentemente lanciato alla Federazione russa per quanto riguarda l’intensificarsi delle relazioni ai vari livelli non è, e non deve essere, disgiunto da un invito al dialogo e all’attuazione di tutte le misure possibili per cercare di risolvere, senza causare vittime, la peggior crisi dell’epoca post-sovietica.</p>
      <p sl="it">Le dichiarazioni di Putin sulla presunta preparazione di un intervento militare georgiano, così come l’embargo sui prodotti agricoli provenienti da Georgia e Moldavia e l’interruzione dei principali servizi, dai trasporti ai servizi bancari, non possono non ricadere sul popolo georgiano, sia sulle persone emigrate in Russia, di cui una buona parte è stata indebitamente e forzatamente rimpatriata negli ultimi giorni, sia sulle persone che si trovano in territorio georgiano e che spesso dipendono economicamente dai familiari emigrati. L’Europa in questo caso non deve limitarsi a svolgere la funzione di arbitro.</p>
    </intervention>
    <intervention id="3-240" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signor Presidente, ero membro della delegazione lituana all’Assemblea parlamentare del Consiglio d’Europa nel 1996, anno in cui la Russia ha si è impegnata solennemente a ritirare le truppe dalla Moldova nel 1997. Pertanto, il 2007 ci offre l’opportunità di festeggiare il decimo anniversario di tale impegno europeo non rispettato da parte della Russia – uno dei tanti, senza dubbio. Potrebbe essere un buon momento per scrivere e pubblicare un libro corposo sugli impegni internazionali che la Russia non ha mantenuto. Questa è la mia prima proposta all’Assemblea che sta tentando di fargliene pronunciare di nuovi.</p>
      <p sl="en">Le politiche di smembramento dei vicini più piccoli da parte della Russia hanno causato perdite e sofferenza alle persone e numerose nazioni ci chiedono tuttora di aiutarle. Possiamo continuare a pronunciare parole vuote al modo delle Nazioni Unite, mentre ci laviamo le mani delle orde di rifugiati espulsi dall’Abkhazia dagli invasori russi?</p>
      <p sl="en">Vale la pena notare a questo proposito la piccola annotazione nella risoluzione del Consiglio di sicurezza n. 1666 del 31 marzo 2006, sulle future modifiche al mandato delle forze di pace della CSI in Georgia. In realtà tali forze sono russe e hanno poco a che spartire con il mantenimento della pace, e contribuiscono invece all’annessione di una popolazione cui vengono rilasciati in massa passaporti di un paese straniero prima di passare a incorporare il territorio. Se davvero si vuole la pace in quella parte d’Europa, occorrono vere forze di pace, possibilmente europee, nell’Ossezia meridionale e in Abkhazia. L’alternativa dovrebbe essere ribattezzare le attuali forze di pace “forze di criminalità”. Questa è la mia seconda proposta al Parlamento: compiere una scelta tra veri pacificatori e “forze di criminalità” ufficiali.</p>
    </intervention>
    <intervention id="3-241" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, in Russia vi sono persone in particolare ufficiali che ad ascoltarci si faranno l’idea che in quest’Aula vogliamo solo accanirci contro la Russia. Non è questo che vogliamo, bensì spiegare bene alla Russia che dobbiamo cercare di risolvere i problemi che ci si presentano, dall’energia ai paesi vicini che abbiamo in comune, che dobbiamo farlo insieme e che la Russia deve ribadirci il proprio impegno a favore del multilateralismo.</p>
      <p sl="de">Quando si critica l’America, spesso concordiamo a proposito dell’unilateralismo delle sue azioni, ma quando un paese interviene in casa propria, deve farlo in modo multilaterale, e la Russia di recente ha optato per un approccio diverso, il che è inaccettabile.</p>
      <p sl="de">Innanzi tutto, naturalmente, ci serve l’aiuto dei paesi coinvolti. Come abbiamo detto durante la nostra ultima visita, vorremmo che la Georgia firmasse l’impegno alla non violenza. Senza dubbio non basta dire “vogliamo avere la possibilità di difenderci”, perché naturalmente è una cosa cui tutti hanno diritto.</p>
      <p sl="de">In secondo luogo, vorremmo che si avanzasse un’offerta precisa per quanto riguarda il reinserimento nella società georgiana dei cittadini dell’Ossezia meridionale, nonché dell’Abkhazia, perché, pur impegnandoci a favore del principio di una Georgia unita e indivisa, crediamo che questo debba implicare che a questi settori della popolazione vengano rivolte offerte specifiche.</p>
      <p sl="de">Ciononostante, la responsabilità principale, esattamente com’è accaduto in precedenza, è nelle mani della Russia. Reputo incomprensibile che la Russia non abbia ancora compreso che gli amici non si fanno sostenendo piccoli movimenti separatisti, in alcuni dei quali si sono infiltrati criminali, ma piuttosto aiutando i paesi vicini a mantenere la stabilità, cosa che la Georgia sarebbe di certo altrettanto disposta a fare.</p>
      <p sl="de">Ciò che dobbiamo però respingere nel modo più assoluto è l’espulsione dei georgiani dalla Russia. Le argomentazioni fondate sul principio “sì, ma sono clandestini” suonano ciniche. Espellere i georgiani soprattutto in un momento come questo, considerato quello che è accaduto è assolutamente inopportuno come scelta dei tempi quanto gli aumenti di prezzo dell’energia in Ucraina prima delle elezioni e in Bielorussia subito dopo. E’ del tutto insostenibile e inaccettabile.</p>
    </intervention>
    <intervention id="3-242" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="en">a nome del gruppo ALDE. – Signor Presidente, quello in Ossezia del Sud è uno di quei conflitti “congelati” molto problematici, e mi ricordo di essermene occupata io stessa, signora Presidente in carica del Consiglio, quando mi trovavo proprio al posto che lei ora occupa, non meno di cinque anni fa.</p>
      <p sl="en">Tale conflitto congelato, tuttavia, ora corre il rischio di diventare rovente. Occorre ripristinare con urgenza la calma, e il mio gruppo sostiene l’appello rivolto sia alla Russia che alla Georgia affinché moderino il linguaggio e le azioni. Ciò che è stato fatto ai cittadini della Georgia è totalmente inaccettabile, come pure, naturalmente, la decisione russa di interrompere ogni forma di comunicazione con la Georgia.</p>
      <p sl="en">Il fatto che il Presidente Putin abbia messo in guardia dal pericolo di un massacro alla presenza di Matti Vanhanen, Presidente in carica del Consiglio, e di José Barroso, Presidente della Commissione, dev’essere stato profondamente imbarazzante e, in ogni caso, del tutto inaccettabile, come pure il fatto che la Russia continui a rilasciare passaporti ai cittadini dell’Ossezia meridionale. Anche il fatto che la Georgia abbia minacciato di ricorrere alla violenza è inaccettabile.</p>
      <p sl="en">Se l’Unione europea affronta la questione con serietà, dev’essere disposta, in caso di necessità, a sostituire le forze di pace russe. Non è un impegno da poco e va valutato molto seriamente. Innanzi tutto, però, sfruttiamo tutti i meccanismi di pace multilaterali ed europei già esistenti.</p>
    </intervention>
    <intervention id="3-243" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signor Presidente, signora Presidente in carica del Consiglio, signora Commissario, onorevoli colleghi, in quanto membro del gruppo UE-Moldova di quest’Assemblea, vorrei ritornare al relativo problema e mettere bene in chiaro che tale conflitto non riguarda le minoranze. Il sistema sociale nella Repubblica moldava è aperto dal punto di vista sia politico che sociale, e caratterizzato dalla coesistenza e dalla tolleranza. Se i conflitti con le minoranze vengono proposti come spiegazioni, lo si fa solo con l’intento di legittimare il sostegno a un regime stalinista, il che vorrei ribadirlo al governo russo e al Presidente Putin è problematico sul piano politico e molto discutibile.</p>
      <p sl="de">Quello per la Transnistria è un conflitto tra Russia e Unione europea. Non credo che si ristabilirà la pace nella regione senza il ritiro delle truppe, e perciò la Commissione e il Consiglio devono esercitare pressioni molto maggiori sul governo russo per spingerlo proprio a quest’azione. Il conflitto in Moldova non va sacrificato per il bene delle nostre trattative con la Russia in materia di energia.</p>
    </intervention>
    <intervention id="3-244" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signor Presidente, la situazione nell’Ossezia meridionale e in Transnistria rivela con estrema chiarezza che la Russia non ha smesso di pensare in termini di sfere d’influenza. Sono passati sedici anni, ma la Russia ancora non è al corrente dell’esigenza di rispettare l’integrità territoriale e la sovranità dei paesi indipendenti lungo i suoi confini. Ricorre a inganni, spionaggio, ricatti per l’energia e al rilascio di passaporti russi al fine d’indebolire la Georgia e la Moldova, i suoi vicini indipendenti, e di privarli di parte del loro territorio. Contrariamente alle nostre aspettative, la Russia non svolge un ruolo stabilizzante nella regione. In effetti è vero il contrario. Più la Russia ha potere politico, più vi sono conflitti, tensioni e persino guerre. Tutto questo rappresenta una politica accettabile per l’Unione europea? E’ possibile costruire un partenariato strategico senza condizioni con un paese che si abbassa a usare simili metodi? Confido che non sia questo il caso, e pertanto invito l’Assemblea a sostenere la risoluzione comune, insieme agli emendamenti presentati dal gruppo del Partito popolare europeo (Democratici cristiani) e dei Democratici europei e dal gruppo “Unione per l’Europa delle nazioni”.</p>
    </intervention>
    <intervention id="3-245" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, tra nove settimane e mezzo la Repubblica moldava diventerebbe uno Stato membro dell’Unione europea se non fosse stato per il patto tra Hitler e Stalin con cui è stata separata dalla Romania, il che dimostra proprio quanto tutta la questione ci riguardi da vicino. La Georgia, che è membro del Consiglio d’Europa, è caduta vittima del colonialismo russo o sovietico in due occasioni, la prima volta sotto gli zar e la seconda negli anni ’20, quando le truppe sovietiche soffocarono sul nascere le nazioni del Caucaso.</p>
      <p sl="de">Quella che abbiamo oggi è una situazione postcoloniale in cui la Russia è poco propensa a fare ammenda per ciò che ha fatto alla regione nel periodo in cui era una potenza coloniale o quando era l’Unione Sovietica totalitaria, ed è invece impegnata in una politica postcoloniale di dominio delle nazioni e di estorsione delle loro materie prime, il che fa sì che sfrutti i conflitti tra nazioni o, in certa misura, che li crei artificiosamente.</p>
      <p sl="de">E’ per questo motivo che esiste solo una risposta; come ha affermato l’onorevole Landsbergis, dobbiamo essere pronti ad avere una presenza pacificatrice strutturata sia essa internazionale o europea ovunque al mondo scoppino conflitti, che si tratti della Transnistria o dell’Abkhazia, dell’Ossezia meridionale o della Cecenia, in modo che la situazione possa essere portata sotto il controllo internazionale una volta per tutte.</p>
      <p sl="de">Se la Russia ha interesse a far prevalere la trasparenza, allora questa è la soluzione giusta, ma non è questo che la Russia vuole. Ora come in passato, ciò che vuole è che la sua politica di predominio venga portata avanti nell’ombra, ed è per questo che anch’io reputo deplorevole che la relazione venga presentata dopo il Vertice anziché prima, come avremmo voluto. Ciò che il Presidente Putin voleva era essere al centro dei riflettori mentre alimentava illusioni, e ora, all’ombra del Vertice, raccogliamo i pezzi.</p>
      <p sl="de">Tutto ciò che posso fare è rivolgermi al Consiglio e alla Commissione affinché riusciamo finalmente a parlare di politica russa in modo inequivocabile, franco e razionale, facendo riferimento esplicito ai diritti umani. Non ci si faccia scrupolo per il fatto che un simile parlar chiaro è l’unica lingua che la Russia comprende. A questo proposito abbiamo materiale sufficiente non solo per un Libro bianco sulle promesse mancate della Russia, come ha detto l’onorevole Landsbergis, ma anche per un Libro bianco sull’autoinganno dell’Occidente.</p>
    </intervention>
    <intervention id="3-246" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, la questione della Transnistria è perlopiù una questione di relazioni tra l’Unione europea e la Russia. Il problema attraversa una fase di stallo, ma la Russia ha la facoltà di risolverlo; se però vuole farlo, deve mettere in pratica la promessa fatta in seno al vertice dell’OSCE a Istanbul nel 1999, cioè ritirare le truppe dal territorio della Moldova. E’ un gesto che avrebbe dovuto compiere già nel 2002.</p>
      <p sl="et">I buoni amici devono essere audaci e schietti. In Russia tali amici vengono stimati. In questo caso siamo stati timorosi e abbiamo menato il can per l’aia. E così, già dal 1° gennaio 2007, acquisiremo una grave fonte d’instabilità proprio accanto all’Unione europea.</p>
      <p sl="et">Vorrei ribadire tre fatti in merito alla Transnistria. Innanzi tutto, il regime della Transnistria non vuole l’indipendenza, ma piuttosto l’unione con la Russia, che si trova a 800 km di distanza. La regione è appartenuta alla Moldova e all’Ucraina, ma mai alla Russia.</p>
      <p sl="et">In secondo luogo, gli abitanti della Transnistria non sono un gruppo etnico uniforme. La maggioranza è composta da moldavi, che costituiscono il 40 per cento della popolazione, con gli ucraini intorno al 28 per cento e il gruppo etnico russo in terza posizione.</p>
      <p sl="et">In terzo luogo, gli abitanti della Transnistria godrebbero senza dubbio di maggiore democrazia e libertà sotto il governo di Chisinau rispetto a ora. Chisinau non ha mai perseguitato la popolazione non moldava della Transnistria.</p>
      <p sl="et">La Russia non compirà alcun passo senza pressioni da parte nostra. Non dobbiamo avere paura di esercitare pressioni. E le nostre relazioni con la Russia dovrebbero essere una strada a doppio senso reciprocamente proficua per entrambe le parti. Noi avremo bisogno dell’energia russa, ma anche la Russia ha bisogno dei nostri favori, per non parlare del mercato europeo.</p>
      <p sl="et">E’ tempo di ricordare alla Russia ciò che abbiamo dato e domandare favori in cambio. In conclusione, i negoziati 5+2 devono proseguire ad ogni costo. Abbiamo una buona risoluzione, dunque adottiamola.</p>
    </intervention>
    <intervention id="3-247" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Signor Presidente, a mio avviso, tra tutte le possibili considerazioni politiche citate nel presente testo, vi è un’importante omissione: le situazioni reali dei singoli cittadini che vivono nelle aree interessate. Coloro che condannano il rilascio di passaporti russi ai residenti di tali regioni farebbero bene a ricordare le circostanze in cui tali persone si sono trovate in quanto cittadini o non cittadini di Stati di recente indipendenza nati dalle ex repubbliche sovietiche. Si tratta di repubbliche i cui confini, nel caso del Caucaso, sono stati tracciati arbitrariamente da Stalin o, nel caso della Transnistria, sono stati modificati dal patto Molotov-Ribbentrop.</p>
      <p sl="en">Dopo la dissoluzione dello Stato federale, l’URSS, non è stato disposto alcun periodo di transizione sequenziale durante il quale i cittadini potessero risolvere problemi quali il ricongiungimento familiare, la cittadinanza e così via. A queste persone servono perlopiù passaporti russi per recarsi in Russia, non nell’Unione europea, com’è stato sostenuto.</p>
    </intervention>
    <intervention id="3-248" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">Onorevoli colleghi, la volontà della Russia d’influenzare il destino degli Stati limitrofi che si sono convertiti al modello occidentale di sviluppo è evidente sia nel suo intervento negli affari interni ucraini che nel caso della Moldova e della Georgia. L’Unione europea ha interesse a trovare una soluzione pacifica al conflitto tra Russia e Georgia. A tale scopo, innanzi tutto, poiché le forze di pace della CSI nell’Ossezia meridionale non sono in grado di svolgere il proprio compito, andrebbero sostituite con forze di pace internazionali. In secondo luogo, la Russia dovrebbe astenersi dall’esercizio militare nelle immediate vicinanze del territorio georgiano. In terzo luogo, va posta immediatamente fine alle violazioni dei diritti dei cittadini della Georgia, che rasentano la pulizia etnica, nonché il blocco delle merci georgiane. La quarta considerazione riguarda l’integrità del territorio della Georgia: la legittimità del rilascio di passaporti russi in Abkhazia e Ossezia meridionale va rivista onde evitare che si ripeta la situazione della Transnistria. In conclusione, entrambi gli Stati devono astenersi da attività e dichiarazioni che possano favorire il peggioramento delle relazioni.</p>
    </intervention>
    <intervention id="3-249" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, per quanto riguarda il background di questo dibattito, occorre un impegno comunitario molto forte per mezzo di forze di pace al fine di tentare di prevenire la diffusione di tali conflitti pericolosi.</p>
      <p sl="en">Siamo chiari: queste regioni sull’orlo della rottura, in altre parole i conflitti congelati, vengono sistematicamente usate da leva da parte del governo russo per conservare il proprio potere sui paesi vicini post-sovietici. Senza la continua presenza di truppe russe come ha affermato la mia collega, onorevole Mikko i conflitti che ora dobbiamo affrontare sarebbero probabilmente scomparsi. Parte del problema sembra il timore della possibile diffusione di “rivoluzioni delle rose” e di un’autentica svolta democratica nella stessa Russia, che attendiamo da molto tempo. Pertanto occorre rispondere alle azioni del governo russo che sfidano tutte le norme di comportamento internazionale, quali l’interruzione delle comunicazioni, i blocchi economici e l’avvio di ondate di xenofobia nella stessa Russia. L’Unione dei 25 deve dichiarare l’assoluta inaccettabilità di tali atti, soprattutto da parte del paese attualmente alla Presidenza del Consiglio.</p>
      <p sl="en">Nella risoluzione del Parlamento europeo ci rivolgiamo alla Russia affinché accetti finalmente le nuove situazioni emerse dopo la fine della guerra fredda e smetta di pensare e di agire in termini di zone d’influenza esclusive.</p>
    </intervention>
    <intervention id="3-250" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, vorrei parlare della Moldova. Si tratta di un paese i cui problemi si devono a fattori storici, alla posizione geopolitica e all’attuale situazione, sorta in conseguenza dell’equilibrio di potere all’interno del paese e d’influenze esterne. Va compreso con chiarezza che per risolvere i problemi legati alla sicurezza della Moldova nel suo senso più ampio, nonché al suo sviluppo, non bastano solo gli sforzi del paese. Occorre un impegno comune, che coinvolga non solo i vicini della Moldova, quali Ucraina e Romania, ma che implichi anche un aiuto vitale da parte dell’Unione europea e degli Stati Uniti. Senza dubbio è essenziale anche la buona volontà della Russia. E’ chiaro che l’imposizione di un embargo sull’importazione di prodotti agricoli e i problemi di approvvigionamento energetico sono legati senza dubbio alla decisa presa di posizione della Moldova in merito all’integrazione con l’Unione europea. Non possiamo pertanto abbandonarla. Dal punto di vista morale ha diritto al nostro aiuto, e certamente possiamo permetterci di offrirglielo.</p>
    </intervention>
    <intervention id="3-251" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, sostengo appieno il progetto di risoluzione elaborato dal gruppo “Unione per l’Europa delle nazioni” in merito alla Transnistria, che fa parte della Moldova. Vorrei esprimere la mia ammirazione per la nazione georgiana, che desidera decidere autonomamente la direzione della propria politica estera. Al riguardo, dovrebbe e deve contare sulla solidarietà degli Stati membri dell’Unione europea. Le autorità georgiane giustamente chiedono che i diritti della loro piccola nazione vengano rispettati dalla grande Russia. Sarebbe tuttavia positivo, e qui mi discosto parecchio dai precedenti oratori, se tali autorità rivolgessero la propria attenzione anche alla difesa dei diritti delle minoranze all’interno del loro stesso paese. Penso alle minoranze religiose, per esempio.</p>
      <p sl="pl">Vorrei parlare dei recenti attacchi ai danni dei cattolici a Tbilisi. Non vi è altro modo di descrivere l’assalto da parte di 60 individui in una nuovissima chiesa costruita per gli assiri, ossia la comunità cattolica caldea. Tale attacco è stato opera degli appartenenti alla chiesa ortodossa, che s’identificano perlopiù con la cultura russa. In un’altra zona di Tbilisi, i membri della Chiesa ortodossa stanno esercitando pressioni sulle autorità per evitare l’apertura di una chiesa cattolica.</p>
      <p sl="pl">Purtroppo si sono verificati molti casi di intolleranza religiosa in Georgia negli ultimi anni. Tra le vittime vi sono stati non solo cattolici, ma anche battisti, pentecostalisti e testimoni di Geova. Confido che le autorità georgiane intraprendano azioni decise contro tali atti di violenza che danneggiano la reputazione della Georgia sulla scena internazionale. Sono certo che l’opinione della maggior parte dei gruppi politici in seno all’Assemblea sarà simile alla mia.</p>
    </intervention>
    <intervention id="3-252" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. Signor Presidente, innanzi tutto vorrei ringraziare per questo ampio dibattito. Oggi, in quest’Aula, da stamani parliamo delle relazioni tra l’Unione europea e la Russia. La mera portata di tali relazioni si riflette nel fatto che ora, anche a questo punto della procedura, sono i rapporti UE-Russia ad essere emersi con maggior rilievo dai discorsi dei deputati.</p>
      <p sl="fi">Le relazioni tra Unione europea e Russia hanno un aspetto importante: in questi giorni siamo in grado di discutere tutto intorno a un tavolo, comprese le aree problematiche e gli impegni presi dalla Russia. La prossima e ottima opportunità per tenere tali discussioni sarà a novembre, in occasione della riunione del Consiglio per i partenariati permanenti dei ministri degli Esteri comunitari e russi; dopodiché sarà alla fine di novembre, in seno al Vertice UE-Russia. Il Vertice UE-Ucraina che si terrà dopodomani a Helsinki senza dubbio comprenderà colloqui intorno a questi temi.</p>
      <p sl="fi">Come ho detto nel mio discorso di apertura, l’azione comunitaria per la Moldova e la Transnistria mira specificamente ad assistere e consolidare l’unità della Moldova. La politica europea di prossimità è uno strumento cruciale al riguardo. In quanto parte di tale cooperazione, in seno al Consiglio ci aspettiamo una proposta della Commissione per l’avvio dei colloqui sulla flessibilità dei visti prima della fine dell’anno.</p>
      <p sl="fi">Delle relazioni tra la Georgia e la Russia si è parlato ieri in seno al comitato CPS in riferimento alle proposte del Rappresentante speciale per trovare nuove risorse per sostenere nel miglior modo possibile una soluzione pacifica a tale difficile situazione. Fortunatamente vi sono segnali positivi del fatto che il dialogo tra Georgia e Russia stia per incominciare, in quanto i ministri degli Esteri dei due paesi intendono incontrarsi a Mosca ai primi di novembre. Si tratta di un inizio molto positivo di quella che ci auguriamo sia la ripresa dei colloqui.</p>
      <p sl="fi">Il principio fondamentale che l’Unione europea tenterà di promuovere una soluzione pacifica della crisi tra Georgia e Russia e che possa farlo in molti modi si applica alla crisi precisamente allo stesso modo in cui si applica a molte altre crisi in tutto il mondo. Se però non sono le stesse parti in causa a impegnarsi effettivamente per una soluzione pacifica, non le si può costringere dall’esterno.</p>
    </intervention>
    <intervention id="3-253" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. Signor Presidente, la discussione è stata molto interessante per entrambi i temi. Ringrazio i deputati per le loro osservazioni, di cui senza dubbio terremo conto il più possibile.</p>
      <p sl="en">Penso che il Parlamento possa intensificare i propri sforzi, e così completare e integrare ciò che stiamo facendo per la Moldova con le sue controparti in seno al Comitato di cooperazione parlamentare UE-Moldova. Dobbiamo continuare a incoraggiare la Moldova a insistere con le fondamentali riforme in materia di democrazia, Stato di diritto e diritti umani e a migliorare il clima economico. Dobbiamo aiutare la Moldova a offrire maggiore attrattiva per la popolazione, anche in Transnistria.</p>
      <p sl="en">Per quanto riguarda la questione dell’assistenza macrofinanziaria, abbiamo appena preparato un pacchetto di 45 milioni di euro che verranno destinati alla Moldova, poiché è molto importante darle un’assistenza particolare. Vorrei dire che dal 1991 a questa parte l’intero programma di assistenza ammonta a circa 230 milioni di euro. Il nostro bilancio annuale per l’assistenza è aumentato negli ultimi anni e aumenterà ulteriormente ai sensi dell’ENPI.</p>
      <p sl="en">Per quanto concerne le agevolazioni per il rilascio dei visti per la Moldova, stiamo proprio lavorando alle proposte di negoziazione di direttive nonché di accordi di riammissione. Abbiamo incoraggiato gli Stati membri a istituire un centro comune per la richiesta del visto a Chisinau. Una volta avviato, dovrebbe rappresentare un efficace meccanismo di agevolazione per i cittadini moldavi, che non avrebbero più bisogno di recarsi nei paesi limitrofi per richiedere il visto.</p>
      <p sl="en">Vorrei inoltre dire che se esiste una possibilità di presentare un mandato alla fine dell’anno, la tassa sui visti resterebbe a 35 euro e non salirebbe a 60, il che sarebbe molto importante per i cittadini molto poveri della Moldova.</p>
      <p sl="en">Quanto alla Georgia, abbiamo intrattenuto una lunga discussione con il ministro degli Esteri Lavrov. La cosa più importante è che entrambe le parti innanzi tutto abbassino i toni della retorica pubblica, e poi tentino di arrivare a dialoghi diplomatici ancora una volta, un ritorno alla normalità. La leadership georgiana deve evitare qualunque azione possa accrescere la tensione. Questo è quanto abbiamo detto al Presidente Saakashvili. Con l’aiuto dei nostri rappresentanti speciali e naturalmente di noi tutti, ci auguriamo che la situazione ritorni alla normalità.</p>
    </intervention>
    <intervention id="3-255" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.30.</p>
    </intervention>
  </section>
  <section id="creitem24" title="12. Esportazione di rifiuti tossici in Africa – Protezione penale dell’ambiente (discussione)">
    <intervention id="3-260" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">L’ordine del giorno reca, in discussione congiunta:</p>
      <p sl="unknown">le dichiarazioni del Consiglio e della Commissione sull’esportazione di rifiuti tossici in Africa,</p>
      <p sl="unknown">l’interrogazione orale (O-0067/2006 – B6-0438/2006) dell’onorevole Florenz, a nome della commissione per l’ambiente, la sanità pubblica e la sicurezza alimentare, al Consiglio, sulla protezione dell’ambiente: lotta contro la criminalità, infrazioni e sanzioni penali, e</p>
      <p sl="unknown">l’interrogazione orale (O-0068/2006 – B60439/2006) dell’onorevole Florenz, a nome della commissione per l’ambiente, la sanità pubblica e la sicurezza alimentare, alla Commissione, sulla protezione dell’ambiente: lotta contro la criminalità, infrazioni e sanzioni penali.</p>
    </intervention>
    <intervention id="3-261" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. Signor Presidente, onorevoli deputati, il Consiglio è molto preoccupato per la catastrofe ambientale venuta alla luce qualche tempo fa nella Costa d’Avorio in relazione alla nave Probo Koala . In qualità di paese di turno alla Presidenza del Consiglio, la Finlandia reputa molto importante che tale deplorevole episodio venga esaminato nel dettaglio. Ancora una volta il mondo viene a conoscere le gravi minacce poste dall’esportazione dei rifiuti nei paesi in via di sviluppo. Si tratta di un problema che va affrontato con un’azione decisa. L’Unione europea ha dichiarato di essere disposta, in collaborazione con le Nazioni Unite, a contribuire alla protezione della salute umana e dell’ambiente laddove gli effetti dell’incidente siano particolarmente gravi.</p>
      <p sl="fi">I recenti episodi nell’Africa occidentale ci hanno inoltre ricordato quanto sia importante attuare con efficacia gli accordi in materia di movimenti transfrontalieri di rifiuti e la supervisione della gestione dei rifiuti. Si tratta essenzialmente della Convenzione di Basilea e dell’emendamento ad essa presentato nel 1995, della Convenzione di Marpol per la prevenzione dell’inquinamento da navi e degli accordi locali per la conservazione del mare. L’emendamento alla Convenzione di Basilea ha vietato l’esportazione di rifiuti pericolosi dall’Unione europea, dai paesi dell’OCSE e dal Liechtenstein ad altri paesi. Ovviamente è altrettanto importante verificare che tali accordi vengano rispettati.</p>
      <p sl="fi">L’ottava riunione della Conferenza delle parti alla Convenzione di Basilea sul controllo del movimento transfrontaliero e della gestione dei rifiuti pericolosi si terrà a fine novembre a Nairobi. La posizione dell’Unione europea in seno a tale Conferenza è attualmente in corso di elaborazione da parte del Consiglio nel rispetto di tutte le questioni all’ordine del giorno. Tra queste, i trasferimenti illegali di rifiuti, lo scarico di navi, il finanziamento dell’accordo, sinergie tra i rifiuti e i gruppi chimici e il monitoraggio del piano strategico per l’attuazione della Convenzione.</p>
      <p sl="fi">Parte di questo lavoro di preparazione ha assunto la forma di un ampio dibattito da parte del Consiglio “Ambiente” il 23 ottobre, vale a dire l’altro ieri, alla fine del quale il Presidente ha esposto le proprie conclusioni in merito ai preparativi dell’Unione europea alla Conferenza delle parti alla Convenzione di Basilea. Secondo tali conclusioni è importante intervenire con decisione ed efficacia nei movimenti transfrontalieri illegali di rifiuti pericolosi.</p>
      <p sl="fi">E’ importante che, oltre ai paesi che già hanno ratificato l’emendamento in merito al divieto di esportazione sui rifiuti pericolosi, quanti più paesi facciano altrettanto, cosicché possa entrare in vigore in tutto il mondo quanto prima. Come sapete, il divieto è già in vigore in tutti gli Stati membri dell’Unione, perché è stato attuato nella sua interezza con il regolamento sui movimenti dei rifiuti. Quasi tutti paesi dell’Unione hanno ratificato anche l’emendamento.</p>
      <p sl="fi">Il regolamento comunitario riformato in materia di movimenti dei rifiuti che entrerà in vigore il prossimo luglio contiene anche disposizioni che possono contribuire al miglioramento della cooperazione per l’attuazione del regolamento a livello sia nazionale che comunitario. E’ stata inoltre pubblicata una direttiva relativa agli impianti portuali di raccolta per i rifiuti prodotti dalle navi e i residui del carico, di cui si potrebbe esigere il rispetto anche per il caso Probo Koala .</p>
      <p sl="fi">Nel corso di un dibattito tenutosi l’altro ieri, i ministri dell’Ambiente hanno inoltre posto l’accento sul fatto che l’attuazione efficace della legislazione esistente è uno scopo primario dell’Unione europea. Essenziale per la prevenzione dei movimenti illegali di rifiuti è l’aumento dell’armonizzazione delle leggi in materia di ambiente e navigazione, specialmente a livello internazionale, e una maggiore cooperazione tra le autorità. L’importante è che tutti i tipi di rifiuti vengano trattati in modo accettabile dal punto di vista ambientale, indipendentemente dal luogo in cui si effettua il trattamento. Questo dev’essere l’obiettivo prioritario anche quando si demoliscono le imbarcazioni.</p>
      <p sl="fi">Le conclusioni del Presidente hanno inoltre sottolineato che i paesi in via di sviluppo necessitano di aiuto esterno per tentare di attuare la Convenzione di Basilea e di gestire i rifiuti in modo accettabile dal punto di vista ambientale. I paesi in via di sviluppo devono inoltre far sì che la gestione dei rifiuti divenga parte delle loro strategie di riduzione della povertà e di sviluppo sostenibile.</p>
      <p sl="fi">Nel corso della riunione del Consiglio “Ambiente” la Presidenza ha anche incontrato una delegazione della Costa d’Avorio, che ci ha aggiornati sulla situazione. La portata della catastrofe è sconcertante: oltre alla perdita di molte vite umane, esiste un numero esorbitante di problemi sanitari urgenti. Il disastro presenta importanti conseguenze anche per l’ecologia, il sostentamento, lo stanziamento umano e l’azione comunitaria. Al momento, i settori d’importanza fondamentale sono la pulizia delle zone inquinate e delle reti fognarie e l’intervento a rimedio del danno arrecato a persone e imprese. Nella Costa d’Avorio si stanno compilando una relazione internazionale e una nazionale sull’accaduto, che comprendono un’indagine penale.</p>
      <p sl="fi">Inoltre, in alcuni paesi, quali i Paesi Bassi e l’Estonia, è stata avviata un’indagine allo scopo di esaminare compiutamente le circostanze legate al caso Probo Koala .</p>
      <p sl="fi">Passerò ora all’interrogazione orale formulata da Karl-Heinz Florenz, presidente della commissione per l’ambiente, la sanità pubblica e la sicurezza alimentare.</p>
      <p sl="fi">Gli Stati membri dell’Unione europea reputano importante che le leggi e la cooperazione vengano sviluppate nel quadro comunitario per prevenire ed esaminare i reati ambientali e far valere la responsabilità penale. I reati ambientali sono internazionali per natura, perché gli effetti delle emissioni illegali si estendono ben al di là delle frontiere nazionali.</p>
      <p sl="fi">Come l’onorevole deputato afferma nell’interrogazione, la Corte di giustizia delle Comunità europee il 13 settembre 2005 ha però annullato la decisione quadro del Consiglio del 27 gennaio 2003 sulla protezione dell’ambiente attraverso il diritto penale.</p>
      <p sl="fi">Il 25 novembre 2005 la Commissione ha presentato una comunicazione al Parlamento europeo e al Consiglio sulle conseguenze della sentenza pronunciata dalla Corte di giustizia.</p>
      <p sl="fi">La sentenza della Corte e la comunicazione della Commissione sono state discusse in seno all’incontro informale dei ministri della Giustizia e degli Interni tenutosi a Vienna nel gennaio 2006 e sono state esaminate dal Consiglio a Bruxelles lo scorso 21 febbraio.</p>
      <p sl="fi">Nel corso di tali discussioni la Commissione ha affermato di voler riflettere meglio sul modo di procedere riguardo alle decisioni quadro prese in precedenza dal Consiglio, decisioni che potrebbero necessitare di un riesame alla luce della sentenza della Corte di giustizia. Tale linea di pensiero si applicherebbe anche alla decisione quadro annullata dalla Corte, cui si è accennato poc’anzi.</p>
      <p sl="fi">Data la situazione, il Consiglio attende una reazione da parte della Commissione. Potrebbe fornire una versione modificata della proposta presentata nel 2001 e della proposta di direttiva modificata nel 2002, oppure potrebbe avanzare una proposta del tutto nuova.</p>
    </intervention>
    <intervention id="3-262" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. Signor Presidente, le conseguenze del recente episodio di scarico di rifiuti tossici nella Costa d’Avorio sono drastiche. Almeno 10 persone sono morte e migliaia sono state intossicate e hanno avuto bisogno di cure ospedaliere.</p>
      <p sl="el">Sebbene le circostanze effettive in cui è stato commesso questo orribile reato ambientale non siano ancora state chiarite, ora occorre con urgenza ancor maggiore applicare rigorosamente il divieto alle esportazioni di rifiuti pericolosi in Africa.</p>
      <p sl="el">La Commissione, in cooperazione con gli Stati membri, le Nazioni Unite e le autorità della Costa d’Avorio, tenta in vari modi di riparare al danno arrecato e di intraprendere un’azione adeguata per combattere le attività illegali che potrebbero essersi verificate.</p>
      <p sl="el">Al momento dell’incidente, rappresentanti della Commissione e gruppi speciali provenienti dagli Stati membri si sono recati sul posto per assistere le vittime e contribuire alla protezione dell’ambiente naturale. La Commissione segue da vicino gli sviluppi nella Costa d’Avorio ed è costantemente in contatto con le autorità del paese. Lunedì scorso la Presidenza e io abbiamo incontrato la delegazione dalla Costa d’Avorio, che comprendeva tre ministri.</p>
      <p sl="el">Le Istituzioni e gli Stati membri dell’Unione europea devono valutare qualunque mezzo possibile per sostenere le vittime della Costa d’Avorio e per fare del loro meglio per eliminare l’inquinamento.</p>
      <p sl="el">In questo momento sono in corso indagini penali in diversi Stati membri, con cui siamo in contatto. In seguito al ritorno della Probo Koala nell’Unione europea, il 28 settembre mi sono recato di persona al porto di Paldiski in Estonia al fine di dare il mio sostegno alle indagini e ricevere notizie aggiornate.</p>
      <p sl="el">Se guardiamo al di là dell’incidente nella Costa d’Avorio, vedremo che esiste un grave vuoto nel rispetto del regolamento comunitario in materia di movimenti dei rifiuti da parte degli Stati membri. Tale regolamento contiene norme chiare che vietano le esportazioni di rifiuti pericolosi nei paesi in via di sviluppo. Tali norme diventeranno ancor più severe e, già dal luglio del prossimo anno, gli Stati membri avranno l’obbligo di condurre controlli e ispezioni sul posto e di cooperare nel caso di movimenti illegali di rifiuti. Il mero fatto che le norme esistono, però, non significa nulla se poi esse non vengono anche applicate correttamente nella pratica. Le scappatoie giuridiche vanno eliminate con rigorose misure complementari che riguardano l’applicazione adeguata della legislazione. I reati ambientali rappresentano uno dei problemi più gravi che la Comunità è chiamata a combattere. Il danno ambientale che può essere arrecato è immane. Spesso fa parte della criminalità organizzata internazionale, che ne rende ardua ma indispensabile la repressione. Occorre prevedere sanzioni effettive, tra cui sanzioni penali, per un’adeguata applicazione della legislazione comunitaria in materia ambientale. E’ proprio per questo che occorre agire con urgenza a livello comunitario.</p>
      <p sl="el">Nel 2001, la Commissione ha presentato una proposta di direttiva relativa alla protezione dell’ambiente attraverso il diritto penale. Obiettivo di tale proposta era, da un lato, l’introduzione in tutta la Comunità di una serie minima di reati ambientali e, dall’altro, la punizione di tali violazioni con sanzioni penali efficaci in tutti gli Stati membri. E’ deplorevole che il Consiglio non abbia adottato la proposta della Commissione. Tale proposta si basava sull’articolo 175 del Trattato e doveva essere approvata mediante procedura di codecisione. Il Consiglio non ha accolto la base giuridica e ha deciso di produrre una decisione quadro sulla base del terzo pilastro, anziché la direttiva da noi proposta. Secondo il parere della Commissione, tale scelta non era corretta dal punto di vista giuridico e avrebbe reso impossibile controllare la trasposizione nel diritto nazionale della decisione quadro e la sua applicazione da parte degli Stati membri.</p>
      <p sl="el">In chiara opposizione rispetto al Consiglio, il Parlamento europeo ha accordato pieno sostegno alla proposta della Commissione e l’ha sostenuta nel merito quando è stata deferita alla Corte di giustizia delle Comunità europee. Vorrei porre l’accento sull’importanza particolare di tale buona cooperazione tra le nostre Istituzioni e confido che continueremo così man mano che la questione si evolve. Con la sentenza della Corte di giustizia, è stato chiarito che le misure di natura penale necessarie al fine di salvaguardare l’effettiva applicazione della politica ambientale potrebbero essere adottate nel quadro del primo pilastro. La decisione quadro del Consiglio ha violato i poteri comunitari stabiliti dal Trattato e andava annullata. La Commissione europea è particolarmente soddisfatta di tale sentenza della Corte. Non si tratta di una sentenza che disciplina un punto meramente tecnico; ha un’importanza decisiva nel chiarire le norme del Trattato per quanto concerne la linea di demarcazione tra il primo e il terzo pilastro. Ha importanti ripercussioni istituzionali, poiché chiarisce che le misure in questione vanno considerate nell’ambito della procedura di codecisione, il che implica la piena partecipazione del Parlamento europeo.</p>
      <p sl="el">Analogamente, nel quadro del primo pilastro, le misure applicative nazionali rientrano sotto il controllo della Corte di giustizia, il che non vale per le misure del terzo pilastro. Una direttiva sulla protezione dell’ambiente attraverso il diritto penale nel quadro del primo pilastro offrirà una protezione ambientale migliore, e nel contempo è un metodo più democratico nella procedura legislativa. Nel frattempo, purtroppo, si è perso tempo prezioso. Vengono tuttora commessi reati ambientali e, per combatterli, dobbiamo adottare le necessarie misure giuridiche.</p>
      <p sl="el">Abbiamo analizzato e discusso in seno alla Commissione le varie opzioni per dare seguito alla sentenza della Corte. Abbiamo esaminato due opzioni in particolare: lasciare la proposta della Commissione del 2001 così com’è e appellarci alle altre Istituzioni affinché proseguano la procedura di codecisione oppure che venga presentata una nuova proposta della Commissione. Preferivamo la seconda opzione, al fine di tenere conto della sentenza della Corte. La proposta iniziale risale al 2001, e da quel momento sono state apportate numerose modifiche alla legislazione ambientale; pertanto la proposta va adattata di conseguenza.</p>
      <p sl="el">In conclusione, vi sono stati nuovi sviluppi nel campo della cooperazione europea in materia di diritto penale, di cui occorre altresì tenere conto nella proposta. Dobbiamo assicurare che la proposta sia in linea con altri provvedimenti penali adottati a livello europeo.</p>
      <p sl="el">Oggi stiamo preparando la nuova proposta di direttiva in materia di protezione ambientale attraverso il diritto penale. Il primo passo è stato, come ho detto, quello di esaminare nel dettaglio la sentenza della Corte e le sue ripercussioni e di confrontare con precisione le varie leggi già in vigore. Abbiamo poi preparato uno studio d’impatto che mettesse a confronto i pro e i contro delle varie opzioni. In seguito, la proposta verrà completata e mi auguro venga approvata prima della fine del 2006.</p>
    </intervention>
    <intervention id="3-263" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">autore. Signor Presidente, signora Presidente in carica del Consiglio, signor Commissario, lo scarico di rifiuti tossici nella Costa d’Avorio non solo è scandaloso, ma anche un gesto davvero rivoltante, e senza dubbio siamo liberi di limitarci a commiserare le vittime e deplorare i gravi danni arrecati alle persone, ma se nel contempo non facciamo domande su ciò che sta dietro tutto questo, la nostra non è altro che ipocrisia, da cui potete escludermi. Per questo motivo desidero che non vi sia alcun dubbio sul fatto che si tratta di un disastro e di uno scandalo umanitario e ambientale. Non smetto mai di stupirmi del fatto che, sebbene in quest’Aula si sia deciso di applicare agli altri il principio della “individuazione e stigmatizzazione” dei responsabili, affinché, ad esempio, tra i produttori di carne, il nome di chi si comporta male venga reso noto e pubblicato sui giornali, tale misura non venga attuata nei confronti degli Stati membri dell’Unione, il che è davvero notevole.</p>
      <p sl="de">Il Presidente in carica del Consiglio naturalmente ha posto questi fatti nel giusto ordine cronologico, mentre è stato il Commissario Dimas a spiegare perché la legislazione europea non funziona, in quanto la vera ragione è che il Consiglio è troppo timido, e nel dirlo di certo non mi riferisco al Presidente in carica del Consiglio o al suo paese, ma intendo dire che, in questioni che riguardano più di un paese, occorre, come lei ha giustamente ammesso, trovare il coraggio di intraprendere azioni transfrontaliere allo scopo di perseguire e punire i reati. Se poi la Commissione presenta una proposta al riguardo, mentre il Consiglio si compiace amabilmente di mettere in dubbio la sua base giuridica, e sia la Commissione che l’Assemblea ne sono vincolate perché il Consiglio, con la minoranza che lo blocca, non permette che la legge entri in vigore, questo è un fatto che un rappresentante dei cittadini, in altre parole uno di coloro che hanno il compito di controllare ciò che fanno i governi, può trovare solo estremamente irritante. Non si deve permettere che accada, e non ci dev’essere più alcuna timidezza al riguardo da parte del Consiglio.</p>
      <p sl="de">Vi scongiuro davvero di dire ai vostri colleghi che il presidente della commissione è molto adirato, perché lamentarsi a posteriori non serve a nulla se non abbiamo fatto il nostro dovere prima e noi l’abbiamo fatto, ma cui voi vi avete per così dire tirato una riga sopra. Non è accettabile. Ritengo che in futuro il Consiglio farebbe meglio a preoccuparsi ancora una volta della trasposizione dei regolamenti europei.</p>
      <p sl="de">Sono deputato al Parlamento ormai da molto tempo, e nell’arco di questi anni abbiamo discusso e adottato un numero molto elevato di documenti, ma quando si tratta di attuarli davvero, sembriamo perdere il coraggio. Vivo al confine con un paese limitrofo, quel luogo ameno che si chiama Paesi Bassi, e ci abbiamo messo un tempo incredibilmente lungo per giungere a un accordo sulla cattura dei criminali. Fortunatamente siamo andati avanti, ma, quando si tratta di perseguire la criminalità in materia di rifiuti, non ci siamo ancora mossi dall’Arca di Noè, e questo, signora Presidente in carica del Consiglio, per lei non deve essere motivo di soddisfazione. Deve sfruttare gli ultimi mesi di Presidenza per dedicarsi seriamente e con energia a sostenere il Commissario Dimas e a motivarlo a trovare una soluzione al riguardo.</p>
      <p sl="de">Vi sono molti settori in cui attuazione e trasposizione sono lacunose. Vorrei proprio sapere se il paese in cui i rifiuti tossici sono stati scaricati ha davvero acconsentito a quest’operazione, perché, se non l’ha fatto, in primo luogo queste sostanze tossiche non si sarebbero dovute portare lì. Le norme e i regolamenti che si possono applicare in questo caso sono davvero numerosi, e tutto ciò che dobbiamo fare è attuarli con coraggio e comprensione.</p>
      <p sl="de">A proposito, vale anche la pena di rilevare che si tratta di uno scandalo non solo per quanto riguarda la salute e l’ambiente, ma anche in materia di concorrenza. Se non elimineremo questa scappatoia dalle nostre stesse leggi e dalla Convenzione di Basilea, incoraggeremo le persone non proprio rispettose della legge a fare dell’inquinamento ambientale un bene di consumo esportabile, e agire in questo modo è un’ipocrisia, perché mentre in Europa parliamo di standard elevati, creiamo anche un numero indefinito di scappatoie che permettono l’esportazione di queste sostanze. Ed è il Commissario Dimas, poverino, e con lui la Commissione, a doversi prendere la colpa, anche se devo dire al Presidente in carica del Consiglio che la Commissione, in questo caso, è quasi del tutto irreprensibile.</p>
      <p sl="de">Le nostre due Istituzioni erano sulla strada giusta. Vi chiediamo di agire secondo i suggerimenti che la Commissione e l’Assemblea hanno dato al riguardo, perché sono validi.</p>
    </intervention>
    <intervention id="3-264" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE. Signor Presidente, la Costa d’Avorio è un paese instabile reso ancora più instabile dalla criminalità ambientale giunta dal nostro continente fino all’Africa; una nave olandese e le autorità portuali dei Paesi Bassi, una nave di proprietà greca battente bandiera panamense, e poi le società ivoriane e i camion che hanno scaricato prodotti petrolchimici hanno ucciso secondo le Nazioni Unite 12 persone, e reso necessarie le cure mediche ad altre 104 000 sempre secondo l’ONU. La nave ha scaricato 500 tonnellate di rifiuti chimici all’interno di camion che li hanno riversati in 15 diversi siti intorno ad Abidjan, città con 5 milioni di abitanti.</p>
      <p sl="en">Il programma ambientale delle Nazioni Unite ha detto che questo è chiaramente un reato, anche se afferma di non conoscerne ancora il responsabile né l’esatta natura. Ciò che invece sappiamo è che la Convenzione di Basilea vi avrebbe dovuto porre fine e non ci è riuscita, e dobbiamo sapere perché. La Costa d’Avorio è molto lontana; la maggior parte dei paesi africani non ha leggi forti per la protezione della salute umana e ambientale dagli effetti dei rifiuti pericolosi, ma questo non ci dà motivo, qui a Strasburgo, di voltare le spalle a questo caso e alle sue lezioni. Vogliamo uno smaltimento sicuro, non che si passino ad altri le sostanze tossiche. Vogliamo e mi rivolgo direttamente a lei, signor Commissario che i paesi che non hanno ancora ratificato la Convenzione lo facciano; tra questi vi sono Grecia, Irlanda, Italia, Malta e Slovenia. Mi auguro li persegua e che anche il Consiglio lo faccia.</p>
      <p sl="en">Individuare i reati, attribuire le responsabilità ed emettere le sentenze è compito dei tribunali, ma le indagini e l’eliminazione delle scappatoie sono una nostra responsabilità, come lo è aiutare i paesi ACP a soddisfare standard elevati nello smaltimento dei rifiuti pericolosi, aiutare le vittime di tali eventi terribili pensiamo in particolare ai bambini della Costa d’Avorio cui tali fatti hanno causato sofferenza e assicurare che la Commissione, le autorità olandesi, l’Agenzia europea dell’ambiente e il governo della Costa d’Avorio facciano tutti del loro meglio per individuare e perseguire chi ha perpetrato questo reato.</p>
      <p sl="en">Se la legge è imperfetta, va modificata. Se la legge è adeguata, va messa in pratica. Sappiamo però che la legge viene aggirata in troppi casi. Sappiamo che è fin troppo facile evitare i costi dello smaltimento sicuro e responsabile per mezzo dello scarico illegale, uscendo dai paesi dell’OCSE e usando filibustieri nazionali e internazionali, e dobbiamo assicurarci che si ponga fine a questo fenomeno.</p>
    </intervention>
    <intervention id="3-265" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">a nome del gruppo PSE. – Signor Presidente, il gruppo socialista al Parlamento europeo concorda decisamente con le opinioni espresse dai due precedenti oratori. Com’è possibile che alla Probo Koala non sia stato impedito di causare un inquinamento di tale entità? Anche se questo incidente avrebbe dovuto creare un allarme generale, il governo olandese, che in definitiva dovrebbe assumersi la colpa, se ne lava invece le mani nell’innocenza giuridica. Rifiuta di ammettere onestamente i propri errori, è riluttante a istituire un fondo per le vittime della Costa d’Avorio, scarica ad altri la colpa e si rifiuta di assumersi le proprie responsabilità morali e finanziarie. Così si può riassumere la deludente condotta del governo olandese. Per questo motivo vorrei chiedere alla Commissione se è disposta a esercitare pressioni sui Paesi Bassi affinché concedano supporto giuridico alla Costa d’Avorio e affinché assicurino anche l’istituzione, in consultazione con l’ONU, di un fondo per le vittime del disastro.</p>
      <p sl="nl">I miei omologhi parlamentari africani hanno la sensazione che i Paesi Bassi e l’Europa, malgrado la Convenzione di Basilea, non riescano a proteggerli da una simile condotta criminale. Evidentemente è accettabile utilizzare l’Africa come una discarica. In questo modo si crea un senso d’inferiorità che mina un partenariato credibile tra Africa ed Europa e che ha sferrato un colpo deciso alle nostre relazioni. Quali azioni intendono intraprendere la Presidenza finlandese e la Commissione nei confronti della Costa d’Avorio e dell’Unione africana?</p>
      <p sl="nl">La Commissione è disposta a proporre misure che, se possibile, mirino a porre fine a queste esportazioni e, in presenza di norme pertinenti, a farle attuare? La Commissione è disposta a redigere annualmente una lista nera dei paesi e delle compagnie transnazionali coinvolte nello scarico illegale di rifiuti chimici nei paesi in via di sviluppo? Commissione e Consiglio sono disposti a presentare proposte legislative al fine di eliminare le scappatoie della Convenzione di Basilea, tra l’altro con l’obbligo per le navi che lasciano l’Europa di scaricare l’acqua di sentina presso le autorità responsabili dell’ultimo porto comunitario in cui passano?</p>
      <p sl="nl">In conclusione, la Commissione è disposta a intraprendere le azioni necessarie per aiutare i paesi in via di sviluppo a identificare le sostanze nocive e a garantire che l’acqua di sentina prodotta in mare venga trattata in modo sicuro? Conto sul sostegno della Commissione e mi auguro che il Consiglio chiami i Paesi Bassi a rispondere delle proprie responsabilità; il presidente della commissione per l’ambiente, la sanità pubblica e la sicurezza alimentare ha giustamente fatto altrettanto con il Consiglio. Abbiamo sentito tante belle parole, ora le vogliamo vedere tradotte in pratica, e vogliamo veder entrare in vigore le leggi.</p>
    </intervention>
    <intervention id="3-266" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Quest’anno l’Unione europea ha rivisto la strategia di sviluppo sostenibile, adottata nel 2001 e potenziata da una dimensione esterna a Barcellona nel 2002. La politica di cooperazione comunitaria a sostegno dello sviluppo permette di combattere la povertà e di integrare gradualmente i paesi in via di sviluppo nell’economia mondiale.</p>
      <p sl="lt">Come perseguiamo tali obiettivi? Ciò che vogliamo sono la crescita dei paesi in via di sviluppo, la protezione dell’ambiente e la riduzione dell’effetto serra, ma che cosa facciamo per ottenerle?</p>
      <p sl="lt">A causa dell’inquinamento da rifiuti tossici nella Costa d’Avorio, 85 000 persone hanno avuto problemi di salute e 8 sono morte. Le sostanze tossiche sono state trasportate da Amsterdam dalla compagnia olandese Trafigura Beheer BV . Ad Amsterdam sapevano della natura tossica dei rifiuti; cionondimeno, per via dei costi elevati, si è scelta l’alternativa economica dello smaltimento nella Costa d’Avorio.</p>
      <p sl="lt">La maggior parte dei paesi africani non ha regolamenti in materia di protezione dell’ambiente dai rifiuti pericolosi. I computer usati vengono stoccati in Nigeria, le scorie radioattive in Somalia e il cloro in Camerun, nonostante i regolamenti adottati nell’Unione europea nel 1994 e nel 1997 per proibire l’esportazione dei rifiuti.</p>
      <p sl="lt">Nel 2002 l’Assemblea ha approvato in prima lettura la direttiva sulla protezione dell’ambiente attraverso il diritto penale. La prima lettura, però, è stata anche l’ultima. Dobbiamo pertanto riprendere il dibattito sulla direttiva il più presto possibile.</p>
      <p sl="lt">La Commissione e i Paesi Bassi devono indagare sul caso della Costa d’Avorio, trovare i colpevoli, eliminare gli effetti e risarcire le vittime. Senza misure serie la politica comunitaria di cooperazione allo sviluppo per il sostegno e lo sviluppo sostenibile di questi paesi sarà difficilmente attuabile, e l’Unione europea rischia di perdere la faccia.</p>
    </intervention>
    <intervention id="3-267" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE. Quella che ha colpito la Costa d’Avorio è una tragedia, e alle vittime del comportamento criminale tenuto dalle compagnie europee va tutta la nostra partecipazione e solidarietà. Occorre offrire alle vittime tutto il sostegno possibile man mano che gli eventi evolvono.</p>
      <p sl="sv">Fin dal 1997 vige il divieto di esportazione di rifiuti pericolosi verso paesi non appartenenti all’OCSE. E’ giunto il momento di garantirne l’adeguata attuazione. E’ inaccettabile che le autorità olandesi non si siano assunte le proprie responsabilità quando hanno avuto l’occasione di fermare la nave. Tutto l’onore va all’Estonia, che ha fatto quel che si doveva fare. Vorrei ringraziare il Commissario Dimas per aver compreso tempestivamente la gravità della situazione.</p>
      <p sl="sv">Ora occorre che la Commissione formuli urgentemente una proposta a favore di un rispetto più rigoroso delle regole. Dobbiamo assicurare che ogniqualvolta qualcuno si mette a trasportare materiale pericoloso, vi sia qualcun altro che se ne assuma personalmente la responsabilità e firmi una dichiarazione al riguardo. Anche al consiglio d’amministrazione e all’amministratore delegato vanno conferite maggiori responsabilità personali. In caso contrario, se si lascerà che condizioni di responsabilità poco chiare e complesse diventino la prassi, sarà difficile far fronte a trasportatori e armatori irresponsabili.</p>
      <p sl="sv">L’Africa ha sofferto abbastanza per il colonialismo e lo schiavismo e per lo sfruttamento delle sue risorse naturali. Se vogliamo definirci civilizzati, ora dobbiamo porre fine a quest’ultima forma di neocolonialismo con la quale gettiamo i nostri rifiuti nei paesi più poveri.</p>
    </intervention>
    <intervention id="3-268" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL. Il mio gruppo sostiene appieno tutto ciò che si è detto finora, nonché la risoluzione che richiama l’attenzione sullo scandalo dei rifiuti tossici in cui è implicata la Probo Koala nella Costa d’Avorio, che finora è costato la vita a decine di persone e a causa del quale ne sono state ricoverate in ospedale decine di migliaia; le conseguenze per l’ambiente e la salute pubblica sono tuttora incalcolabili. Sul destino delle sostanze tossiche e dell’equipaggio contaminato regna ancora molta incertezza.</p>
      <p sl="nl">Simili pratiche scandalose che dimostrano una totale mancanza di rispetto per l’ambiente o i cittadini e in merito alle quali i governi e i partiti responsabili, più o meno consapevolmente, si lavano le mani dei loro obblighi devono essere affrontate a qualunque costo e a ogni livello possibile. Gli Stati membri, in questo caso i Paesi Bassi, devono essere chiamati a rendere conto delle loro azioni. Il mio osservatore, che si è recato in Estonia in mia vece, è pienamente d’accordo con il Commissario Dimas quando afferma che questa è solo la punta dell’iceberg . Innanzi tutto questo tipo di tossina non avrebbe mai dovuto lasciare l’Unione europea, e sono state violate le norme europee e internazionali.</p>
      <p sl="nl">Essendomi stata negata in diverse occasioni la possibilità di parlare con l’equipaggio della Probo Koala nonostante l’autorizzazione precedentemente ottenuta, posso solo concludere che varie autorità stanno facendo un gioco molto sporco con la vita umana. La trasparenza è indispensabile per i cittadini. Occorre una politica dura dell’“occhio per occhio” al fine di prevenire o scoraggiare il ripetersi dell’evento. Vorrei esprimermi a favore della compilazione di una lista nera di chi si macchia di esportazione illegale dei rifiuti e della divulgazione degli accordi conclusi con i paesi in via di sviluppo nell’ambito del trattamento dei rifiuti.</p>
    </intervention>
    <intervention id="3-269" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. Signor Presidente, condivido le opinioni di tutti i precedenti oratori. Quello che è accaduto nella Costa d’Avorio con i rifiuti della nave Probo Koala è terribile e non sarebbe mai dovuto accadere. Ciò che è fuor di dubbio è che vi è implicato il trasporto illegale di rifiuti. La Convenzione di Basilea contiene un espresso divieto di trasporto di rifiuti nocivi verso paesi non appartenenti all’OCSE, che in questo modo è stato ignorato. Che l’adesione all’attuale legislazione in materia di trasporto delle sostanze di scarto lasci molto a desiderare non è una sorpresa. Da controlli casuali condotti nel Regno Unito e in Francia è emerso che le norme vengono violate in una percentuale compresa tra il 75 e il 100 per cento dei casi di trasporto di rifiuti.</p>
      <p sl="nl">Anche se l’applicazione effettiva e controlli più severi sono stati un tema di contrattazione molto difficile nel corso dei negoziati di preparazione alla nuova risoluzione sul trasporto di sostanze di scarto, la volontà del Parlamento europeo è stata rispettata solo in parte. Al momento non abbiamo un bisogno così disperato di norme nuove o di una sanzione minima europea per le violazioni, come suggerisce il Commissario Dimas. Ciò che ci serve innanzi tutto è l’applicazione delle norme esistenti. La Commissione e gli Stati membri farebbero bene a intervenire una volta per tutte al riguardo.</p>
    </intervention>
    <intervention id="3-270" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, presto ci verranno restituite parecchie migliaia di tonnellate metriche di materiale contaminato insieme alle 500 scaricate illegalmente in Africa e, pertanto, ritornerà in Europa una quantità di rifiuti tossici molto superiore a quella originale; dobbiamo quindi prepararci a far fronte a questa situazione.</p>
      <p sl="de">In generale, ciò che è noto come Convenzione di Basilea sembra funzionare moderatamente bene. Ufficialmente ci dicono che vi è stata una notevole riduzione delle esportazioni dei rifiuti tossici in Africa, il che è però contraddetto dai controlli casuali condotti nei porti europei, in cui le dichiarazioni di non tossicità del carico di rifiuti si sono rivelate per metà mendaci. Pertanto ciò che occorre in questo settore, se si vuole portare sotto controllo il problema del mercato nero dei rifiuti tossici, sono maggiori controlli e maggiore cooperazione.</p>
      <p sl="de">Dovremo inoltre venire alle prese con i problemi che riguardano il fiorente commercio dei rifiuti elettrici e dei relitti marini, per i quali non esiste ancora alcuna convenzione internazionale. Al fine di sferrare un colpo decisivo alla mafia dei rifiuti, senza dubbio dovremo avere una lista nera delle imprese implicate in simili vicende.</p>
    </intervention>
    <intervention id="3-271" speaker_id="2031" name="Marie-Arlette CARLOTTI" is_mep="True" mode="spoken" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Signor Presidente, onorevoli colleghi, la questione dei rifiuti tossici è senza dubbio criminosa: è come se il sud fosse il bidone della spazzatura del nord. E se lo definiamo reato, vi devono essere colpevoli e punizioni, ma per ora prevalgono l’impunità e l’apatia.</p>
      <p sl="fr">E’ vero che l’Unione europea ha una legislazione in materia di trasporto dei rifiuti tossici l’esportazione di tali rifiuti è vietata dal 1997, ai sensi della Convenzione di Basilea ma finora tale divieto è stato sistematicamente ignorato. Questo atteggiamento lassista è criminoso e i morti di Abidjan ne sono le vittime. Ora l’Unione deve agire, e in fretta, per porre fine all’irresponsabilità e all’impunità. Deve applicare la legislazione esistente, e in particolare la direttiva del luglio 2006 che impone agli Stati membri di istituire reti di controllo. Deve rafforzare tale legislazione ove necessario, per permettere l’imposizione rapida ed efficace di sanzioni, come chiedono dal 2001 sia la Commissione che il Parlamento. Infine, deve aiutare i paesi africani a elaborare una legislazione protettiva.</p>
      <p sl="fr">Signor Commissario, sosteniamo le sue dichiarazioni propositive, ma ora dobbiamo passare all’azione concreta. Questo è quanto ci aspettiamo in particolare dal Consiglio.</p>
    </intervention>
    <intervention id="3-272" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">Onorevoli colleghi, che pasticcio! I pochi cittadini che s’interessano ai nostri dibattiti troveranno molto difficile capire perché oggi pomeriggio mescoliamo una discussione sull’inquinamento nella Costa d’Avorio con un’altra su una sentenza che calpesta il principio di sussidiarietà. Il fatto che la sentenza del 13 settembre 2005 sia stata pronunciata in merito all’oggetto di una direttiva ambientale non cambia il fatto che essa è in effetti formulata come una sentenza sul principio di comunitarizzazione del diritto penale. Questo equivale a una rivoluzione costituzionale, poiché, come sappiamo, almeno altre nove competenze sono in procinto di essere assorbite dall’Unione europea, senza alcun Trattato, tra cui il diritto penale in materia d’immigrazione e il diritto di proprietà intellettuale.</p>
      <p sl="fr">Senza dubbio vi è inquinamento, onorevoli colleghi: l’inquinamento giuridico dei Trattati europei da parte della Corte di giustizia. In questa sentenza confusa e mal pensata mancano riferimenti testuali e principi giuridici chiari. Considerazioni inverosimili, spiegate male e di dubbia rilevanza portano a una conclusione affrettata e imprecisa. Sappiamo come funziona: conclusioni raffazzonate richiedono l’estensione all’infinito delle competenze comunitarie, per poi giustificare l’interpretazione della Commissione che, infine, legittima il trasferimento di poteri dagli Stati alla Corte. Chi, come noi, era cauto circa l’estensione sostanziale degli obiettivi comunitari espressi dall’articolo I-3 del progetto di Costituzione aveva ben ragione di preoccuparsi. I Commissari e i giudici non hanno alcuna intenzione di piegarsi al volere dei cittadini e hanno deciso di ignorarne il rifiuto di ratificare un progetto di Costituzione che trasferiva le questioni penali entro la procedura legislativa comunitaria ordinaria. Con tale sentenza si distorce il volere di coloro che hanno firmato e ratificato i Trattati europei. E’ un colpo di stato giudiziario.</p>
      <p sl="fr">Onorevoli colleghi, ci stiamo avvicinando ad alcune scadenze importanti. I cittadini ci osservano e presto ci chiameranno a rendere conto. Ci sarà qualche democratico sincero in quest’Aula che si opporrà a questa sfrontata tirannia?</p>
    </intervention>
    <intervention id="3-273" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signor Presidente, è vietato esportare rifiuti nei paesi in via di sviluppo. Questo è indubbio. Tuttavia il divieto non si applica ai normali rifiuti delle navi e all’acqua di sentina, ma è altrettanto chiaro che l’acqua di sentina della Probo Koala non era normale. Ne sono testimonianza le vittime, le migliaia di intossicati e lo stato di grande agitazione in cui versa la Costa d’Avorio. Era già chiaro ad Amsterdam che l’acqua di sentina non era normale, perché qualcuno si era sentito male e vi era un fetore insopportabile e insolito.</p>
      <p sl="nl">E’ chiaro che la nave e il suo contenuto non avrebbero mai dovuto lasciare Amsterdam senza che fossero avvertite le autorità del porto europeo successivo, che si trovava in Estonia. Per questo motivo un’inchiesta giudiziaria è attualmente in corso nei Paesi Bassi, e giustamente, al fine di scoprire innanzi tutto com’è stato possibile che la nave colma di sostanze tossiche lasciasse i Paesi Bassi e se le autorità o gli ispettorati portuali abbiano qualche responsabilità. La questione su cui dovremmo concentrarci ora, tuttavia, è come evitare che simili disastri si verifichino in futuro.</p>
      <p sl="nl">Ho tre domande che vorrei porre al Commissario Dimas. In Estonia ha affermato che lo scarico di rifiuti tossici nella Costa d’Avorio era solo la punta dell’iceberg . Su quali basi si regge tale affermazione? In secondo luogo, conviene che le navi che lasciano l’Unione europea dovrebbero essere obbligate a svuotare le proprie acque di scarico e i propri rifiuti nell’ultimo porto comunitario? In conclusione, quali misure la Commissione è in grado ed è disposta a prendere al fine di rendere più severi i controlli sull’esportazione di rifiuti nocivi?</p>
    </intervention>
    <intervention id="3-274" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, da decenni l’Africa si sta trasformando in una discarica di rifiuti pericolosi per via delle esportazioni di sostanze tossiche di laboratorio, solventi, pesticidi obsoleti e fanghi di depurazione. Per alcuni in Europa e in Africa il commercio illegale di rifiuti tossici è un affare molto proficuo.</p>
      <p sl="de">Sapendo tuttavia che le azioni di questa impresa olandese ad Abidjan erano palesemente in contrasto non solo con la Convenzione di Basilea, ma anche con il diritto comunitario, dobbiamo domandarci con quanta rapidità le Istituzioni europee possano reagire se si vuole che questo non accada più in futuro.</p>
      <p sl="de">Accogliamo con favore le dichiarazioni del Commissario Dimas, e ci auguriamo che questa volta gli Stati membri e il Consiglio comprendano la gravità della situazione e capiscano la necessità di intervenire davvero su questo fronte, anziché deplorare sempre e solo l’accaduto dopo che si è verificato. Ciò che si chiede davvero agli Stati membri dell’Unione è qualche prova della loro volontà di porvi rimedio.</p>
    </intervention>
    <intervention id="3-275" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signor Presidente, signor Commissario, vorrei congratularmi per questa iniziativa.</p>
      <p sl="el">Notiamo con apprensione che la Convenzione di Basilea viene violata almeno 10 volte l’anno, con l’invio di rifiuti tossici in Africa.</p>
      <p sl="el">Il recente episodio che ha visto coinvolta la Probo Koala ha fatto rimordere le coscienze in seno all’Unione europea. L’Unione deve procedere con la penalizzazione delle pratiche illecite legate all’esportazione di rifiuti tossici. Nel contempo, occorre richiamare l’attenzione dell’ESPO sulla rigorosa applicazione delle norme che regolano i movimenti di rifiuti tossici da parte dei suoi membri. In particolare, andrebbe posto l’accento sulla necessità d’informazione al pubblico, di accordo interno e scambio d’informazioni tra gli uffici coinvolti e di funzionamento del registro che contiene i dati qualitativi e quantitativi e l’indicazione della quantità di rifiuti trasferiti e prodotti. Tutto questo dev’essere trasparente e accessibile a ciascuna delle parti interessate, al fine di prevenire la tendenza delle economie africane a evolversi in diversi settori di gestione industriale dei rifiuti tossici.</p>
    </intervention>
    <intervention id="3-276" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signor Presidente, in realtà oggi stiamo parlando di un esempio di reato ambientale che non sappiamo se verrà perseguito. Tengo inoltre a dire agli onorevoli colleghi che non vorrei essere nei panni di un consigliere della sinistra verde quando si parla del caso Probo Koala ; si tratta quindi di stabilire se il crimine verrà perseguito e, in tal caso, se riguarderà anche gli Stati membri. E’ proprio per questo che abbiamo insistito sulla legislazione in materia di diritto penale, se vogliamo mettere in pratica con efficacia la politica per l’ambiente. Pertanto riteniamo che una condanna sia senza dubbio opportuna, ma a nostro parere gli Stati membri devono poter decidere da soli come imporre le sanzioni. E’ così che vorremmo andare avanti.</p>
      <p sl="nl">Sei anni fa è stata presentata una proposta legislativa. In quello stesso periodo, il Consiglio ha prodotto la propria decisione quadro, che la Commissione e l’Assemblea hanno suggerito di annullare, il che è precisamente quanto è accaduto un anno fa. Lunedì scorso, il Commissario ha annunciato che produrrà una nuova proposta, ma forse potrebbe essere più specifico circa il suo contenuto preciso, perché su questo è stato un po’ vago lunedì scorso. Vorrei inoltre sapere dal Consiglio poiché una volta ero relatrice se è lieto di accogliere una nuova proposta per affrontare la criminalità ambientale, perché si tratta della questione più importante all’ordine del giorno. Alla luce dei numerosi casi riscontrati, in effetti una proposta sembra necessaria.</p>
    </intervention>
    <intervention id="3-277" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio. Signor Presidente, le questioni ambientali sono estremamente importanti e un settore prioritario, e per questo motivo è positivo che oggi ne abbiamo potuto discutere in seno al Parlamento. Il Consiglio considera molto seriamente le esportazioni illegali di rifiuti e il rischio che rappresentano per l’ambiente circostante e la salute umana.</p>
      <p sl="fi">La prevenzione di tali esportazioni illegali è un compito molto impegnativo, come ha chiaramente illustrato questa discussione. Richiede tipologie d’intervento molto varie e una cooperazione efficace a molti livelli, malgrado i limiti di giurisdizione delle autorità. Dobbiamo inoltre riconoscere onestamente il fatto che, secondo le ricerche condotte, esiste un ampio margine di miglioramento nel modo di controllare gli spostamenti di rifiuti all’interno e all’esterno dell’Unione europea.</p>
      <p sl="fi">Dobbiamo inoltre ricordare che, per quanto deplorevoli siano questi singoli episodi che attirano così tanta attenzione pubblica, di cui il recente incidente della Probo Koala nella Costa d’Avorio è un esempio lampante, dobbiamo prestare attenzione anche agli incidenti quotidiani e alle situazioni che arrecano danno alla salute e all’ambiente, che tuttora abbondano. Ne è un esempio la rottamazione delle navi in condizioni inadeguate nei paesi in via di sviluppo. Per quanto concerne tali importanti questioni, il lavoro deve proseguire in seno all’ottava riunione della Conferenza delle parti alla Convenzione di Basilea che si terrà a Nairobi a fine novembre.</p>
      <p sl="fi">Dobbiamo inoltre constatare, riconoscere e ammettere che tra gli Stati membri vi sono notevoli differenze nel diritto penale nazionale in materia di ambiente. In alcuni Stati membri esistono alcune disposizioni penali molto aggiornate in materia di reati ambientali, mentre in altri è probabile sia necessaria una revisione di tali disposizioni per riflettere i rischi attuali e contrastarli. In effetti si può dire che vi è ancora molto da fare in tutti gli Stati membri nell’ambito dell’attuazione di tali disposizioni penali e, soprattutto, dell’aumento delle probabilità di prendere i colpevoli.</p>
      <p sl="fi">Il Consiglio considera molto seriamente la criminalità ambientale e la sua prevenzione. Per quanto riguarda l’elaborazione di una proposta, ovviamente per il Consiglio è difficile prendere posizione su qualcosa che ancora non esiste. Innanzi tutto dobbiamo esaminare la proposta, poi assumeremo una posizione.</p>
    </intervention>
    <intervention id="3-278" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. Signor Presidente, vorrei ringraziare il presidente della commissione per l’ambiente, la sanità pubblica e la sicurezza alimentare, onorevole Florenz, e tutti gli altri oratori per il loro contributo molto positivo all’odierno dibattito.</p>
      <p sl="en">Vorrei allungare l’elenco di nazionalità cui ha fatto riferimento l’onorevole Bowis. Si trattava di una nave greca battente bandiera panamense, che era però noleggiata temporaneamente da una compagnia olandese, che la gestiva dalla Svizzera con un equipaggio russo finanziato da banche britanniche e internazionali e che annoverava diverse nazionalità tra i dirigenti e gli azionisti della compagnia. Fortunatamente è stata bloccata da Greenpeace in Estonia e le autorità di questo paese hanno svolto indagini approfondite sulla questione.</p>
      <p sl="en">Vorrei assicurare al relatore che questa prima proposta, che contiene un livello minimo di sanzioni, verrà fusa con la decisione quadro del Consiglio e sarà essenzialmente in linea con ciò che avete proposto, con alcuni emendamenti in prima lettura.</p>
      <p sl="en">Quanto alla possibilità che una nave che trasporta rifiuti pericolosi lasci un porto dell’Unione europea, se i rifiuti sono pericolosi non le è permesso dirigersi verso una destinazione al di fuori dell’OCSE. Questo vale anche per le acque le acque di scarico della nave stessa che contengano sostanze pericolose.</p>
      <p sl="en">Continuerò a seguire da vicino tutti gli sviluppi delle indagini e delle procedure penali attualmente in corso nei Paesi Bassi e in Estonia in merito all’esportazione di rifiuti tossici nella Costa d’Avorio. La Commissione sta inoltre raccogliendo in altri Stati membri eventuali informazioni circa la nave Probo Koala e il suo percorso. Spero che potremo presto trarne conclusioni e trovare il modo migliore di promuovere la prevenzione di tali incidenti in futuro. Dobbiamo ricordare che il tragico incidente della Costa d’Avorio è solo la punta dell’iceberg . Lo sappiamo grazie alle ispezioni condotte negli Stati membri dalla loro rete di agenzie per l’attuazione e l’applicazione, IMPEL. Nel 2005, si è scoperto che il 51 per cento dei carichi di rifiuti controllati era illegale.</p>
      <p sl="en">La maggior parte dei casi non va in prima pagina, ma può tuttavia rappresentare un grave rischio per l’ambiente e la salute umana. Dobbiamo mettere bene in chiaro che la nostra società non tollera i reati ambientali e che siamo decisi a fare tutto il possibile per combatterli. Tuttavia, la legislazione che abbiamo adottato per meglio proteggere l’ambiente e la salute dei cittadini non otterrà i risultati sperati se non prenderemo le misure necessarie per assicurare la sua adeguata applicazione. Posso assicurarvi che la Commissione è decisa a far sì che la legislazione ambientale sia adeguatamente applicata su tutto il territorio comunitario.</p>
      <p sl="en">Stiamo già avviando numerose iniziative specifiche al fine di assicurare che le norme sul trasporto dei rifiuti comunitari vengano applicate correttamente e che si prevengano e riducano i carichi illegali di rifiuti. Tra queste azioni figura l’elaborazione di direttive da adottare in relazione all’applicazione del nuovo regolamento per la spedizione di rifiuti dell’anno prossimo e l’organizzazione di eventi di sensibilizzazione negli Stati membri.</p>
      <p sl="en">La Commissione incontra regolarmente i rappresentanti delle autorità nazionali responsabili delle spedizioni di rifiuti. Tali incontri si svolgono entro un quadro consolidato e comprendono riunioni multilaterali a Bruxelles e contatti bilaterali, ma tali iniziative vanno integrate con misure che stabiliscano sanzioni effettive.</p>
      <p sl="en">Una delle molte misure intraprese a tal fine dalla Commissione è stata la proposta di direttiva sulla protezione dell’ambiente attraverso il diritto penale. Come ho detto poc’anzi, è deplorevole che la proposta della Commissione non sia stata accolta dal Consiglio per via di una divergenza di opinioni sulla base giuridica corretta. Ora, però, la Corte di giustizia ha confermato l’esattezza delle opinioni della Commissione.</p>
      <p sl="en">La Commissione sta preparando una nuova proposta di direttiva che darà seguito alla sentenza della Corte e presto dovrebbe essere adottata. La modifica della proposta ha richiesto del tempo, perché la Commissione ha analizzato con molta attenzione la sentenza della Corte e ha confrontato la proposta originaria della Commissione modificata in seguito alla prima lettura del Parlamento e la decisione quadro del Consiglio. Inoltre è in corso di svolgimento una valutazione d’impatto per esaminare le varie possibilità d’azione.</p>
      <p sl="en">La Commissione reputa necessario modificare la proposta del 2001 in seguito alla sentenza della Corte al fine di assicurare che tutte le misure di diritto penale necessarie per garantire l’effettiva attuazione della politica comunitaria per la protezione dell’ambiente siano incluse nella proposta. La Corte ha spiegato che l’adozione parallela di una direttiva e di una decisione quadro, come quella che si è verificata in passato, non è più possibile. Dopo 5 anni, inoltre, la proposta della Commissione dev’essere adattata agli sviluppi legislativi.</p>
      <p sl="en">Vorrei mettere in chiaro che la Commissione non vuole armonizzare completamente i codici nazionali di diritto penale. Lo scopo è che vengano intrapresi a livello comunitario solo i passi necessari per l’effettiva attuazione della politica ambientale.</p>
      <p sl="en">Vorrei infine sottolineare ancora una volta l’importanza di una valida cooperazione tra Commissione e Parlamento nell’ambito dell’imminente procedura di codecisione per l’adozione della direttiva sulla protezione dell’ambiente attraverso il diritto penale. Abbiamo i medesimi obiettivi, ovvero proteggere l’ambiente istituendo norme minime per le sanzioni dei reati ambientali e tentare di eliminare la possibilità che i criminali ambientali nell’Unione europea restino impuniti. Agendo insieme, possiamo compiere un grande passo avanti verso tali obiettivi.</p>
      <p sl="en">In conclusione, per quanto riguarda la Convenzione di Basilea, ho inviato lettere a più di 50 paesi in tutto il mondo chiedendo loro di ratificarla. Onde evitare eventuali conclusioni errate, vorrei chiarire che il divieto di Basilea è inderogabile, giuridicamente vincolante, per gli Stati membri dell’Unione, anche per quelli che non hanno ratificato la Convenzione, perché noi, in qualità di Unione europea, abbiamo firmato e ratificato l’accordo.</p>
    </intervention>
    <intervention id="3-279" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">A conclusione della discussione, comunico di avere ricevuto sette proposte di risoluzione ai sensi dell’articolo 103, paragrafo 2, e due proposte di risoluzione ai sensi dell’articolo 108, paragrafo 5, del Regolamento .</p>
      <p sl="unknown">La discussione congiunta è chiusa.</p>
      <p sl="unknown">La votazione si svolgerà domani, alle 11.30.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-256" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’esportazione di rifiuti tossici da parte dell’impresa Trafigura nella città di Abidjan nella Costa d’Avorio è un fatto deplorevole che richiede indagini complete e un intervento deciso. Vi sono ben pochi dubbi sul fatto che tale esportazione abbia violato il diritto comunitario e la Convenzione di Basilea. Tale reato ambientale darà ancora una volta l’impressione che il ricco nord consideri l’Africa un terreno adatto allo scarico dei rifiuti. Accolgo con favore la dichiarazione del Commissario Dimas che tenta di contrastare quest’idea, ma le dichiarazioni sono solo un lato della medaglia: solo l’azione convincerà gli africani che affrontiamo la questione con serietà. Al di là di tutte le altre questioni su cui bisogna indagare, dobbiamo sapere com’è stato possibile che questa nave lasciasse Amsterdam. Le autorità olandesi stanno rivedendo i propri metodi di controllo? La Commissione solleverà l’intera questione dei controlli e dell’applicazione delle norme in seno al forum della Convenzione di Basilea del mese prossimo?</p>
    </intervention>
    <intervention id="3-257" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Quanto è accaduto nella Costa d’Avorio è motivo di vergogna per l’Unione europea. In seno al Parlamento spesso siamo in prima linea nelle campagne per una migliore protezione dell’ambiente. Ci piace affermare che l’inquinamento non conosce frontiere. Eppure nel 2006 siamo testimoni di una situazione in cui 500 tonnellate metriche di rifiuti tossici vengono trasportate da uno Stato membro dell’Unione e scaricate sui cittadini già da molto provati della Costa d’Avorio. Come conseguenza immediata, sono morte numerose persone e a decine di migliaia si sono dovute prestare cure mediche. Tutti abbiamo visto la lugubre previsione di ciò che potrebbe dimostrarsi l’impatto a lungo termine.</p>
      <p sl="en">Se le nostre grandiose dichiarazioni sulla protezione dell’ambiente hanno un qualche significato, la Commissione e le autorità olandesi devono condurre un’indagine completa alla ricerca dei colpevoli di questo crimine. E’ evidente che l’attuale legislazione non offre sufficiente protezione dalle persone senza scrupoli cui non importa nulla dei cittadini della Costa d’Avorio e di altri Stati africani. In seno all’Unione europea dobbiamo adoperarci affinché la nostra legislazione in materia di rifiuti tossici sia tale da poter garantire agli abitanti dell’Africa che i loro paesi non diventino una discarica per i nostri rifiuti pericolosi.</p>
    </intervention>
    <intervention id="3-258" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, il disastro nella Costa d’Avorio richiede una risposta rapida da parte dell’Europa, con l’indennizzo delle vittime e del danno provocato all’ambiente, per i quali deve valere il principio “chi inquina paga”.</p>
      <p sl="nl">Se l’Europa vuole fare progressi, dovrà spiegare ai cittadini dov’è il valore aggiunto a loro favore. L’incidente della Costa d’Avorio è un esempio perfetto di un ambito in cui l’Europa ha una chiara responsabilità.</p>
      <p sl="nl">La navigazione è nota per la sua complessità per quanto riguarda la proprietà e la gestione, ed è quasi per definizione una questione internazionale. Dopo tutto, per un periodo di più di due mesi, la Probo Koala ha fatto scalo ai porti di Gibilterra, Algeciras, Amsterdam, Skagen, Paldiski, Dover e Venkspits. La nave inoltre batte bandiera panamense, appartiene a una compagnia greca, è presa a noleggio da Trafigura BV , società del Regno Unito che ha una casella postale nei Paesi Bassi, e ha un equipaggio russo.</p>
      <p sl="nl">Una situazione tanto complessa richiede chiarezza e trasparenza della legislazione. Se l’Unione europea vuole agire con efficacia, dovrà soddisfare tali condizioni quanto prima. Solo assumendo una posizione decisa l’Europa può dimostrare perché un’ulteriore integrazione europea è importante per ciascuno di noi.</p>
    </intervention>
  </section>
  <section id="creitem25" title="13. Accordo euromediterraneo di associazione UE/Siria (discussione)">
    <intervention id="3-281" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">L’ordine del giorno reca la relazione (A6-0334/2006), presentata dall’onorevole De Keyser a nome della commissione per gli affari esteri, contenente la raccomandazione del Parlamento europeo al Consiglio relativa alla conclusione di un accordo euromediterraneo di associazione tra la Comunità europea e i suoi Stati membri, da una parte, e la Repubblica araba siriana dall’altra [2006/2150(INI) ].</p>
    </intervention>
    <intervention id="3-282" speaker_id="22097" name="Véronique DE KEYSER" is_mep="True" mode="spoken" role="relatore" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, ringrazio la signora Commissario della sua presenza in Aula oggi. L’accordo di associazione tra l’UE e la Siria rappresenta il tassello mancante del processo di Barcellona, ma è anche il Godot del Parlamento europeo: annunciato di continuo, ma mai concluso.</p>
      <p sl="fr">I negoziati sull’accordo in questione sono stati avviati nel 1996, prima che la Siria si ritirasse dal Libano. Sono stati difficili, ma sono comunque sfociati in una bozza oggetto di molte revisioni che sanciva, ad esempio, la non proliferazione delle armi di distruzione di massa e la lotta contro il terrorismo. L’accordo è stato sottoscritto in sede di Consiglio nell’ottobre 2004, ma il processo di ratifica è stato interrotto dall’orrendo omicidio dell’ex Primo Ministro Hariri il 14 febbraio 2005. Sappiamo tutti cos’è accaduto dopo. Il popolo libanese e i cittadini di tutto il mondo hanno puntato immediatamente il dito contro il governo di Damasco. E’ stata condotta un’inchiesta sul posto, guidata inizialmente dal giudice Mehlis e ora dal collega Brammertz, e con la risoluzione 1559 si è chiesto il ritiro delle truppe e dei servizi segreti siriani dal Libano.</p>
      <p sl="fr">La presunzione di innocenza è un pilastro dei nostri sistemi legali, ma dobbiamo anche tener conto del principio di precauzione. Benché la Siria si sia affrettata a ritirare le truppe dal Libano, all’inizio è stata restia a collaborare col giudice Mehlis. Di conseguenza, l’Europa ha preso cautamente le distanze dal governo di Damasco. Tale prudenza è ancora accettabile oggi, visto che diversi eventi accaduti sia sul palcoscenico mondiale sia nel sistema politico interno siriano dovrebbero incoraggiarci a riaprire il dialogo? Spetterà al Consiglio esprimere un giudizio ma io, da parte mia, sono a favore del dialogo, e la commissione per gli affari esteri mi ha appoggiato enormemente in tal senso. Tale dialogo potrebbe portare in ultima analisi alla firma dell’accordo, ma la questione è ancora prematura e non è il fine della raccomandazione.</p>
      <p sl="fr">Allora, quali sono questi eventi? Innanzi tutto, vi è la ripresa di una collaborazione efficace con l’inchiesta del giudice Brammertz, come attestato nella sua ultima relazione. Si è poi constatato che l’isolamento della Siria da parte nostra è stata una mossa controproducente per la democrazia del paese, con la quale non siamo riusciti a indebolire un governo forte. La nostra politica della sedia vuota ha contribuito a destabilizzare una tendenza alla riforma che stava emergendo timidamente. Per di più, la voce dell’Europa, che in passato si era fatta sentire per difendere attivisti e prigionieri politici, ora non si sente quasi più. Infine, ed è il mio terzo punto, la tragedia in Libano è stata una lezione terribile. La guerra tra Israele e Libano ha dimostrato, se ce ne fosse stato bisogno, i pericoli e l’inutilità del ricorso alla forza. Ha dato prova della necessità di collaborare politicamente con tutte le parti coinvolte nel conflitto, e sappiamo bene che alle spalle dei due attori principali sono all’opera altre influenze: indubbiamente gli Stati Uniti, ma anche l’Iran e la Siria. Quando l’Europa ha chiuso le porte, la Siria ha trovato altri alleati, segnatamente l’Iran, che non solo ha fornito il petrolio, ma si è fatto anche portatore di un’ideologia di guerra che non fa nulla per promuovere la pace in Medio Oriente.</p>
      <p sl="fr">Oggi l’Europa ha assunto un impegno forte in Medio Oriente, e le missioni diplomatiche si sono succedute a un ritmo sostenuto. Il sostegno alla riapertura del dialogo con la Siria circa l’accordo di associazione fa parte di tale strategia preventiva, in quanto un altro conflitto nella regione potrebbe essere ancor più devastante. Non facciamoci illusioni. La Siria non romperà i ponti con l’Iran a livello commerciale, ma le sue massime autorità sostengono di essere disposte a prendere le distanze dall’Iran per quanto riguarda il processo di pace in Medio Oriente. E’ un passo importante. Stiamo parlando di un paese con un governo forte e sostenitore della linea dura, in cui i diritti umani non vengono rispettati a sufficienza, e la mia relazione affronta tali problemi senza alcuna ambiguità. Detto ciò, la Siria è un grande paese civilizzato che va trattato con rispetto, dignità e onestà. Potrebbe essere un elemento stabilizzante in Medio Oriente e ne abbiamo bisogno. Quando Siniora è venuto in visita qui, ha ipotizzato lo scenario di una soluzione al problema delle fattorie di Shebaa, e vi sono altri possibili elementi di conciliazione. Chiedo di tenere aperte tutte le porte. Vorrei ringraziare i colleghi di tutti i partiti per l’aiuto prezioso che mi hanno fornito nell’elaborazione della raccomandazione.</p>
    </intervention>
    <intervention id="3-283" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signor Presidente, onorevoli deputati, a nome del Consiglio vorrei ringraziare l’onorevole De Keyser per una relazione importante che analizza in maniera eccellente la situazione siriana. Il Consiglio condivide molte delle preoccupazioni espresse nel documento per quanto riguarda la Siria.</p>
      <p sl="fi">Come ha affermato l’onorevole De Keyser nella sua relazione, la Siria potrebbe avere un ruolo rilevante da svolgere in Vicino e Medio Oriente “quale collegamento tra le parti del processo di pace e di catalizzatore per una soluzione del conflitto regionale”. Per tale ragione, anche il Consiglio ha deciso lo scorso agosto di autorizzare l’Alto rappresentante Javier Solana e la Presidenza finlandese a prendere contatto con tutte le parti rilevanti che potrebbero contribuire a individuare una soluzione alla crisi in Libano e, più in generale, alla situazione in Medio Oriente. Tra tali interlocutori si situa indubbiamente anche la Siria.</p>
      <p sl="fi">Dai drammatici eventi della scorsa estate è diventato essenziale stabilizzare la situazione in Libano e nelle regioni limitrofe. Quando il ministro degli Esteri finlandese Erkki Tuomioja ha incontrato l’omologo siriano alla fine di agosto, il messaggio per la Siria era molto chiaro. Ci aspettiamo che tale paese si impegni ad attuare le risoluzioni 1559, 1680 e 1701. La Siria dovrebbe sostenere il processo di ricostruzione nazionale in Libano e fare il possibile per stabilizzare la situazione politica in seno a tale paese. L’allestimento di eserciti diversi da quello libanese e il persistere del contrabbando di armi esercitano un impatto fondamentale sulla possibilità di imporre un coprifuoco durevole. Rimangono inoltre altre questioni irrisolte, tra cui la definizione del confine tra Siria e Libano e l’instaurazione di rapporti diplomatici. Anche la soluzione del problema complesso associato all’area di Shebaa richiederà la cooperazione della Siria, che deve anche continuare a mostrarsi ben disposta nei confronti della cooperazione con la commissione Brammertz che sta indagando sull’omicidio di Hariri.</p>
      <p sl="fi">Una questione che esula dalla risoluzione 1701 ma che riveste una certa importanza per la stabilità della regione è l’attività delle organizzazioni palestinesi con sede centrale a Damasco e il sostegno siriano ad esse offerto. Inoltre, i rapporti della Siria con Iraq e Iran e le sue attività con tali paesi hanno ripercussioni dirette sulla situazione generale in Medio Oriente.</p>
      <p sl="fi">Il Consiglio sta inoltre monitorando da vicino i progressi della Siria nel campo dei diritti umani. Particolarmente preoccupanti sono stati gli arresti avvenuti la scorsa primavera ai danni di coloro che si erano fatti promotori dei diritti umani e avevano sottoscritto la dichiarazione Beirut-Damasco. Il fatto che alcuni di essi di recente siano stati rilasciati è ovviamente un’ottima notizia. Ad esempio, l’UE osserverà con attenzione se nel paese siano garantite la libertà di riunione in luogo pubblico e la libertà di espressione. La Siria deve ovviamente agire nel rispetto dei diritti umani internazionali. La riapertura del Centro di formazione della società civile, che gode dell’appoggio dell’Unione, è un obiettivo importante. Tale centro è stato chiuso la scorsa primavera a una sola settimana di distanza dalla sua inaugurazione.</p>
      <p sl="fi">Si stanno mantenendo legami continui con la Siria, soprattutto mediante la cooperazione euro-mediterranea. La riunione dei ministri degli Esteri che si terrà a Tampere a novembre, cui è stata invitata anche la Siria, costituirà un foro eccellente per avviare il dibattito.</p>
      <p sl="fi">La Siria è un attore importante in Medio Oriente. Può scegliere se essere un partner problematico o costruttivo. I legami storicamente saldi che intrattiene con il Libano le conferiscono un ruolo particolarmente importante nell’attuazione delle risoluzioni del Consiglio di sicurezza dell’ONU rispetto alla situazione libanese. L’Unione ha sottolineato ripetutamente che va rispettato il diritto del Libano all’autodeterminazione, all’inviolabilità territoriale e all’indipendenza politica. Per portare stabilità in Libano e in tutta la regione è essenziale prevenire il contrabbando di armi in Libano. A tal fine, la Siria deve vigilare sui propri confini.</p>
      <p sl="fi">Il Consiglio si è dichiarato disposto a migliorare le relazioni con la Siria se il comportamento di quest’ultima andrà in tale direzione. Adesso tocca alla Siria. Ad esempio, determinate circostanze potrebbero indurre l’Unione a riconsiderare l’opportunità di firmare l’accordo di associazione. Tale accordo promuoverebbe ovviamente la cooperazione tra UE e Siria, soprattutto finanziariamente, e agevolerebbe le riforme essenziali per lo sviluppo della Siria, ipotesi formulata anche nella relazione.</p>
    </intervention>
    <intervention id="3-284" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . Signor Presidente, in primo luogo ritengo che il dibattito odierno sia molto tempestivo. Grazie per averlo iscritto all’ordine del giorno.</p>
      <p sl="en">Ho seguito da vicino le discussioni che si sono svolte in seno alla commissione AFET sulla relazione chiara e concreta dell’onorevole De Keyser, che rappresenta un resoconto puntuale delle sfide interne e regionali che si trova a dover affrontare la Siria. Accolgo con favore la riflessione del Parlamento europeo sui prossimi passi da compiere nei confronti di tale paese. Dopo il conflitto in Libano e nel nuovo contesto della risoluzione 1701 (2006) del Consiglio di sicurezza dell’ONU, è effettivamente il momento giusto per valutare a che punto siamo con la nostra politica attuale.</p>
      <p sl="en">La Siria è un partner di lunga data nel processo di Barcellona, ed è un candidato potenziale per la politica europea di vicinato nel medio termine. Convengo con voi che è nostro interesse avvicinare tale paese all’Europa. La Siria, come tutti sappiamo, è un attore essenziale per la stabilità in Medio Oriente. E’ un tassello fondamentale del mosaico quando si tratta di trovare una soluzione a lungo termine ai conflitti nella regione e anche per la piena attuazione della risoluzione 1701. In un momento cruciale per il processo di pace, Damasco ha il potere di essere parte della soluzione, e non del problema. Ci aspettiamo pertanto che la Siria, come avete precisato nella proposta di risoluzione, trasmetta i messaggi giusti a Hezbollah e Hamas , per prevenire la consegna di armi in Libano, come ha ricordato la collega del Consiglio, e per dirimere la controversia delle fattorie di Shebaa. Come ho sottolineato, ritengo che la ripresa dei negoziati con la Siria debba essere parte della nostra strategia. Diverso è ovviamente decidere se e in che modo attuare tale ripresa dei rapporti nella situazione attuale. La prima condizione che deve avverarsi a tal fine è la dimostrazione da parte dei leader del loro impegno e interesse a guardare avanti e a compiere passi positivi su una serie di questioni.</p>
      <p sl="en">Come ben sapete, ultimamente i nostri rapporti con la Siria hanno conosciuto qualche difficoltà. La relazione dell’onorevole De Keyser affronta numerose divergenze politiche. Il superamento della fase di ristagno politico dipende dalla capacità della leadership di tradurre alcune delle parole pronunciate in gesti che ne dimostrino la buona volontà. In questo momento cruciale per il processo di pace, alla Siria è stata concessa una nuova possibilità di dimostrare la propria serietà nel contribuire positivamente alla stabilità regionale.</p>
      <p sl="en">In assenza di un accordo di associazione, non abbiamo molto margine di manovra per affrontare le questioni più scottanti. Abbiamo tuttavia fatto il possibile laddove abbiamo ritenuto di agire nell’interesse della popolazione siriana. Abbiamo tentato di portare avanti i programmi nelle aree che recano un beneficio diretto ai cittadini siriani. Ad esempio, nel campo dei diritti umani, l’Unione europea sfrutta i canali diplomatici per affrontare le violazioni più gravi, compreso il caso dei prigionieri di coscienza, tanto per citare un esempio. Abbiamo inoltre reagito alle limitazioni della libertà di espressione e all’ondata di arresti che hanno accompagnato la pubblicazione della dichiarazione Beirut-Damasco lo scorso maggio. Ma non è interrompendo i contatti che faremo grandi progressi. Senza dialogo, non potremo esercitare alcuna influenza.</p>
      <p sl="en">Dovremmo quindi capovolgere la situazione, dare un taglio positivo alle nostre relazioni con la Siria e definire le aree in cui ci attendiamo progressi. In parte realizziamo tale obiettivo attraverso i nostri programmi di cooperazione. Al momento la Siria sembra aver imboccato la strada della transizione economica e accogliamo con soddisfazione l’approvazione dell’agenda nazionale siriana per le riforme sostenuta dal vice Primo Ministro Dardari lo scorso maggio. L’appoggio all’attuazione del processo di riforma, comprese le misure progressive verso l’apertura politica, potrebbe essere il fulcro della nostra azione nei prossimi anni, se le cose andranno per il verso giusto.</p>
      <p sl="en">La cooperazione nell’ambito dell’ENPI – lo strumento europeo di vicinato – ci consentirà di offrire alla Siria la prospettiva a medio termine di una piena partecipazione alla politica di vicinato. L’ENP si tradurrà poi in ulteriori vantaggi e, ci auguriamo, in un pacchetto più vantaggioso per il paese, quando i tempi saranno maturi.</p>
      <p sl="en">Per quanto riguarda l’accordo di associazione, è ancora un’ipotesi al vaglio. Abbiamo finalizzato tutti i preparativi tecnici e abbiamo siglato l’accordo. La decisione sulla firma dipende ora dal Consiglio. La firma è un processo. Fino ad ora, le circostanze politiche non sono state favorevoli. Gli Stati membri si attendono ancora dalla Siria passi più positivi e credibili per poter passare alla firma, tra cui la risoluzione di questioni regionali quali il Libano e la Palestina.</p>
      <p sl="en">Le recenti dichiarazioni della Siria, volte ad agevolare l’attuazione della risoluzione 1701 del Consiglio di sicurezza, potrebbero essere segnali incoraggianti in tal senso, così come l’invito del Presidente Assad a riprendere i colloqui di pace, che ha avuto riscontri positivi in Israele.</p>
      <p sl="en">Come il Parlamento europeo, la Commissione è fermamente votata al dialogo. Di conseguenza, spero vivamente che i messaggi positivi giunti recentemente da Damasco vengano tradotti in fatti e che riusciremo a ripristinare un rapporto forte con quel paese.</p>
    </intervention>
    <intervention id="3-285" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Signor Presidente, signora Presidente in carica del Consiglio, signora Commissario, onorevoli colleghi, vorrei esordire congratulandomi con l’onorevole De Keyser per il progetto di raccomandazione da lei presentato e per tutto il lavoro svolto per quanto riguarda i rapporti con la Siria.</p>
      <p sl="es">Credo che per noi sia importante riflettere sul presente dibattito collocandolo nel contesto più opportuno, signor Presidente. Come ha detto giustamente la signora Commissario, ciò significa valutare la situazione, lungo la strada che conduce all’accordo di associazione, senza dimenticare che dobbiamo anche promuovere il dialogo con la Siria, nel nostro caso un dialogo parlamentare, alla luce dell’importanza strategica – rilevata da altri oratori – che tale paese riveste nel complesso contesto della regione.</p>
      <p sl="es">Ritengo tuttavia che sia anche importante sottolineare – e il testo della risoluzione espone tale concetto in maniera molto chiara – che non è il momento per un giudizio positivo del Parlamento sull’accordo di associazione. La risoluzione – il progetto di raccomandazione – sancisce in tutta chiarezza che le condizioni non sono ancora state soddisfatte: devono essere realizzati progressi evidenti in numerose aree.</p>
      <p sl="es">La stipulazione di un accordo di difesa tra Siria e Iran non è una buona notizia. Si devono compiere progressi sostanziali per quanto riguarda il rispetto della dottrina tradizionale dell’Unione europea nel campo della democrazia e dei diritti umani. Le risoluzioni del Consiglio di sicurezza dell’ONU e l’integrità del Libano sono condizioni imprescindibili, e la Siria deve cooperare nel fare luce sull’assassinio dell’ex Primo Ministro Hariri. Progressi devono essere compiuti anche in relazione all’abolizione della pena capitale, al rispetto delle minoranze religiose, eccetera.</p>
      <p sl="es">Ritengo pertanto, signor Presidente, che la strada da percorrere sia ancora molto lunga. C’è qualche buona notizia, quale la nomina di Dardari alla carica di vice Primo Ministro. Ho avuto l’onore di conoscerlo dopo una missione in Libano. Credo che solamente sulla base di tali premesse, come ha precisato or ora la signora Commissario, potremo trasformare tale catalogo di buone intenzioni in azioni concrete, cosicché l’Unione europea possa dare l’assenso all’importante accordo di associazione tra l’Unione e la Siria.</p>
    </intervention>
    <intervention id="3-286" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE. – Signor Presidente, vorrei esordire ringraziando l’onorevole De Keyser per l’eccellente relazione, e anche l’onorevole Salafranca per la preziosa collaborazione, grazie alla quale è stato possibile adottare una relazione come questa a grande maggioranza.</p>
      <p sl="de">La Siria non è un paese facile, bensì una nazione problematica in una regione altrettanto complessa. Tuttavia, se vogliamo instaurare la stabilità e la pace in quest’area difficile del mondo, abbiamo bisogno della cooperazione della Siria. Per quanto riguarda il Libano, la Siria dovrebbe rendersi conto una volta per tutte che un Libano politicamente stabile ed economicamente forte va a suo vantaggio e non rappresenta un pericolo.</p>
      <p sl="de">Per passare all’Iran, l’esistenza di rapporti amichevoli tra tale paese e la Siria non suscita alcuna obiezione da parte nostra, perché è più che giusto che tra paesi vicini s’instaurino relazioni di questo tipo, ma tale amicizia dovrebbe concretizzarsi in un contributo costruttivo, in un processo di pace, e non in un blocco.</p>
      <p sl="de">Mi rendo perfettamente conto che la Siria pretende da Israele la restituzione delle alture del Golan, ma la Siria deve riconoscere che Israele ha degli interessi in termini di sicurezza ai quali non può rinunciare, e dovrebbe pertanto facilitare sviluppi pacifici in Palestina e in particolare nella striscia di Gaza, non solo tra i palestinesi, bensì anche tra palestinesi e israeliani.</p>
      <p sl="de">E’ d’importanza vitale scegliere la via del dialogo, e a tale proposito vorrei ricordare all’Assemblea un’espressione utilizzata dalla signora Commissario, vale a dire “capacità di leadership ”. Vorrei che il Presidente della Siria desse meno retta alle voci che negli ultimi anni hanno condotto la Siria all’isolamento, e prestasse invece attenzione alle parole dei suoi consiglieri che vogliono riportare il paese sulla via del dialogo con la comunità internazionale, soprattutto con l’Unione europea.</p>
    </intervention>
    <intervention id="3-288" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signora Presidente, è emerso un ostacolo cruciale lungo il percorso che conduce alla ratifica, vale a dire il continuo peggioramento della situazione dei diritti umani in Siria. Gli osservatori denunciano regolarmente arresti arbitrari, torture, eclatanti discriminazioni ai danni delle minoranze, limitazioni alla libertà di espressione e di associazione, e abusi e incarcerazioni di persone che operano pacificamente per migliorare le libertà in Siria.</p>
      <p sl="fr">Penso in particolare a Michel Kilo, Anwar al-Bunni e Mahmoud Issa, che sono tuttora in carcere per aver firmato a maggio la dichiarazione Beirut-Damasco che chiedeva la normalizzazione dei rapporti tra Libano e Siria. Michel Kilo avrebbe dovuto essere rilasciato il 19 ottobre, ma un ulteriore capo d’accusa ha avuto come effetto la proroga del suo periodo di detenzione. Mahmoud Issa è stato rilasciato il 25 settembre, ma è stato nuovamente arrestato appena due giorni fa. Tali esempi dimostrano tra le altre cose l’assenza di un desiderio autentico, da parte delle autorità siriane, di intraprendere le necessarie riforme democratiche.</p>
      <p sl="fr">In tali circostanze – come ha affermato l’onorevole De Keyser – è impensabile che l’Unione europea sottoscriva un accordo di associazione con la Siria. Come si legge nella risoluzione, il miglioramento della situazione dei diritti umani e il rispetto dei valori democratici devono essere requisiti essenziali per la conclusione di qualsiasi accordo. Inoltre, è importante istituire un meccanismo di controllo efficace nel quadro dell’applicazione della clausola sui “diritti umani”. Tale approccio andrebbe anche adottato, inter alia , nel caso della Russia e del Turkmenistan, e di molti altri paesi. Lo stesso dicasi per la coerenza delle posizioni adottate dal Parlamento.</p>
    </intervention>
    <intervention id="3-289" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL . – Signora Presidente, la relazione De Keyser si pone come obiettivi il dialogo e la normalizzazione futura dei nostri rapporti con la Siria.</p>
      <p sl="pt">Consideriamo l’accordo di associazione come parte di tale processo politico. Sottolineo il termine “politico” in quanto, da una prospettiva economica, l’accordo è molto più vantaggioso per l’Europa che non per la Siria. Il congelamento dei rapporti con Damasco è stato un errore politico. L’Europa non dovrebbe possedere liste nere né dovrebbe seguire pedissequamente le idee nordamericane sull’asse del male. Indipendentemente dal suo regime, la Siria è un paese essenziale per la pace nella regione. L’Europa deve imparare a rispettare la complessità della società siriana e la pluralità delle sue opinioni. Il regime è politicamente autoritario, ma mostra un’attitudine liberale nei confronti di economia, religione e costumi. Il pluralismo viene soffocato e oppresso, eppure esiste nella società e nelle istituzioni. Minore sarà l’ingerenza delle potenze occidentali nella regione, più fiorirà il pluralismo.</p>
      <p sl="pt">E’ un peccato che la versione finale della relazione presenti in svariati punti tracce dell’era coloniale. Ad esempio, non spetta a noi decidere chi sia o meno meritevole di fiducia, perché noi stessi non accettiamo – a ragione – che tali giudizi vengano formulati su di noi da terzi. Sarebbe anche meglio evitare di esternare sospetti immaginari su rapporti inesistenti tra Damasco, Al-Qaeda e il fondamentalismo sunnita. Tale ignoranza non ci porta vantaggi, e lo dobbiamo a noi stessi di essere coerenti. I rapporti diplomatici non possono basarsi sull’esito di un’indagine penale. Le prove del reato concernenti l’orrendo assassinio di Rafiq Hariri devono essere ascoltate in tribunale, altrimenti le nostre politiche rischiano di violare il principio di presunzione di innocenza.</p>
      <p sl="pt">In ogni caso, la relazione tratta con chiarezza il tema essenziale; chiede una normalizzazione dei rapporti, un gesto positivo. E’ lodevole che la questione dei diritti umani debba essere al centro di tale processo di normalizzazione, ma l’Europa deve applicare la stessa politica a tutti gi altri paesi, Israele compreso. Infine, appoggia la restituzione a Damasco delle alture del Golan, un’area che la Siria non ha mai tentato di riprendersi in maniera violenta; si tratta di una proposta sostenuta dalle risoluzioni dell’ONU.</p>
    </intervention>
    <intervention id="3-290" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – Signora Presidente, analogamente alla commissione per gli affari esteri, anch’io voterò con convinzione contro la relazione De Keyser in occasione della votazione in plenaria. Chiunque dei presenti in Aula raccomandi al Consiglio di concludere un accordo di associazione con la Siria appoggia un regime di minoranza spietato, a proposito del quale è sufficiente ricordare che le uniche entità che considera partner strategici nella regione sono la Repubblica islamica dell’Iran ed Hezbollah . La risoluzione in questione ha frainteso ancora una volta la vera natura del regime di Assad, dove praticamente tutto ruota attorno alla volontà di mantenimento del potere. Di conseguenza, la relatrice è caduta vittima delle illusioni di possibili ripercussioni positive dell’accordo di associazione sulla politica interna ed estera di Damasco.</p>
      <p sl="nl">Se posso avere la sua attenzione, onorevole De Keyser, vorrei trasmetterle l’opinione di un mio connazionale, noto esperto di questioni siriane, che ha visitato più volte quel paese nel corso degli anni; qualche giorno fa mi ha detto, in poche parole, che “chi è al potere considera la democrazia una minaccia mortale”, una riflessione che negli ultimi anni è emersa con sempre maggior chiarezza nelle discussioni con le fonti vicine al regime, incluso il “liberalissimo” Dardari. La cosa assurda di questa relazione è che trabocca di parole prudenti contro la scelta della falsa pista diplomatica che conduce a Damasco. Tali affermazioni sono materiale per la satira, non per la politica.</p>
    </intervention>
    <intervention id="3-291" speaker_id="28296" name="Paweł Bartłomiej PISKORSKI" is_mep="True" mode="spoken" nationality="Poland" birth_date="25-02-1968" birth_place="Warszawa" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo ALDE . – Signora Presidente, il dibattito odierno ha come oggetto un accordo di associazione con un paese la cui importanza dev’essere chiara a tutti i membri di questa Assemblea. Nei confronti di tale paese nutriamo numerose obiezioni e riserve. Indubbiamente sussiste un coinvolgimento diretto o indiretto della Siria nel traffico di armi dirette alle organizzazioni terroristiche. Indubbiamente la Siria intrattiene rapporti stretti con l’Iran. E’ incontestabile che nutriamo gravi preoccupazioni sugli standard siriani di rispetto dei diritti umani e civili. La questione è quali strumenti siano più opportuni per il Parlamento europeo e l’Unione europea. L’accordo in oggetto promuoverà la democrazia? Renderà più efficienti gli strumenti a nostra disposizione per esercitare pressione sul governo, o indebolirà la nostra posizione?</p>
      <p sl="pl">A mio parere, la comprensione reciproca e la possibilità di esercitare pressioni rafforzeranno la nostra posizione; credo inoltre che l’accordo in oggetto vada appoggiato. Ritengo che dovrebbe poggiare sulla premessa che la nostra posizione e la nostra opinione in qualità di Parlamento europeo richiedono il rispetto dei diritti umani e civili, un concetto che va chiarito e ribadito in ogni occasione. L’interruzione dell’appoggio alle attività terroristiche dev’essere una conditio sine qua non . E’ essenziale applicare pressioni del genere, altrimenti violeremmo i nostri principi fondamentali.</p>
    </intervention>
    <intervention id="3-292" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Commissario, signora Presidente in carica del Consiglio, dobbiamo essere perfettamente consapevoli del fatto che la crisi in Medio Oriente – non solo quella che riguarda il Libano, bensì il problema mediorientale nel suo complesso – può essere risolta solamente se viene coinvolta la Siria. Al momento, tale paese intrattiene rapporti con l’Iran ed Hezbollah , e va considerata l’opportunità o meno di spezzare tali legami, e in maniera tale da agire nell’interesse nella Siria. La Siria è uno Stato sunnita e laico, che ideologicamente ha ben poco in comune con i fondamentalisti sciiti.</p>
      <p sl="de">Per tale ragione potremmo trarre vantaggio da un accordo di associazione, a patto che vengano messi a segno miglioramenti nel rispetto dei diritti umani e venga trovata una soluzione per la lotta congiunta al terrorismo. Le forniture di armi al Libano non possono sicuramente essere interrotte completamente senza il consenso della Siria, un fattore che va tenuto in considerazione. Un’ulteriore condizione è anche rappresentata dalla soluzione del problema delle fattorie di Shebaa: si tratta di una questione estremamente importante per impedire ad Hezbollah di accampare la scusa di dover disporre di armi in quell’area in quanto si tratta di territori soggetti all’occupazione israeliana. Per tali ragioni, occorre migliorare sia la situazione interna alla Siria sia le relazioni del paese con l’Unione europea.</p>
      <p sl="de">L’iniziativa promossa dall’onorevole De Keyser e dalla commissione per gli affari esteri – che suscita il plauso sia del Consiglio sia della Commissione, se non erro – rappresenta un passo importante per dare alla Siria l’opportunità di difendere i propri interessi e, nel contempo, contribuire in maniera costruttiva al processo di pace nella regione. E’ evidente che il regime siriano non è amico della democrazia, che viola i diritti umani, che i cittadini – sia siriani sia stranieri – devono essere rilasciati, e che bisogna porre fine alla cooperazione con gli eserciti militari di Hezbollah e Hamas ; sono tuttavia convinto che un dialogo del genere sia possibile, e che l’offerta di un accordo di associazione, in tali circostanze, possa essere un mezzo efficace per raggiungere tale fine.</p>
    </intervention>
    <intervention id="3-293" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Signora Presidente Lehtomäki, vorrei esordire ringraziando l’onorevole De Keyser per la sua eccellente relazione. La sottoscrizione di un accordo di associazione tra la Comunità europea e la Siria costituirebbe un segnale politico molto incoraggiante per instaurare la pace in Medio Oriente, un desiderio che tutti nutriamo. Gli accordi di associazione sono un ottimo sistema per esercitare pressione sui paesi. Pertanto, in cambio della nostra cooperazione economica e commerciale, dobbiamo chiedere alla Siria di diventare un paese democratico che rispetta le libertà fondamentali, di non interferire negli affari dei paesi vicini, di definire in maniera rigorosa il proprio confine col Libano, e di smettere di appoggiare le milizie di Hezbollah o i fondamentalisti di Hamas cui offre rifugio. La Siria deve liberare gli intellettuali, i difensori dei diritti umani e i prigionieri politici che tiene rinchiusi nelle sue carceri. Deve inoltre rispettare il diritto delle minoranze che vivono nel suo territorio, in particolare i curdi, ai quali deve offrire la cittadinanza che ancora non hanno.</p>
      <p sl="fr">Se la Siria rinunciasse al suo progetto della “grande Siria” e si cercasse alleati diversi dall’Iran, ne beneficerebbe l’intera regione. La Siria, più di qualsiasi altro paese della regione, è in grado di svolgere il ruolo di governatore e pacificatore, soprattutto in relazione alle questioni irachena e palestinese. L’Europa deve compiere ogni sforzo possibile per includere la Siria tra i suoi alleati strategici in Medio Oriente. Se in Siria iniziasse a soffiare il vento del cambiamento e il paese praticasse una politica dell’apertura, tutte le popolazioni mediorientali potrebbero finalmente iniziare a liberarsi del giogo della dittatura e del populismo teocratico.</p>
    </intervention>
    <intervention id="3-294" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signora Presidente, la relazione in oggetto afferma che un accordo euro-mediterraneo conferirebbe un impulso decisivo alle riforme politiche, economiche e sociali necessarie in Siria, ma la relazione deplora anche la sottoscrizione di un accordo militare tra Siria e Iran, che secondo i siriani intensificherà la cooperazione contro quella che viene da loro definita la minaccia comune rappresentata da Israele e USA.</p>
      <p sl="en">Dal 1995 l’Unione europea ha erogato a favore della Siria 259 milioni di euro. L’UE spende milioni di euro per sostenere il regime tirannico della Siria, nella speranza di trasformare in un modo o nell’altro tale popolo in fautore della democrazia, delle libertà civili, dei diritti umani, eccetera. I siriani, da parte loro, si rendono ora conto di avere da parte fondi sufficienti per permettersi un’alleanza militare con l’Iran, che inevitabilmente renderà il mondo un luogo più pericoloso.</p>
      <p sl="en">I soldi dei contribuenti comunitari non dovrebbero essere spesi per sostenere regimi tirannici e sanguinari che sono nemici della democrazia, della libertà e della pace.</p>
    </intervention>
    <intervention id="3-295" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signora Presidente, l’interesse strategico dell’Unione europea nei confronti della Siria consiste nel mantenere la pace nella regione del Medio Oriente per garantire le forniture petrolifere, e nel guidare la controversia tra Israele e i palestinesi verso una soluzione durevole a due Stati, come indicato dettagliatamente nella relazione dell’onorevole De Keyser.</p>
      <p sl="en">La Siria, un paese isolato, aiuta da tempo l’Iran a lanciare un’offensiva panislamica comune contro Israele, e tenta di mantenere debole il governo libanese offrendo un forte sostegno agli Hezbollah , mandatari dell’Iran, nella speranza di ristabilire la propria influenza in Libano.</p>
      <p sl="en">La Siria ha tuttavia una caratteristica positiva: si tratta di un paese laico che rifugge dal fondamentalismo islamico, e una parte dell’élite Ba’ath al governo è preoccupata per l’intensificarsi dell’alleanza di difesa con il teocratico Iran e gli estremisti Hezbollah . La Siria non ha più bisogno di ingraziarsi l’Iran nella vecchia alleanza contro il comune nemico, l’Iraq di Saddam Hussein.</p>
      <p sl="en">Purtroppo, la speranza che l’UE possa trattare direttamente con i palestinesi sta svanendo a causa dell’intransigenza di Hamas , che si rifiuta di riconoscere Israele o di rinunciare alla violenza. E’ pertanto tempo di rassicurare la Siria sul fatto che bloccare il riarmo degli Hezbollah , impedire il passaggio dei combattenti della jihad in Iraq e migliorare la situazione raccapricciante dei diritti umani in Siria porterebbero preziosi vantaggi, compresa la ratifica di un accordo di associazione rafforzato con l’UE.</p>
      <p sl="en">L’UE, quale membro del Quartetto, può anche fare da mediatore per il raggiungimento di un accordo di pace accettabile tra Israele e Siria a proposito delle alture del Golan e delle fattorie di Shebaa, mentre gli USA potrebbero mostrare scarsa disponibilità ad agire in tal senso. Israele trarrebbe notevoli vantaggi da un dialogo col suo nemico, la Siria. Consapevole della sua vulnerabilità ad attacchi missilistici, Israele sa di aver bisogno di uno Stato che si possa difendere, al riparo da aggressioni esterne. Eliminare la minaccia della Siria è un elemento chiave per il raggiungimento di tale obiettivo strategico. Appoggio le conclusioni della relazione e auspico che ora l’Unione europea sfrutti la notevole influenza che ha sulla Siria per conseguire tali obiettivi.</p>
    </intervention>
    <intervention id="3-296" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">Signora Presidente, anch’io vorrei congratularmi con l’onorevole Véronique De Keyser per l’importante relazione che ci ha presentato.</p>
      <p sl="el">A mio parere, sulla base della nuova situazione geopolitica che è emersa in Medio Oriente, l’Unione europea dovrebbe formulare una sua strategia indipendente.</p>
      <p sl="el">La Siria è un dato di fatto e il suo ruolo continua a essere essenziale per la stabilità e sicurezza della regione. L’Europa deve parlare con la Siria e deve portare avanti un dialogo istituzionale e politico coordinato con il regime di Damasco. Sono pienamente d’accordo con l’intero contenuto della relazione e con le affermazioni dei miei onorevoli colleghi. Tuttavia, nessuno ha saputo dirci come riusciremo a convincere la Siria a cambiare condotta né come contribuiremo al processo di democratizzazione. Nessuno è stato in grado di rispondere a tale domanda.</p>
      <p sl="el">A mio avviso, in assenza dei meccanismi dell’accordo di associazione e del dialogo politico, il potenziale contributo dell’Unione europea alla democratizzazione della Siria è inesistente. Per questo ritengo che l’Unione europea debba sottoscrivere senza indugio l’accordo.</p>
      <p sl="el">Per i sostenitori dell’isolamento della Siria, delle sanzioni o persino del rovesciamento del regime, la risposta alle loro illusioni fallaci è rappresentata dalla guerra civile in Iraq.</p>
    </intervention>
    <intervention id="3-297" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="cs">Signora Presidente, signora Commissario, la decisione di riprendere la ratifica dell’accordo di associazione con la Siria è una mossa strategica. La situazione mediorientale è un bicchiere mezzo vuoto, più che mezzo pieno.</p>
      <p sl="cs">La carenza di democratizzazione in Egitto ha incoraggiato la proliferazione di forze radicali; il Libano sta precipitando nel caos, e le possibilità di creare uno Stato in Palestina sono svanite per ragioni interne. Dagli attacchi contro il Libano della scorsa estate i rapporti tra l’UE e Israele sono precipitati. Non esiste una politica né europea né israeliana, e Israele sta sprofondando sempre più nel regionalismo, incapace di risolvere i problemi da una prospettiva più ampia. Per di più, come ha evidenziato l’ultima decisione sull’Iraq, nemmeno gli USA dispongono di una politica seria per la regione. La politica dell’istigazione di una parte contro l’altra è indubbiamente servita a rafforzare l’Iran, che è l’unico attore con un una politica attiva e rilevante. L’intermediario dell’Iran è la Siria. Il Parlamento non può adottare provvedimenti rilevanti in relazione all’Iran, in quanto ciò richiederebbe un approccio congiunto da parte di UE, USA e Federazione russa.</p>
      <p sl="cs">Ciò che possiamo fare come Parlamento europeo è tentare di dissuadere la Siria dal ricoprire il ruolo remissivo di intermediario. E’ questa la strategia. La tattica consiste nell’offrire incentivi di natura economica o internazionale, all’insegna di una politica europea chiara, comune e scevra da compromessi. Dobbiamo esporre in maniera chiara e univoca le nostre richieste alla Siria. Non è una politica di acquiescenza. La priorità per la Siria è accettare una graduale abolizione della legge marziale, creare una società civile con piena libertà di espressione, rispettare i diritti delle minoranze e passare a un sistema politico democratico basato su un’economia di mercato aperta.</p>
      <p sl="cs">La Siria deve ovviamente cooperare sull’inchiesta per l’assassinio di Hariri. Deve compiere passi costruttivi verso la soluzione del processo di pace. Deve smetterla di fornire armi a Hezbollah e di sostenere i gruppi armati palestinesi, deve conformarsi alle risoluzioni 1559 e 1701 e deve anche portare a termine il ritiro delle forze armate dal Libano e stabilire relazioni diplomatiche.</p>
      <p sl="cs">L’accordo di associazione non è una nostra responsabilità esclusiva. Anche la Siria deve assumersene la responsabilità. Nostro compito è definire, attraverso l’accordo, una tabella di marcia siriana verso la transizione. Vorrei rivolgere un appello alla Commissione e soprattutto al Consiglio affinché concedano sostegno attivo sia alla nostra strategia, sia alla nostra tattica.</p>
    </intervention>
    <intervention id="3-298" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">Signora Presidente, onorevoli colleghi, la dichiarazione di Barcellona sancisce l’obiettivo di stabilire un’area comune di pace, stabilità e prosperità mediante il rafforzamento del dialogo politico e della sicurezza, del partenariato economico e finanziario, nonché di quello sociale, culturale e umano.</p>
      <p sl="pt">Tale obiettivo è stato attuato con successo negli ultimi anni, e sono stati sottoscritti accordi di associazione con quasi tutti i paesi del bacino mediterraneo, tranne ovviamente la Siria, per vari motivi comprensibili. L’UE ha sempre tenuto conto degli eventi degli ultimi mesi. Deve assumere un impegno autentico per avviare negoziati adeguati con la Siria, allo scopo di realizzare la ferma volontà del paese di stipulare l’accordo, che auspichiamo possa trasformare il paese in una democrazia che rispetta i diritti umani e la libertà religiosa, che partecipa alla lotta contro il terrorismo, e che promuove il dialogo e la pace durevole nella regione. A tal fine, il governo siriano deve intervenire quanto prima per porre fine allo stato di emergenza, e l’UE deve fornire tutto l’aiuto possibile.</p>
      <p sl="pt">La Siria si trova in una posizione geostrategicamente vitale e ha un ruolo cruciale da svolgere nel processo di pace in Medio Oriente. E’ indispensabile chiarire una volta per tutte che per l’UE il rafforzamento della democrazia non può essere conseguito mediante una politica dei bombardamenti o dell’isolamento.</p>
    </intervention>
    <intervention id="3-299" speaker_id="28183" name="Patrick GAUBERT" is_mep="True" mode="spoken" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Signora Presidente, signora Commissario, onorevoli colleghi, la Siria è un paese che non può essere ignorato nel contesto della crisi mediorientale. Interrompere il dialogo significa isolare il paese e correre il rischio di radicalizzare il regime. Vuol dire spingere ancor più la Siria tra le braccia dell’Iran, la cui unica aspirazione è distruggere Israele e destabilizzare la regione.</p>
      <p sl="fr">Se ora vogliamo riprendere i negoziati con la Siria, dobbiamo tuttavia essere molto cauti e stabilire anticipatamente condizioni rigorose. Dobbiamo esigere dalla Siria il rispetto della sovranità libanese e delle risoluzioni del Consiglio di sicurezza che le impongono di intensificare i controlli al confine con il Libano, e di cessare la fornitura di armi a Hezbollah . Dobbiamo inserire il rispetto dei diritti umani e delle libertà civili tra i prerequisiti per la sottoscrizione di qualsiasi accordo. Occorre esigere misure concrete nel seguito da dare alle conclusioni dell’inchiesta sull’assassinio dell’ex Primo Ministro Rafiq Hariri. Ricordo che si tratta anche di un requisito imprescindibile per il proseguimento dei negoziati. Infine, la Siria deve illustrare chiaramente alla comunità internazionale le misure che sta adottando per combattere efficacemente e concretamente la proliferazione delle armi e del terrorismo nella regione. Intendo dire che deve anche interrompere qualsiasi forma di sostegno alle milizie di Hezbollah e Hamas .</p>
      <p sl="fr">Se l’Unione europea intende riaprire i negoziati con la Siria, deve farlo solamente se quest’ultima accetta e rispetta tali condizioni. Ad oggi non sono state soddisfatte le condizioni per la ratifica di alcun accordo di associazione, una situazione che deploro. Dobbiamo esortare la Siria ad abbandonare la sua mentalità chiusa e metterla di fronte alle sue responsabilità in una regione in cui tutti gli attori devono collaborare per stabilire la pace e la stabilità.</p>
    </intervention>
    <intervention id="3-300" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, vorrei esprimere il mio sostegno alle raccomandazioni contenute nella relazione dell’onorevole De Keyser, in particolare quella riguardante la necessità da parte dell’Europa e del mondo di rivedere il proprio impegno con la Siria e di non accettare compromessi sui nostri principi, bensì di promuoverli. Occorre inviare un messaggio forte alla Siria per quanto riguarda i diritti umani e il miglioramento della situazione della libertà di espressione, delle torture e dell’abolizione della pena di morte. L’avvocato attivista nel campo dei diritti umani Anwar al-Buni, che, insieme a centinaia di altri, ha firmato la petizione per il rispetto della sovranità libanese, deve essere liberato immediatamente, analogamente a centinaia di prigionieri di coscienza.</p>
      <p sl="en">Tacciare la Siria di coinvolgimento in un presunto asse del male non ha sortito alcun risultato. Sono lieto che nell’ultimo mese la signora Commissario abbia autorizzato i propri rappresentanti a intrattenere colloqui con i ministri siriani degli Esteri e dell’Economia, e che questa settimana il Parlamento europeo offra la prospettiva di una ratifica dell’accordo di associazione subordinata alla volontà autentica della Siria di collaborare con l’Europa per il raggiungimento della pace in Medio Oriente.</p>
    </intervention>
    <intervention id="3-301" speaker_id="4492" name="Albert Jan MAAT" is_mep="True" mode="spoken" nationality="Netherlands" birth_date="08-02-1953" birth_place="Heino" p_group="Group of the European People's Party (Christian Democrats) and European Democrats" m_state="NL">
      <p sl="nl">Signora Presidente, vorrei ringraziare la relatrice, onorevole De Keyser, per l’arduo lavoro svolto, e vorrei cogliere l’occasione per esprimere la mia preoccupazione in tal senso. Siamo onesti: ci risulta molto difficile immaginare l’Unione europea, un’Unione di valori e di norme, che conclude un accordo di cooperazione con uno Stato canaglia come la Siria. Eppure questa è la realtà, se si considerano i legami con Hezbollah e l’Iran.</p>
      <p sl="nl">L’unica opzione consiste nell’utilizzare un accordo di cooperazione e i negoziati associati quale opportunità per imporre una serie di condizioni minime nell’area dei diritti umani, in quanto l’oppressione ai danni di sindacati, giornalisti e minoranze religiose in Europa è in crescita. I cittadini siriani che appartengono a minoranze religiose, oltre che i cristiani assiri che rientrano in Siria, vengono rinchiusi in carcere praticamente senza eccezioni. Sono quindi tutte ottime ragioni per allineare finalmente la politica comunitaria dell’immigrazione alla politica del rientro in Siria, e sospendere per il momento la politica dei rientri in Siria. Potrebbe essere un primo passo.</p>
      <p sl="nl">In secondo luogo, dobbiamo pretendere garanzie rigorose per la libertà religiosa; il governo siriano deve smetterla di interferire con le minoranze religiose nella stessa Siria, in quanto le varie comunità religiose e gruppi etnici stanno attraversando un periodo molto difficile a causa del modo in cui la Siria sta gestendo i loro interessi.</p>
      <p sl="nl">A tale proposito, è in gioco la reputazione europea, in quanto le chiese europee derivano dalle primissime congregazioni che dalla Siria hanno diffuso la loro fede anche in direzione dell’Europa. Questo significa che, qualora un accordo di cooperazione dovesse dimostrarsi l’unica soluzione possibile nel frangente attuale, l’Unione europea avrebbe l’arduo compito di assicurare che vengano richieste rigorose garanzie di miglioramento in tutte le aree in questione.</p>
    </intervention>
    <intervention id="3-302" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, onorevoli deputati, prima di tutto vi ringrazio per il prezioso dibattito. Nel corso della discussione è emerso chiaramente che in quest’Aula, come nella comunità internazionale e anche tra i paesi arabi moderati, si assiste al medesimo fenomeno, vale a dire il fatto che esistono opinioni leggermente divergenti quando si tratta di stabilire quale genere di politica sia la migliore e la più efficace per ritrasformare la Siria in un membro costruttivo della comunità internazionale.</p>
      <p sl="fi">L’Unione europea è giunta alla conclusione che l’isolamento trascinerà la Siria nella direzione sbagliata, e il Consiglio ha dibattuto questo punto specifico e ha elaborato una nuova politica in tal senso all’inizio di agosto, per consentirci di prendere contatto con tutti gli attori rilevanti al fine di risolvere la questione mediorientale. La Siria fa parte di tale gruppo. Di conseguenza, in risposta alla speranza espressa dall’onorevole Swoboda, il quale ha manifestato l’auspicio che la Presidenza presti particolare ascolto a coloro che si propongono di costruire un dialogo forte con la Siria, posso dire che l’abbiamo già fatto. L’imminente Conferenza euromediterranea dei ministri degli Esteri di Tampere, cui è stata invitata anche la Siria, ne è un esempio.</p>
      <p sl="fi">Altrettanto lodevole è l’iniziativa di costruire e attivare un dialogo tra i parlamenti, citata dall’onorevole Salafranca nel suo intervento. Per rinfocolare tali rapporti è importante scegliere le circostanze giuste e il momento opportuno. Ovviamente, nelle misure che stiamo adottando ci prefiggeremo specificamente di dare alla Siria l’occasione di svolgere un ruolo positivo.</p>
      <p sl="fi">Dal dibattito è emerso con chiarezza che, nella ricerca di una soluzione per la situazione mediorientale, tutti gli aspetti sono interconnessi. Di conseguenza, negli ultimi mesi abbiamo tentato attivamente di trovare una soluzione completa, a lungo termine e duratura alla questione mediorientale. La ricerca è stata molto attiva. Di fatto oggi l’Alto rappresentante Javier Solana si trova nella regione e ha intenzione di visitare non soltanto Israele e i territori palestinesi, ma anche Beirut, la Giordania e possibilmente anche altri luoghi. In altre parole, il contatto con le varie parti in causa è essenziale.</p>
    </intervention>
    <intervention id="3-303" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signora Presidente, onorevoli deputati, vi ringrazio per aver portato avanti il processo di riflessione su questo paese dall’importanza strategicamente vitale in Medio Oriente. Si tratta di un dibattito molto importante.</p>
      <p sl="en">Consentitemi di rispondere a qualche domanda molto specifica. Una riguardava i diritti umani. In assenza di un accordo di associazione, l’Unione europea non ha alcuna piattaforma per un dialogo approfondito sui diritti umani con la Siria in cui discutere anche di questioni cruciali – e ce ne sono molte in sospeso – quali l’abrogazione della norma sull’emergenza, gli emendamenti alle leggi sulle ONG politicamente schierate, la concessione della cittadinanza ai curdi privi di una nazione, o l’istituzione di un consiglio nazionale sui diritti umani.</p>
      <p sl="en">A mio parere, non dovremmo considerare il progresso totale sui diritti umani una condizione imprescindibile per la ratifica. Tuttavia, noi – mi riferisco soprattutto ai rappresentanti della Commissione e degli Stati membri a Damasco – utilizziamo i nostri strumenti politici quali manifestazioni e dichiarazioni politiche per denunciare gli abusi più gravi in materia di diritti umani. Ad esempio, solleviamo con le autorità siriane la questione dei prigionieri di coscienza, regolarmente incarcerati, e molto spesso assistiamo come osservatori ai processi celebrati presso la corte di sicurezza nazionale. Inoltre, attraverso i programmi di cooperazione, sosteniamo l’emergere di una società civile aperta in Siria.</p>
      <p sl="en">In gennaio la Commissione ha pertanto lanciato sei microprogetti nel quadro dell’iniziativa europea per la democrazia e i diritti umani. Tali progetti si rivolgono ad avvocati arabi, organizzazioni femminili, organizzazioni di profughi, alla minoranza curda e ai mezzi di comunicazione, e promuovono inoltre i diritti delle donne e dei bambini. Tuttavia, nella situazione attuale di un controllo crescente da parte dei servizi di sicurezza, tali progetti e la maggioranza delle attività di formazione hanno avuto qualche difficoltà a decollare. Le autorità contestano la legalità di tali progetti in Siria, le ONG politiche a volte vengono tollerate ma non sempre autorizzate, e pertanto stiamo studiando possibili soluzioni a tali problemi. Abbiamo ovviamente anche sollevato casi singoli direttamente presso il governo siriano.</p>
      <p sl="en">Quanto alle questioni di assistenza, l’assistenza finanziaria dell’Unione non è andata a sostegno del regime, come hanno affermato prima alcuni deputati. E’ stata devoluta, ad esempio, al sostegno del settore privato e anche delle piccole e medie imprese. Abbiamo aiutato direttamente i cittadini, ad esempio tramite programmi sanitari, e abbiamo orientato gli aiuti all’ottenimento di riforme per aprire l’economia e il commercio, la concorrenza e gli investimenti – voci che si riveleranno molto importanti per lo sviluppo futuro del paese.</p>
      <p sl="en">Vorrei infine reiterare un punto da me già sollevato in precedenza. Siamo a favore di un dialogo con la Siria con una prospettiva politica ed economica. Stiamo cercando di mantenere una prospettiva positiva, sulla base dei progressi che sono già stati realizzati, ad esempio nel sostegno delle riforme che il governo sta adottando per aprire l’economia, come già menzionato, e per decentrare i poteri. Contemporaneamente, come stavo dicendo, esamineremo possibili interventi pratici su questioni regionali, quali l’attuazione della risoluzione 1701 del Consiglio di sicurezza, e l’assunzione di un ruolo positivo, ad esempio in Palestina. In base a ciò decideremo a quale velocità procedere per quanto riguarda il nostro impegno futuro, e constato che una grande maggioranza dei partecipanti al dibattito odierno sembra orientata nella medesima direzione.</p>
    </intervention>
    <intervention id="3-304" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.30.</p>
    </intervention>
  </section>
  <section id="creitem26" title="14. Tempo delle interrogazioni (interrogazioni al Consiglio)">
    <intervention id="3-306" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">L’ordine del giorno reca il Tempo delle interrogazioni (B6-0437/2006).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="3-307" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 1 dell’onorevole Marie Panayotopoulos-Cassiotou (H-0779/06):</p>
      <p sl="unknown">Oggetto: Prestazione di servizi e libera circolazione delle famiglie con bambini</p>
      <p sl="unknown">Non cessa di aumentare il numero di proteste delle famiglie europee contro il trattamento discriminatorio che subiscono in materia di prestazione di servizi e di esercizio del diritto di libera circolazione nell’UE dovuto al fatto che sono accompagnate da figli di età inferiore ai 15 anni.</p>
      <p sl="unknown">Recenti articoli della stampa greca hanno presentato in modo positivo l’esclusione dei bambini nei luoghi pubblici commerciali, come gli alberghi, i ristoranti, ecc.</p>
      <p sl="unknown">Quali misure intende il Consiglio adottare per porre fine al trattamento discriminatorio e al razzismo fondato sull’età a detrimento dei bambini, dei giovani e delle loro famiglie? Si prevede di armonizzare le norme che regolano la prestazione di servizi e di garantire la possibilità di libera circolazione in seno all’UE in modo da non pregiudicare i diritti dei minori europei e delle loro famiglie?</p>
    </intervention>
    <intervention id="3-308" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, in risposta alla domanda il Consiglio desidera innanzitutto ricordare a tutti che l’articolo 18, paragrafo 1 del Trattato che istituisce l’Unione europea stabilisce: “Ogni cittadino dell’Unione ha il diritto di circolare e di soggiornare liberamente nel territorio degli Stati membri, fatte salve le limitazioni e le condizioni previste dal presente trattato e dalle disposizioni adottate in applicazione dello stesso”. Come l’onorevole deputata sicuramente sa, la Commissione, in quanto custode del Trattato, deve garantire che le disposizioni del Trattato, le norme e i regolamenti adottati dalle Istituzioni conformemente al Trattato siano osservati. In questi termini, la domanda posta dall’onorevole deputata in realtà dovrebbe essere sottoposta alla Commissione.</p>
      <p sl="fi">Lo scorso luglio la Commissione ha pubblicato una comunicazione finalizzata a lanciare una strategia comunitaria sui diritti dell’infanzia con lo scopo di promuovere e proteggere tali diritti in modo efficace nella politica interna ed esterna dell’Unione europea e sostenere i provvedimenti adottati dagli Stati membri nel settore. Le decisioni sulle politiche in materia propriamente di famiglia e dell’infanzia vengono prese a livello nazionale.</p>
    </intervention>
    <intervention id="3-309" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, vorrei anch’io a mia volta ricordare al rappresentante del Consiglio che la Commissione può designare la strategia, ma che la sua applicazione è garantita dagli Stati membri. Nel Consiglio tutti gli Stati membri devono fare un quadro della situazione e individuare i problemi delle famiglie che viaggiano con bambini; questo è il motivo per cui ho sottoposto la domanda al Consiglio, essendo al corrente dei Trattati e della recente comunicazione della Commissione.</p>
    </intervention>
    <intervention id="3-310" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . Signora Presidente, in tutti i paesi vigono leggi per prevenire la discriminazione contro tutti i gruppi e le fasce d’età della popolazione, quali la direttiva sull’uguaglianza razziale e la direttiva sulla discriminazione in materia di impiego e professione. Queste comprendono norme riguardanti determinati settori quali il divieto di discriminazione in molte situazioni quotidiane.</p>
      <p sl="fi">Per ciò che riguarda gli esempi indicati dall’onorevole deputata sulla cultura del ristorante, dobbiamo ricordare che i cittadini degli Stati membri, oltre che al Consiglio, così come i consumatori e talvolta come coloro i quali pagano per questi servizi, influenzano notevolmente il tipo di cultura che dovrebbe svilupparsi dal punto di vista delle famiglie con bambini.</p>
    </intervention>
    <intervention id="3-311" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, desidero solo richiamare la sua attenzione sul fatto che si tratta di un problema che non riguarda soltanto la Grecia, ma anche l’Austria, dove il fenomeno si è diffuso positivamente e dove gli alberghi considerano uno dei principali selling point il fatto di non ammettere bambini né famiglie con bambini.</p>
      <p sl="de">Ciò che desidero sapere è se può essere fatto qualcosa a tale proposito, per lo meno per quanto riguarda la pubblicità. Malgrado tutto, ci sono altri settori in cui la pubblicità può essere limitata, e questa potrebbe essere una possibilità.</p>
    </intervention>
    <intervention id="3-312" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, naturalmente ci sono state molte discussioni sul settore della pubblicità relativa ai bambini, in special modo concernenti il marketing , le tipologie di marketing e quale sia la situazione più adatta quando ci si rivolge ai bambini. Per quanto riguarda l’esempio fornito dall’onorevole deputato che pone l’ulteriore domanda relativa agli alberghi, desidero ribadire ciò che ho dichiarato in precedenza, ovvero che le organizzazioni dei consumatori e dei clienti paganti possono di certo avere voce in capitolo nella scelta delle tipologie di servizi che dovrebbero essere offerti.</p>
    </intervention>
    <intervention id="3-313" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Manuel Medina Ortega (H-0781/06):</p>
      <p sl="unknown">Oggetto: Rafforzamento di Frontex</p>
      <p sl="unknown">Frontex, l’Agenzia incaricata del controllo delle frontiere esterne dell’Unione creata lo scorso anno, ha iniziato ad operare con scarsi mezzi e, come è noto, con una certa debolezza.</p>
      <p sl="unknown">Intende il Consiglio adottare misure che migliorino l’efficacia dell’azione di tale Agenzia, sia attraverso la cooperazione fra gli Stati, sia dotando Frontex di mezzi comunitari supplementari?</p>
    </intervention>
    <intervention id="3-314" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, è il regolamento del Consiglio del 26 ottobre 2004 che istituisce l’Agenzia europea per la gestione della cooperazione operativa alle frontiere esterne degli Stati membri dell’Unione europea che prevede l’istituzione di Frontex e che ne determina i compiti, la struttura e i requisiti riguardanti la sua amministrazione finanziaria. Ai sensi di tale regolamento, al Consiglio sono state date informazioni circa il programma d’azione dell’Agenzia, le analisi dei rischi generali e speciali che essa prepara, una relazione generale annuale e il bilancio dell’Agenzia. I provvedimenti che modificano le disposizioni del regolamento possono essere proposti soltanto dalla Commissione.</p>
      <p sl="fi">E’ specifico compito del consiglio di amministrazione di Frontex approvare i provvedimenti relativi alla sua struttura organizzativa, alla politica del personale e al programma d’azione, il Consiglio non ha voce in capitolo.</p>
      <p sl="fi">E’ inoltre compito delle Istituzioni dell’UE sviluppare la politica comunitaria sul controllo delle frontiere esterne e della normativa pertinente. Deve essere pertanto garantito lo stretto coordinamento tra l’Agenzia e le Istituzioni e a questo scopo esistono disposizioni ai sensi del regolamento di Frontex. A tale proposito desidero farle presente la proposta di regolamento del Parlamento europeo e del Consiglio su tale materia, la quale stabilisce un meccanismo per la creazione di squadre d’intervento rapido alle frontiere volto a intensificare le attività operative intraprese dall’Agenzia e promuovere la solidarietà tra gli Stati membri e la Comunità in caso di crisi.</p>
      <p sl="fi">Lo scorso dicembre il Consiglio europeo ha proposto che gli Stati membri, il Consiglio e la Commissione prendano determinati provvedimenti entro l’anno al fine di migliorare la cooperazione tra gli Stati membri sul piano concreto. Ciò comprendeva un controllo e un monitoraggio rafforzato dei confini marittimi meridionali dell’UE e lo studio del mar Mediterraneo sulla rete di pattuglie costiere del Mediterraneo, che Frontex ha da poco terminato.</p>
      <p sl="fi">Negli ultimi mesi il Consiglio, ad esempio nel corso della riunione del 24 luglio e dell’incontro informale del mese di settembre, ha prestato particolare attenzione al miglioramento della cooperazione operativa tra gli Stati membri e Frontex e, in particolare, alla situazione nella zona mediterranea e in Africa. In queste occasioni si sono discussi temi quali il ruolo di Frontex e la sua partecipazione alle attività operative, in special modo nel Mediterraneo e in Africa. Il Consiglio era soddisfatto dei provvedimenti attuati da Frontex e dalla Commissione e ha sottolineato che la cooperazione operativa dovrebbe continuare a essere ulteriormente sviluppata.</p>
      <p sl="fi">Alla fine di ottobre il Consiglio ha anche adottato le sue conclusioni sul rafforzamento del confine marittimo esterno meridionale. In esse ha esortato Frontex a promuovere uno studio di fattibilità sulla creazione di un sistema di sorveglianza europeo che, nella fase iniziale, coprirebbe tutto il confine marittimo meridionale della Comunità e del mar Mediterraneo. Il Consiglio ha anche chiesto a Frontex di prendere in considerazione la possibilità di aprire centri regionali collegati fra loro, che sarebbero a disposizione di Frontex nelle questioni operative in varie zone marittime o in parti di esse.</p>
      <p sl="fi">Tuttavia, il Consiglio non ha l’obbligo di proporre la concessione di stanziamenti per il bilancio di Frontex allo scopo di finanziare ulteriori azioni.</p>
      <p sl="fi">Ai sensi dell’articolo 33 del regolamento del Consiglio che istituisce l’Agenzia europea per la gestione della cooperazione operativa alle frontiere esterne degli Stati membri dell’Unione europea e del programma dell’Aia, il lavoro svolto da Frontex sarà giudicato in relazione alla valutazione della Commissione entro il prossimo anno.</p>
    </intervention>
    <intervention id="3-315" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signora Presidente, la riposta del Consiglio mi ha rassicurato e dirò qualcosa di sorprendente: Frontex ha funzionato. Nonostante sia in fase sperimentale, il suo lavoro nelle Canarie, nella grande distesa di mare che circonda le isole, è stato efficace.</p>
      <p sl="es">La preoccupazione riguarda la precarietà nelle Istituzioni e la mancanza di risorse economiche e finanziarie. La Presidenza ne ha discusso, ma la domanda specifica che desidero porle è se crede che sia possibile portare avanti l’operazione Frontex nell’Atlantico dopo il 1° gennaio e se il Consiglio ritiene che valga la pena destinare fondi e risorse per mantenere quest’Agenzia che, ripeto, ha funzionato, sta ancora funzionando e si sta dimostrando efficace.</p>
    </intervention>
    <intervention id="3-316" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, innanzitutto è di certo incoraggiante venire a sapere che Frontex ha avuto successo. Oltre ad ammettere che ci sono anche stati alcuni problemi, o almeno alcune sfide, dobbiamo ricordare che l’Agenzia è ancora molto giovane e, allo stesso tempo, che si deve occupare della sua struttura amministrativa e dei relativi compiti. Inoltre, è stata già coinvolta in diverse operazioni sia nel mar Mediterraneo che in altre zone. Naturalmente l’eventualità di proseguire un’operazione di tale portata ed efficacia dipende anche dalla disponibilità di ulteriori finanziamenti.</p>
    </intervention>
    <intervention id="3-317" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signora Presidente, il Presidente in carica del Consiglio ha parlato della difficoltà di ottenere finanziamenti per Frontex. Al momento attuale l’Agenzia gode di un sostegno. Il Consiglio sta valutando la possibilità di fare qualcosa per sgravarne il carico di lavoro, ad esempio organizzando campagne informative nei paesi d’origine al fine di informare i potenziali migranti delle possibili conseguenze dell’immigrazione clandestina o delle altre opzioni disponibili per l’immigrazione legale? Inoltre, sta considerando la possibilità di ridurre siffatto carico prendendo provvedimenti che in futuro possano rendere possibile la regolarizzazione degli immigrati clandestini?</p>
    </intervention>
    <intervention id="3-318" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, un punto della massima importanza, che verte in linea generale sia sull’immigrazione clandestina che sull’immigrazione nel suo complesso, riguarda il grado di cooperazione con i paesi di origine e con i paesi di transito. Di recente nell’Unione si è cercato di prestare particolare attenzione sui punti di contatto fra l’immigrazione stessa e lo sviluppo, partendo dal presupposto che dovremmo essere in grado di intensificare la cooperazione con i paesi di origine in modo da attenuare anche le pressioni sui migranti in quei luoghi.</p>
      <p sl="fi">Naturalmente un metodo di cooperazione con i paesi di origine consiste nel fornire informazioni su che cosa sia possibile allo stato attuale e che cosa non lo sia. A novembre, a Tripoli, si terrà la prossima conferenza ad alto livello tra l’UE e i paesi dell’Africa e il tema principale sarà l’immigrazione.</p>
    </intervention>
    <intervention id="3-319" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Ho due domande. Per prima cosa, qualche mese fa, erano venuti alla luce i problemi riguardanti la sede dell’Agenzia in Polonia, come il numero insufficiente di posti di sistemazione e così via. Sono stati risolti questi problemi?</p>
      <p sl="en">In secondo luogo, la Presidenza finlandese si impegna a sostenere e a convincere gli altri Stati membri ad accettare le modifiche al bilancio di Frontex che saranno votate dal Parlamento europeo? Si tratta dell’emendamento n. 836, volto a ripristinare l’importo che era stato proposto dalla Commissione, scongiurando i tagli del Consiglio e accantonando persino maggiori risorse. La Presidenza finlandese sosterrà questo aumento di risorse?</p>
    </intervention>
    <intervention id="3-320" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, la capacità di Frontex di occuparsi delle situazioni relative all’immigrazione clandestina e, più in generale, dell’Unione, dipende naturalmente molto dal livello di impegno di ciascuno Stato membro. Se n’è discusso di recente e dettagliatamente a vari livelli comunitari, anche in occasione dell’ultimo Vertice di Lahti tenutosi lo scorso venerdì; ma il dibattito è ancora in corso e proprio per questo è ancora difficile dare una risposta del tutto precisa alla domanda.</p>
    </intervention>
    <intervention id="3-321" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Sarah Ludford (H-0783/06):</p>
      <p sl="unknown">Oggetto: Scambio di informazioni sui pedofili condannati</p>
      <p sl="unknown">Qual è lo stato di avanzamento dei lavori in seno al Consiglio per quanto concerne la proposta di decisione quadro relativa al riconoscimento e all’esecuzione nell’UE dei divieti risultanti da condanne per reati sessuali ai danni di bambini? In base a tale decisione, qualora a un pedofilo o a un molestatore di bambini, a seguito di una condanna in uno Stato membro per aggressione sessuale o coinvolgimento nella pornografia infantile, venga fatto divieto di esercitare attività professionali attinenti alla cura dei bambini, si potrà procedere alla diffusione delle relative informazioni, trasmettendo il nome del condannato ad altri registri nazionali di autori di abusi sessuali e consentendo quindi l’applicazione del divieto in tutta l’Unione europea.</p>
      <p sl="unknown">Per quale motivo il Consiglio non è stato finora in grado di giungere ad un accordo su questa importante proposta, che il Parlamento europeo ha sostenuto nel giugno 2006 e che fornirebbe ai cittadini europei un esempio pratico del prezioso ruolo dell’UE nella lotta contro il crimine e nell’aumento della sicurezza? Il Consiglio ha abbandonato l’obiettivo dichiarato di dare priorità alla lotta contro lo sfruttamento sessuale dei bambini?</p>
    </intervention>
    <intervention id="3-322" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, l’iniziativa del Regno del Belgio, concernente l’adozione, da parte del Consiglio, di una decisione quadro relativa al riconoscimento e all’esecuzione nell’Unione europea dei divieti risultanti da condanne per reati sessuali ai danni di bambini, del novembre 2004, è attualmente in corso di discussione in seno ai gruppi di lavoro del Consiglio. Di recente è stata discussa in ottobre, solo una settimana fa, dalla squadra per la cooperazione sulle cause penali. Un esame dell’iniziativa fa anche parte delle discussioni condotte dai gruppi di lavoro del Consiglio su altre proposte, per esempio quella su una decisione quadro relativa all’obbligo di tenere conto delle condanne emesse negli Stati membri dell’Unione europea nell’ambito di nuovi procedimenti penali e quella su una decisione quadro del Consiglio sull’organizzazione e sul contenuto dello scambio di informazioni estratte dai casellari giudiziari tra gli Stati membri. Sono quindi in esame altre due proposte di decisioni quadro.</p>
      <p sl="fi">L’obiettivo che questi strumenti hanno in comune è creare strutture atte a garantire che le informazioni sui precedenti penali di una persona siano rese rapidamente disponibili a livello generale. Quando tutti gli Stati membri avranno infine recepito questi provvedimenti nella legislazione nazionale, dovrebbe essere più facile impedire a una persona condannata di lavorare con bambini o di commettere nuovi reati ai danni dell’infanzia. Il Consiglio sta quindi proseguendo la discussione di queste proposte di decisioni quadro.</p>
    </intervention>
    <intervention id="3-323" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mi sembra che il Consiglio non stia affatto procedendo con rapidità su queste proposte. Quasi due anni fa la Commissione ha presentato un programma ambizioso in risposta al forte interesse dei cittadini a garantire che i criminali, come gli autori di reati sessuali, non si servano dell’apertura delle frontiere a loro vantaggio. Mi sembra che gli Stati membri non si stiano organizzando al riguardo. Non capisco come si possa dire ai cittadini che l’Unione è efficace nella lotta contro la criminalità, se il Consiglio è così lento a prendere decisioni su misure della massima priorità per garantire che i criminali siano realmente individuati, ovunque vadano.</p>
    </intervention>
    <intervention id="3-324" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, la protezione dei bambini, soprattutto contro la possibilità di subire nuove aggressioni da parte di persone condannate per reati sessuali, ovviamente riveste un’importanza fondamentale. Vi sono tuttavia molti problemi pratici, oltre a problemi di principio, legati a queste proposte di decisioni quadro, per esempio, il fatto che il principio del divieto di assunzione non è previsto in tutti gli Stati membri. Dobbiamo quindi trovare un modo per affrontare il problema che possa essere applicato in tutti gli Stati membri dell’Unione.</p>
    </intervention>
    <intervention id="3-325" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente in carica del Consiglio, la ringrazio molto per le informazioni che ha fornito. La mia domanda è molto chiara e diretta, e permette quindi di valutare la sua posizione.</p>
      <p sl="pt">Il Consiglio, cioè la Presidenza finlandese, non ritiene che il libero accesso dei cittadini ai dati personali riguardanti i condannati per reati di pedofilia o violenza sessuale sui minori sia un ottimo strumento per lottare contro questo tipo di criminalità?</p>
    </intervention>
    <intervention id="3-326" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, questo è un obiettivo che condividiamo tutti: i bambini possono essere protetti da individui condannati ed esistono diversi modi per farlo negli Stati membri. Per esempio, nel mio paese vige un sistema in base al quale il datore di lavoro ha il diritto di richiedere informazioni sui precedenti penali delle persone che presentano domanda di assunzione per determinati incarichi e di usarle per valutare se la persona sia idonea o meno al posto. Le attività lavorative in questione sono però definite in modo molto preciso. Esistono diversi modi per assicurare tale funzione negli Stati membri, e questo è il motivo per cui, secondo molti deputati al Parlamento, i progressi in materia sono lenti.</p>
    </intervention>
    <intervention id="3-327" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Vorrei menzionare un caso specifico, per dimostrare che non è sufficiente condividere le informazioni. Paul Hunter Redpath è un pedofilo condannato, che ha scontato la parte detentiva della sua condanna nella mia circoscrizione dell’Irlanda del Nord e di recente si è rifugiato nella Repubblica d’Irlanda, violando la parte della sua condanna relativa alla sospensione condizionale della pena. Ora può vivere liberamente in tale paese, e non può essere arrestato, mentre nell’Irlanda del Nord la pena prevista per la violazione della libertà condizionale è l’arresto immediato.</p>
      <p sl="en">Questo caso non fornisce forse una chiara indicazione della necessità di accordi di estradizione completi, altrimenti la giustizia sarà elusa e non si potrà garantire la piena protezione delle persone vulnerabili? La Presidente in carica del Consiglio è disposta a riconoscere che norme adeguate in materia di estradizione sono il livello di intervento ottimale?</p>
    </intervention>
    <intervention id="3-328" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, questa parte del Tempo delle interrogazioni ovviamente non mi consente di esprimere un’eventuale adesione a titolo personale, in quanto verte sul tipo di discussioni e di decisioni cui dovrebbe aspirare il Consiglio. Il Consiglio, tuttavia, ora intende procedere in conformità del principio di assimilazione, il che significa che uno Stato membro sarà obbligato a conferire alle sentenze emesse da un tribunale straniero la stessa efficacia giuridica che conferisce alle condanne nazionali, sebbene in ultima analisi si tratti principalmente di una cooperazione più ampia in materia di giustizia e affari interni e di altri modi in cui compiere progressi per quanto riguarda il riconoscimento reciproco delle condanne e delle sentenze e la questione dell’estradizione.</p>
    </intervention>
    <intervention id="3-329" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Poiché l’autore non è presente, l’interrogazione n. 4 decade.</p>
      <p sl="unknown">Annuncio l’interrogazione n. 5 dell’onorevole Liam Aylward (H-0787/06):</p>
      <p sl="unknown">Oggetto: Settore dell’aviazione</p>
      <p sl="unknown">Può il Consiglio indicare quali nuove misure intende prendere per migliorare la sicurezza dei passeggeri sui voli delle compagnie aeree europee, data la persistente minaccia del terrorismo internazionale?</p>
    </intervention>
    <intervention id="3-330" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, il regolamento (CE) n. 2320/2002 del Parlamento europeo e del Consiglio, che istituisce norme comuni per la sicurezza dell’aviazione civile, costituisce l’attuale quadro giuridico comunitario nel settore della sicurezza aerea civile. Il regolamento, adottato in seguito agli attentati terroristici dell’11 settembre, è in vigore dal gennaio 2003.</p>
      <p sl="fi">Per rimediare ai problemi emersi nell’applicazione di questo regolamento, la Commissione ha presentato una proposta nel settembre 2005, intesa a sostituire il regolamento con uno nuovo. Nel marzo di quest’anno il Consiglio ha adottato un approccio generale riguardo alla proposta della Commissione. In giugno, il Parlamento europeo ha adottato la sua posizione in prima lettura, contenente 85 emendamenti. Su tali basi il Consiglio ha raggiunto un consenso politico sulla proposta il 12 ottobre. Il testo adottato dovrà essere formalmente consolidato come posizione comune in una futura seduta del Consiglio e sarà poi presentato al Parlamento europeo, in modo che si possa raggiungere rapidamente un accordo in seconda lettura.</p>
      <p sl="fi">Alla luce dei problemi di sicurezza emersi nel Regno Unito nell’agosto di quest’anno, il Consiglio si augura che le Istituzioni raggiungeranno un consenso sul nuovo regolamento il più rapidamente possibile. L’impatto delle nuove misure di sicurezza recentemente introdotte dalla Commissione e dal suo comitato per la sicurezza aerea civile dovrebbe inoltre essere soggetto a un controllo continuo.</p>
    </intervention>
    <intervention id="3-331" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Il Consiglio ritiene vi sia una cooperazione sufficiente tra gli Stati membri dell’Unione nella lotta al terrorismo internazionale? E’ d’accordo sul fatto che Europol e l’Ufficio antiterrorismo dell’Unione siano adeguatamente finanziati?</p>
    </intervention>
    <intervention id="3-332" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, è ovvio che possiamo sempre migliorare i nostri sforzi nella lotta al terrorismo. Sono state adottate molte misure, soprattutto negli ultimi anni, ma di sicuro esistono sempre margini di miglioramento.</p>
    </intervention>
    <intervention id="3-333" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente in carica del Consiglio, gran parte di noi arriva qui in aereo. Non mi viene in mente nemmeno un caso negli ultimi anni in cui un volo non abbia subito un ritardo di mezz’ora o di un’ora. Di solito, il motivo è attribuito a problemi di sicurezza. E’ possibile che il motivo sia – e forse è veramente così – un lavoro organizzato ed eseguito male?</p>
      <p sl="lt">Saremo ancora in grado di verificare se i requisiti di sicurezza sono effettivamente rispettati in seguito all’adozione di questo documento?</p>
    </intervention>
    <intervention id="3-334" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, oltre ad adottare decisioni, è ovviamente molto importante verificarne l’applicazione, nonché seguire da vicino l’evoluzione dell’ambiente operativo. E’ altresì fondamentale, come riconoscerete, riuscire a introdurre norme identiche per i diversi aeroporti e i diversi Stati membri. E’ chiaro che una buona prevedibilità senza dubbio permetterà, nelle circostanze pratiche quotidiane, di sapere in anticipo quanto tempo richiedano, per esempio, i controlli di sicurezza e si potrà quindi ridurre gli inconvenienti per i passeggeri. Nondimeno, ritengo che noi che viaggiamo regolarmente dobbiamo anche abituarci al fatto che i viaggi aerei sono diventati più impegnativi di quanto lo erano in passato.</p>
    </intervention>
    <intervention id="3-335" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente in carica del Consiglio, in veste di relatore sull’estensione dei poteri dell’Agenzia europea per la sicurezza aerea, vorrei comunicarle che la commissione per i trasporti e il turismo, per quanto riguarda il tema in questione, ha anche discusso la possibilità di affidare all’AESA funzioni di sicurezza. Mi interesserebbe conoscere il parere della Presidenza del Consiglio su questa idea.</p>
      <p sl="de">Passo ora alla seconda domanda. Un aspetto che mi ha personalmente colpito è che, in conseguenza della privatizzazione dei controlli di sicurezza presso gli aeroporti, chi effettua i controlli è meno in grado di affrontare situazioni estreme, per esempio rispetto alla polizia. Non sarebbe ragionevole fermare tale privatizzazione e affidare nuovamente i controlli di sicurezza alle autorità dello Stato?</p>
    </intervention>
    <intervention id="3-336" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, chiaramente è bene che il Consiglio esamini e discuta, per esempio, il modo in cui rendere più efficace il lavoro dell’Agenzia europea per la sicurezza aerea, ma è altrettanto chiaro che si possono trasferire poteri e competenze a tale Agenzia soltanto nella misura in cui gli Stati membri sono disposti a farlo. Mi è molto difficile credere che la velocità di un controllo di sicurezza dipenda dal fatto che sia eseguito da un’organizzazione privata piuttosto che da un’istituzione dello Stato. Più che altro si tratta del modo in cui sono indirizzate le risorse e la quantità di risorse disponibili in generale. E’ ovvio che gli aeroporti, soprattutto nelle ore di punta, abbiano problemi a far fronte al gran numero di passeggeri.</p>
    </intervention>
    <intervention id="3-337" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 6 dell’onorevole Seán Ó Neachtain (H-0789/06):</p>
      <p sl="unknown">Oggetto: Statuto della lingua irlandese</p>
      <p sl="unknown">Dal 1° gennaio 2007 la lingua irlandese diventerà una lingua di lavoro ufficiale nelle istituzioni dell’UE.</p>
      <p sl="unknown">Può il Consiglio fare una dichiarazione esaustiva in merito ai preparativi attuati finora per garantire che le istituzioni comunitarie avranno a disposizione tutti i mezzi necessari per far sì che la lingua irlandese diventi a tutti gli effetti una lingua di lavoro ufficiale dell’Unione europea dal 1° gennaio prossimo?</p>
    </intervention>
    <intervention id="3-338" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, su richiesta del governo irlandese, il Consiglio ha modificato le norme in materia di lingue nel giugno 2005 e ha aggiunto la lingua irlandese all’elenco delle lingue di lavoro ufficiali delle Istituzioni dell’Unione europea. Il Consiglio ha deciso che le Istituzioni non dovranno elaborare tutte le disposizioni giuridiche in irlandese né pubblicarle in tale lingua nella Gazzetta ufficiale dell’Unione europea. Questa decisione segna quindi uno scostamento dalle norme. Rimarrà in vigore cinque anni e tale periodo potrà essere rinnovato. E’ stato altresì deciso che la deroga non si applica ai regolamenti adottati mediante procedura di codecisione.</p>
      <p sl="fi">In conformità della decisione di aggiungere la lingua irlandese all’elenco di lingue di lavoro, il Consiglio ha adottato tutte le misure pratiche per garantire la debita applicazione delle decisioni a partire dal 1° gennaio 2007, data di entrata in vigore del regolamento.</p>
    </intervention>
    <intervention id="3-339" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="en">Ringrazio la Presidente in carica per la sua risposta. Posso concludere che, a parte la deroga menzionata, la lingua irlandese riceverà lo stesso trattamento riservato a tutte le altre lingue del Parlamento?</p>
    </intervention>
    <intervention id="3-340" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, come ho detto, la lingua irlandese è stata aggiunta all’elenco delle lingue di lavoro ufficiali dell’Unione europea, fatta salva la deroga che ho menzionato. Il Parlamento stesso avrà il diritto di decidere le modalità pratiche di applicazione del provvedimento. Tuttavia, quando ho affermato che il Consiglio ha adottato tutte le misure pratiche necessarie per attuare la decisione, mi riferivo a varie questioni pratiche e nella mia prima risposta non intendevo descrivere nei particolari tutto ciò che avverrà in tale sede, ma tutto ciò che la decisione comporta.</p>
    </intervention>
    <intervention id="3-341" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho una domanda per il Ministro Lehtomäki che riguarda il futuro. Se avere 21 lingue ufficiali nell’Unione europea ovviamente riflette la nostra preziosa diversità nazionale, d’altro canto diventa costoso e sempre più complesso.</p>
      <p sl="lt">Che cosa pensano il Consiglio e il paese che esercita la Presidenza riguardo al futuro? Il cerchio continuerà ad allargarsi o forse si introdurranno misure volte a semplificare le procedure legate alle lingue?</p>
    </intervention>
    <intervention id="3-342" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, come afferma l’onorevole deputato, la diversità linguistica è un elemento fondamentale della cultura europea e del pluralismo delle culture europee. Va tuttavia ammesso che, per motivi pratici e di costi, il Consiglio, per quanto riguarda le riunioni informali, ha adottato disposizioni più limitate per le lingue o i servizi di interpretariato e a volte si utilizzano soltanto due lingue, e occasionalmente cinque o sei. In realtà, il sistema ha funzionato molto bene nella pratica.</p>
    </intervention>
    <intervention id="3-343" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Johan Van Hecke (H-0791/06):</p>
      <p sl="unknown">Oggetto: Inasprimento della censura sulla stampa in Cina</p>
      <p sl="unknown">Recentemente le autorità cinesi hanno inasprito il controllo sulla stampa straniera che ormai è assoggettata a una regolamentazione rigorosa. Le informazioni diffuse dalle agenzie straniere sono controllate e, se del caso, censurate allo scopo, esplicitamente dichiarato, di non pregiudicare la stabilità, l’unità e la sovranità del paese. Si tratta dell’ennesima violazione dei diritti umani. La Commissione europea ha già espresso la sua inquietudine in proposito e solleverà la questione in occasione dei prossimi contatti.</p>
      <p sl="unknown">Intende il Consiglio fare altrettanto e quali misure propone il Consiglio contro tale censura assolutamente iniqua?</p>
    </intervention>
    <intervention id="3-344" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, come l’onorevole deputato, il Consiglio è preoccupato per l’inasprimento della censura sulla stampa in Cina. In occasione di ogni ciclo del dialogo UE-Cina sui diritti umani, che si svolge due volte all’anno, l’Unione europea ha sistematicamente esortato la Cina a ratificare la Convenzione internazionale sui diritti civili e politici, che contiene norme sulla libertà di espressione. Ha anche esortato la Cina a sopprimere le restrizioni sui viaggi imposte ai giornalisti stranieri e ha presentato altre richieste riguardanti le interviste a cittadini cinesi. La questione è stata sollevata durante i negoziati del 19 ottobre a Pechino, nell’ambito del dialogo UE-Cina sui diritti umani.</p>
    </intervention>
    <intervention id="3-345" speaker_id="4241" name="Johan VAN HECKE" is_mep="True" mode="spoken" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">Signora Presidente, signora Presidente in carica del Consiglio, quando la libertà di stampa è limitata in qualche povero paese africano, il Consiglio è il primo a denunciarlo in termini durissimi e a minacciare sanzioni. Quando ciò avviene in Cina, ci si limita a esprimere preoccupazione. Questo atteggiamento equivale ad applicare due pesi e due misure. La mia domanda specifica è: la violazione della libertà di stampa in Cina sarà di nuovo all’ordine del giorno del prossimo Vertice UE-Cina? In secondo luogo, quali misure specifiche adotterete per esigere l’effettivo rispetto della libertà di stampa e dei diritti umani in generale in Cina?</p>
    </intervention>
    <intervention id="3-346" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, i ministri degli Esteri del paese che esercita la Presidenza e della Cina si sono incontrati al Vertice ASEM di Helsinki il 10 settembre. All’epoca, la questione della libertà di stampa era al centro dell’attenzione e i ministri degli Esteri vi hanno dedicato parecchio tempo nelle loro discussioni. Si può quindi affermare che la risposta dell’Unione europea è tanto rapida quanto lo è nei confronti di altri paesi, ed è dello stesso tenore.</p>
      <p sl="fi">All’inizio di settembre si è svolto un Vertice tra l’Unione europea e la Cina e in tale occasione è stata discussa anche la questione dei diritti umani in generale.</p>
    </intervention>
    <intervention id="3-347" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Brian Crowley (H-0793/06):</p>
      <p sl="unknown">Oggetto: Agenzia UE per i diritti fondamentali</p>
      <p sl="unknown">Può il Consiglio fare una dichiarazione sui progressi compiuti nell’istituzione della nuova Agenzia per i diritti fondamentali dell’Unione europea e specificare inoltre quali poteri le dovrebbero essere conferiti?</p>
    </intervention>
    <intervention id="3-348" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, in occasione della riunione del giugno 2006 il Consiglio europeo ha accolto con favore i progressi compiuti nei negoziati riguardanti la proposta di regolamento che istituisce l’Agenzia dell’Unione europea per i diritti fondamentali, presentata dalla Commissione nel luglio dello scorso anno, e una proposta di decisione del Consiglio che conferisce all’Agenzia dell’Unione europea per i diritti fondamentali il potere di svolgere le proprie attività nelle materie indicate nel titolo VI del Trattato sull’Unione europea, cioè la cooperazione in materia di giustizia e affari interni. Il Consiglio europeo ha chiesto che le misure necessarie siano introdotte quanto prima possibile, in modo che l’Agenzia possa essere istituita e cominci a operare a partire dal 1° gennaio 2007.</p>
      <p sl="fi">Conformemente alle conclusioni del Consiglio europeo, la Presidenza finlandese ha svolto diverse riunioni bilaterali in luglio, agosto, settembre e ottobre al fine di risolvere la questione principale rimasta in sospeso, cioè l’estensione delle attività dell’Agenzia ai settori rientranti nel terzo pilastro, indicati nel Trattato sull’Unione europea. In una riunione del Consiglio, svoltasi all’inizio di ottobre, la Presidenza ha presentato un’analisi delle discussioni condotte e ha chiesto sostegno per l’idea di estendere l’attività dell’Agenzia ai settori rientranti nel terzo pilastro, ma in una forma più limitata rispetto a quella delineata nella proposta iniziale della Commissione. La maggioranza delle delegazioni che hanno presentato il loro parere ha sostenuto la linea adottata dalla Presidenza, anche se alcune si sono chieste se si sarebbe trovata una base giuridica adeguata per compiere questo passo. La Presidenza continua a esaminare le varie possibilità e presenterà una proposta provvisoria alle delegazioni nel prossimo futuro.</p>
      <p sl="fi">Per quanto riguarda le competenze, scopo dell’Agenzia è fornire consulenze pratiche e pareri specifici in materia di diritti fondamentali alle Istituzioni, agli organismi e alle agenzie comunitarie che applicano il diritto comunitario, e aiutarle così a garantire il rispetto dei diritti fondamentali quando adottano misure o definiscono politiche nell’ambito delle loro competenze.</p>
      <p sl="fi">Vi è consenso generale sul fatto che l’istituzione di tale Agenzia creerebbe valore aggiunto per la politica dell’Unione in materia di diritti umani e ne rafforzerebbe la coerenza. L’Agenzia sarà anche il principale punto di contatto nell’Unione europea per le questioni riguardanti i diritti fondamentali. Se si deciderà di istituirla, essa svolgerà le sue funzioni integrando il lavoro del Consiglio d’Europa e in sinergia con il Consiglio.</p>
    </intervention>
    <intervention id="3-349" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Le questioni che ha sollevato riflettono una preoccupazione condivisa da molti di noi in seno al Parlamento, cioè che, una volta proposta l’Agenzia, il ruolo iniziale che intendevamo affidarle possa essere sminuito ed essa finisca per essere un laboratorio di idee o un punto di contatto che si limiterà a distribuire informazioni da uno Stato membro all’altro, anziché assumere un ruolo guida nella difesa dei diritti fondamentali. Forse può illuminarci e dirci se questa è un’interpretazione realistica di ciò che ha comunicato riguardo alle riunioni bilaterali.</p>
    </intervention>
    <intervention id="3-350" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, innanzi tutto va detto che questa Agenzia dovrebbe essere un organismo consultivo composto da esperti. Naturalmente, siamo convinti anche noi che sarebbe difficile giustificare ai nostri cittadini l’istituzione di un’Agenzia per i diritti fondamentali, cui sia negato il diritto di esercitare le competenze di base, necessarie per svolgere la sua attività e intraprendere azioni nel quadro del terzo pilastro. Di conseguenza, proseguiremo i lavori in materia.</p>
    </intervention>
    <intervention id="3-351" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sembra che gli Stati membri tentino di cavarsela creando un’agenzia che non avrà competenze nel settore stesso in cui l’azione dell’Unione ha maggiori probabilità di causare problemi per quanto riguarda i diritti umani.</p>
      <p sl="en">Ho un’altra domanda: il Consiglio non è d’accordo sul fatto che sembra si creino sempre più agenzie, come se si lanciassero coriandoli negli Stati membri, in modo che ciascuno ne abbia una, anziché quando ve ne è effettivo bisogno, forse non tanto in questo caso, ma in molti altri in cui sono state create? Tutte hanno una struttura pesantissima, con un consiglio di amministrazione composto da rappresentanti di ogni Stato membro e un’amministrazione a volte più piccola del consiglio di amministrazione.</p>
    </intervention>
    <intervention id="3-352" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, forse a volte e in alcuni contesti vi è un motivo per farlo. Come paese che esercita la Presidenza, abbiamo tuttavia cercato di mirare a una struttura amministrativa il più possibile leggera. Per quanto riguarda l’Agenzia per i diritti fondamentali, come ho detto all’inizio, vi è consenso sulla sua necessità. Di conseguenza, dobbiamo lavorare sodo per garantire che siano prese decisioni, che l’Agenzia possa cominciare a funzionare il 1° gennaio e che abbia le competenze necessarie per svolgere le sue attività nei settori chiave.</p>
    </intervention>
    <intervention id="3-353" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 9 dell’onorevole Eoin Ryan (H-0795/06):</p>
      <p sl="unknown">Oggetto: Relazioni UE-Iran</p>
      <p sl="unknown">Può il Consiglio fare una dichiarazione sulla situazione attuale delle relazioni UE-Iran, riferendosi in particolare alla questione del futuro dell’industria nucleare in Iran?</p>
    </intervention>
    <intervention id="3-354" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, il Consiglio intende impegnarsi il più possibile per costruire relazioni a lungo termine con l’Iran sulla base della fiducia e della cooperazione. Il miglioramento delle relazioni consentirà di compiere dei progressi in tutte le questioni problematiche, tra cui i diritti umani, il terrorismo, l’atteggiamento dell’Iran nei confronti del processo di pace in Medio Oriente e dei problemi dell’area e il programma nucleare dell’Iran.</p>
      <p sl="fi">Per quanto concerne l’industria nucleare iraniana, il Consiglio ha ribadito più volte il suo impegno per una soluzione diplomatica, che tenga conto della preoccupazione internazionale riguardo al programma nucleare iraniano, ma che confermi nel contempo il diritto dell’Iran all’utilizzo pacifico dell’energia nucleare conformemente al Trattato di non proliferazione nucleare. A questo proposito, il 17 ottobre il Consiglio ha dichiarato di apprezzare enormemente la perseveranza con cui l’Alto rappresentante Javier Solana da giugno incoraggia l’Iran a rispondere alle domande del Consiglio dei governatori dell’Agenzia internazionale per l’energia atomica e del Consiglio di sicurezza dell’ONU e porta avanti i colloqui su accordi a lungo termine.</p>
      <p sl="fi">L’UE considera seriamente la valutazione dell’AIEA che ha ammesso di non essere stata in grado di compiere progressi in quasi quattro anni di monitoraggio costante, finalizzato a confermare la correttezza e la portata delle dichiarazioni dell’Iran in merito alla natura pacifica del suo programma nucleare.</p>
      <p sl="fi">L’UE inoltre è fortemente preoccupata per il fatto che l’Iran non ha posto fine a tutte le sue attività di arricchimento e trattamento dell’uranio, come richiesto dal Consiglio dei governatori dell’AIEA e dal Consiglio di sicurezza dell’ONU. Nella sua risoluzione 1696 il Consiglio di sicurezza dichiara l’intenzione di adottare misure pertinenti ai sensi dell’articolo 41, se l’Iran non si attiene a quanto richiesto. Il Consiglio è quindi del parere che, se l’Iran continua le sue attività di arricchimento dell’uranio, l’Unione non avrà altra scelta che sostenere i colloqui sulle sanzioni. Questo mese il Consiglio ha dichiarato che la porta ai negoziati è ancora aperta per l’Iran e ha invitato caldamente il paese a optare per l’approccio positivo proposto.</p>
      <p sl="fi">Il 6 giugno l’Alto rappresentante UE ha presentato all’Iran una serie di proposte stilate da sei paesi. Si tratta di proposte ad ampio raggio, che costituirebbero la base per un accordo a lungo termine e garantirebbero all’Iran tutto ciò di cui ha bisogno per sviluppare il settore dell’energia nucleare ad uso civile, tenendo conto anche delle preoccupazioni internazionali. L’adesione a questo approccio positivo preparerebbe la strada a nuove relazioni con l’Iran, che si potrebbero basare sul rispetto reciproco e su un’ampia cooperazione in materia politica ed economica. Il Consiglio si augura che si possano compiere dei progressi in questa direzione positiva.</p>
    </intervention>
    <intervention id="3-355" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">Vedo che si sta cercando di adottare misure intese a promuovere la fiducia tra l’Europa e l’Iran, migliorare le relazioni tra i due soggetti e agire come un onesto intermediario in questa difficile situazione; ma l’idea delle sanzioni non funziona. Non ha funzionato in Iraq e non funzionerà nemmeno in Iran. E’ un paese piuttosto ricco, con abbondanza di petrolio e ce la farà ad andare avanti. Ne potrà risentire in qualche misura, ma non più di tanto nel lungo periodo.</p>
      <p sl="en">Esistono delle questioni che anche lei ha toccato. Ad esempio le spedizioni di eroina dall’Afghanistan attraverso l’Iran, e considerando che in Iran ci sono circa tre milioni di eroinomani e che hanno perso circa 3 000 soldati sul confine per cercare di fermare questo traffico …</p>
      <a text="(Il Presidente interrompe l’oratore)"/>
    </intervention>
    <intervention id="3-356" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, la discussione su possibili sanzioni ovviamente si riferisce al fatto che anche l’Unione europea si è impegnata nei confronti della risoluzione 1696 del Consiglio di sicurezza dell’ONU.</p>
      <p sl="fi">Il traffico di droga è collegato alla situazione generale in Afghanistan, che potrebbe anche essere l’argomento di un dibattito separato. L’Unione è impegnata da tempo nella promozione di uno sviluppo differente dell’Afghanistan, così come nella missione di peacekeeping e nella gestione della crisi nel paese, affinché la produzione locale di stupefacenti sia tenuta sotto controllo.</p>
    </intervention>
    <intervention id="3-357" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 10 dell’onorevole Sajjad Karim (H-0799/06):</p>
      <p sl="unknown">Oggetto: Incentivi UE agli scambi come misure per rialimentare la fiducia tra India e Pakistan</p>
      <p sl="unknown">Nella relazione sulle relazioni economiche e commerciali tra UE e India (A6-0256/2006) si invitano “l’India e il Pakistan a ridurre ulteriormente gli ostacoli amministrativi che si frappongono all’applicazione di misure che alimentino fiducia connesse con gli scambi e l’UE ad offrire eventualmente assistenza tecnica al riguardo”. Anche il regolamento del Consiglio (CEE) n. 443/92 sottolinea la cooperazione regionale come “area prioritaria” per l’assistenza e come un settore importante per la cooperazione economica.</p>
      <p sl="unknown">Quale ruolo possono avere gli scambi, secondo il Consiglio, nel portare l’India e il Pakistan più vicini ad una soluzione pacifica della questione del Kashmir? La questione è stata discussa al recente vertice UE-India di Helsinki? Quali conclusioni sono state raggiunte? Potrebbe il Consiglio illustrare i programmi, o le proposte di programmi che sosterrebbero misure volte ad alimentare la fiducia in materia commerciale tra India e Pakistan, con riferimento specifico al Kashmir e alla ricostruzione dopo il terremoto, nonché al sostegno di una più stretta integrazione economica nell’ambito della AASCR, in generale?</p>
    </intervention>
    <intervention id="3-358" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, il Consiglio è d’accordo sul fatto che il commercio potrebbe avere una grande importanza nell’avvicinare India e Pakistan.</p>
      <p sl="fi">Nelle sue conclusioni del febbraio 2004 il Consiglio ha ripetuto di sostenere gli sforzi per promuovere la cooperazione regionale nell’ambito dell’Associazione di cooperazione regionale dell’Asia meridionale (AASCR) e in particolare l’accordo per l’istituzione di una zona di libero scambio nell’Asia meridionale entro l’anno 2006. L’UE si compiace della recente firma dell’Accordo di libero scambio nell’Asia del sud (SAFTA), ma si rende conto che esistono questioni bilaterali ancora irrisolte tra alcuni Stati membri della AASCR. La loro soluzione offrirebbe agli Stati membri dell’Associazione l’opportunità di trarre pieno vantaggio dagli accordi di cui sono firmatari.</p>
      <p sl="fi">In generale, l’UE sostiene ancora tutte le iniziative prese per agevolare gli scambi in contesti multilaterali, in quanto si tratta di strumenti importanti per rafforzare i legami tra i diversi paesi in termini commerciali e di investimenti.</p>
      <p sl="fi">La decisione del Consiglio ministeriale della AASCR di conferire all’UE il ruolo di osservatore è una splendida opportunità per promuovere la cooperazione tra AASCR e UE, di cui si è discusso in occasione del settimo Vertice UE-India, il 13 ottobre a Helsinki.</p>
      <p sl="fi">L’UE desidera migliorare il sostegno pratico fornito alla AASCR. La Commissione ha già stilato un programma sulla cooperazione economica con l’Associazione, che comprende l’agevolazione degli scambi, la definizione di norme e la cooperazione tra nuove imprese. L’intento è quello di promuovere il commercio all’interno della regione favorendo l’attuazione del SAFTA, con l’auspicio di dare slancio al miglioramento delle relazioni politiche nella regione. Il segretariato della AASCR e gli Stati membri dell’UE intendono adottare il programma nel prossimo futuro.</p>
      <p sl="fi">L’Unione incoraggia un dialogo di ampio respiro tra India e Pakistan e si augura uno sviluppo favorevole del commercio e delle relazioni tra i due paesi, perché servirebbe a promuovere la stabilità nell’intera regione. Accogliamo con favore le recenti iniziative volte ad alimentare la fiducia tra India Pakistan, che hanno reso possibili contatti più liberi tra le persone, collegamenti diretti in treno e autobus e visite di membri del parlamento e squadre sportive.</p>
      <p sl="fi">I Presidenti di India e Pakistan si sono incontrati a settembre all’Avana e in occasione del vertice del 13 ottobre si è discusso in generale delle relazioni tra i due paesi.</p>
    </intervention>
    <intervention id="3-359" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Innanzi tutto desidero ringraziare la Presidenza del Consiglio per la risposta molto dettagliata alla mia interrogazione. Tuttavia, vorrei un’ulteriore informazione specifica in riferimento alla mia domanda iniziale, ossia se la questione relativa a Pakistan, India e Kashmir fosse effettivamente stata discussa nello specifico in occasione del Vertice UE-India di Helsinki. Lo chiedo perché i ministri degli Esteri delle due nazioni avranno dei colloqui approfonditi il 14 e 15 novembre. Il Consiglio ha un messaggio specifico da trasmettere in proposito?</p>
    </intervention>
    <intervention id="3-360" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, sono stata presente per la maggior parte del tempo al Vertice, ma non ricordo come è stata trattata la questione del Kashmir. Comunque, mi è stato confermato che la questione è stata toccata con riferimento al tema della stabilità regionale e della situazione nella regione.</p>
    </intervention>
    <intervention id="3-361" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente in carica del Consiglio, avrei una domanda relativa alla visita in Kashmir della delegazione del Parlamento europeo la prossima settimana, su invito del governo indiano.</p>
      <p sl="lt">A suo parere, qual è il contributo delle principali nazioni, innanzitutto gli Stati Uniti e la Russia, alla soluzione del problema del Kashmir e cos’altro potrebbe fare l’Unione europea nell’attuale contesto?</p>
    </intervention>
    <intervention id="3-362" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, in merito a questa domanda, così come molte altre poste oggi in quest’Aula, va detto che, poiché si tratta di un problema tra i due paesi, è essenziale che siano le due parti a ricercare attivamente una soluzione. L’Unione e le altre grandi potenze ovviamente possono sostenere questo processo. Tuttavia, poiché in questa sede rispondo alle interrogazioni in primo luogo a nome del Consiglio, mi è impossibile esprimere un’opinione certa a nome degli Stati Uniti d’America.</p>
    </intervention>
    <intervention id="3-363" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Annuncio l’</p>
      <p sl="unknown">interrogazione n. 11 dell’onorevole Jacek Protasiewicz (H-0803/06):</p>
      <p sl="unknown">Oggetto: Campi di lavoro e violazione dei diritti dei lavoratori</p>
      <p sl="unknown">Nel luglio 2006 la polizia italiana, in cooperazione con le autorità polacche, ha chiuso alcuni campi di lavoro nell’Italia meridionale in cui vivevano lavoratori polacchi assunti da aziende italiane in condizioni sanitarie e igieniche del tutto insufficienti, contrarie agli standard fondamentali e in violazione del diritto del lavoro italiano. Dopo ulteriori indagini è stato riscontrato che questo non era un caso isolato e che altri lavoratori in altre regioni d’Italia e in altri Stati membri UE hanno subito trattamenti analoghi (mancato rispetto delle disposizioni del diritto del lavoro).</p>
      <p sl="unknown">Cosa intende fare il Consiglio per sanzionare i responsabili di questa violazione dei diritti dei lavoratori? Intende adottare misure efficaci per impedire che in futuro vengano istituiti altri campi di lavoro di questo tipo nel territorio dell’UE?</p>
    </intervention>
    <intervention id="3-364" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, l’onorevole deputato ha sollevato un tema importante con la sua interrogazione. Il Consiglio, e il Consiglio dopo le modifiche apportate al Trattato, con il Parlamento europeo ha realizzato un codice comunitario di ampia portata in materia di sicurezza in generale e sul luogo di lavoro. Gli Stati membri sono responsabili della sua attuazione. Il Consiglio si compiace del fatto che, nel caso a cui si fa riferimento nell’interrogazione, gli organi preposti all’applicazione della legge in Italia e Polonia hanno collaborato per chiudere i campi di lavoro in questione. Benché anche noi, come l’onorevole deputato, siamo preoccupati per questo problema, va detto che la responsabilità del controllo dell’attuazione della legislazione comunitaria negli Stati membri spetta alla Commissione, non al Consiglio.</p>
    </intervention>
    <intervention id="3-365" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signora Presidente, ho una domanda per la Presidenza. Non sarebbe possibile attivare dei meccanismi, magari attraverso Eurojust, che facilitino la creazione di una speciale unità di monitoraggio, in particolare in casi di sospetta collaborazione tra le autorità locali, addirittura le polizie locali, e gli organizzatori di attività criminali, come ad esempio i campi di lavoro per i cittadini dell’Europa centrale e orientale?</p>
    </intervention>
    <intervention id="3-366" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, il codice comunitario vigente per questo settore e la relativa legislazione secondaria impongono la garanzia del trattamento paritario dei cittadini di altri Stati membri per quanto concerne le condizioni di lavoro. E’ un problema di monitoraggio, un compito che spetta alle autorità degli Stati membri. Conformemente ai principi dello Stato di diritto e del buon governo, nell’Unione dobbiamo attenderci che anche questi organi di supervisione agiscano nel rispetto delle normative, e insistere su questo punto.</p>
    </intervention>
    <intervention id="3-367" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Presidente Lehtomäki, vorrei chiedere se questi campi di fatto creano un motivo di limitazione alla libera circolazione delle persone. E’ la situazione che si è venuta a creare nei vecchi Stati membri dopo l’introduzione di un periodo transitorio per i nuovi entrati. Applicando un simile periodo transitorio in Romania e Bulgaria, non si incoraggia forse il lavoro illegale?</p>
    </intervention>
    <intervention id="3-368" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">Presidente in carica del Consiglio . – Signora Presidente, sono gli Stati membri a decidere se applicare periodi di transizione nei confronti di nuovi Stati membri in merito alla libera circolazione dei lavoratori. Alcuni Stati membri che avevano applicato un periodo di transizione nella precedente ondata di allargamento, in questa nuova tornata non l’hanno più fatto. Il motivo è l’idea che sia comunque meglio che la forza lavoro si sposti nell’ambito di norme comuni europee, piuttosto che definire accordi di deroga. Come ho già detto nella mia risposta a una precedente interrogazione, il trattamento paritario della forza lavoro è molto ben regolamentato, ma naturalmente occorre prestare un’attenzione sempre maggiore all’attuazione e al controllo.</p>
    </intervention>
    <intervention id="3-369" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, la mia critica non è diretta a lei, perché apprezzo molto il modo in cui conduce il Tempo delle interrogazioni, ma vorrei veramente che ritornasse con la mente a lunedì, quando abbiamo stabilito l’ordine dei lavori di questa settimana. La Conferenza dei presidenti aveva previsto che il Tempo delle interrogazioni durasse un’ora e mezza; poi il Presidente l’ha ridotto a un’ora. Diversi deputati hanno protestato per questa decisione e non si è votato in merito, così io ho lavorato partendo dalla premessa che avremmo avuto a disposizione per il Tempo delle interrogazioni l’ora e mezza che giustamente ci spetta.</p>
      <p sl="de">Vorrei chiedere se il Consiglio potrebbe restare per un altro quarto d’ora, o venti minuti, o se esiste un sindacato della Presidenza del Consiglio che vieta di rispondere a interrogazioni dopo le sette di sera. Di solito, le interrogazioni al Consiglio cominciavano dopo le 21:00 e la cosa funzionava meravigliosamente, perché il Consiglio restava fino al giorno successivo. In definitiva mi pare ci sia qualcosa che non va in questo modo di procedere.</p>
    </intervention>
    <intervention id="3-451" speaker_id="1849" is_mep="True" mode="spoken" role="Presidente" name="Sylvia-Yvonne KAUFMANN" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Onorevole Posselt, per quanto sia lieto del suo complimento, lei sbaglia in merito al dibattito di lunedì, in quanto riguardava l’ordine del giorno e non il Regolamento, e ad essere oggetto della votazione era l’ordine del giorno. Può verificare di nuovo il processo verbale.</p>
      <p sl="unknown">Noi tutti dovremmo prendere sul serio il Tempo delle interrogazioni – o in modo più serio di quanto facciamo – quale importante prerogativa dei deputati, e dovremmo adoperarci tutti insieme per far sì che non venga troppo spesso escluso dall’ordine del giorno.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.05, riprende alle 21.00)"/>
    </intervention>
  </section>
  <section id="creitem27" title="15. Conferenza di Nairobi sui cambiamenti climatici (discussione)">
    <intervention id="3-373" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca l’interrogazione orale (B6-0440/2006) dell’onorevole Karl-Heinz Florenz, a nome della commissione per l’ambiente, la sanità pubblica e la sicurezza alimentare, alla Commissione, sulla strategia della Commissione in occasione della conferenza di Nairobi sui cambiamenti climatici (O-0100/2006).</p>
    </intervention>
    <intervention id="3-374" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. – Signor Presidente, la dodicesima conferenza dei paesi aderenti alla Convenzione quadro delle Nazioni Unite sui cambiamenti climatici di Nairobi è la prima conferenza di questo tipo che si tiene nell’Africa subsahariana, l’area più povera del pianeta con la quale l’Unione europea intrattiene particolari relazioni politiche. La conferenza, pertanto, non poteva che essere incentrata sulle esigenze dei paesi in via di sviluppo.</p>
      <p sl="el">L’Unione europea si concentrerà in particolare sulla compatibilità tra la lotta ai cambiamenti climatici e il rapido sviluppo economico, oltre che sulla necessità di far rientrare le politiche atte a ridurre le emissioni nelle procedure decisionali in settori cruciali.</p>
      <p sl="el">Lo sviluppo delle economie dei paesi di Asia, Africa e Sudamerica, un approvvigionamento energetico sicuro e una migliore qualità dell’aria sono alcuni esempi di benefici importanti – collaterali – delle azioni finalizzate alla lotta contro il cambiamento climatico.</p>
      <p sl="el">Ritengo che una maggiore comprensione a livello internazionale delle pericolose ripercussioni dei cambiamenti climatici e la manifestazione di interesse nei confronti delle esigenze dei paesi in via di sviluppo aumenterà le nostre possibilità di raggiungere un accordo sul periodo successivo al 2012.</p>
      <p sl="el">L’Unione europea ha quattro priorità specifiche a Nairobi. Innanzi tutto, raggiungere un accordo sul quadro istituzionale per il Fondo di adeguamento. Il Fondo sarà finanziato dai prelievi sul meccanismo per lo sviluppo pulito e si prevede l’erogazione di oltre 350 milioni di euro tra il 2008 e il 2012.</p>
      <p sl="el">In secondo luogo, raggiungere un accordo sulla lista delle attività che rientreranno nel programma di lavoro quinquennale per l’adeguamento. Il programma contiene una serie di attività finalizzate a migliorare la nostra adattabilità, ad esempio l’ulteriore miglioramento dell’informazione sulle ripercussioni negative dei cambiamenti climatici, le sue ripercussioni socioeconomiche e i punti deboli delle nostre economie e società di fronte ai cambiamenti climatici.</p>
      <p sl="el">In terzo luogo, favorire un accesso più generalizzato al meccanismo per lo sviluppo pulito da parte dei paesi poveri dell’Africa e di altre aree del pianeta. Dobbiamo affrontare la questione dell’equa distribuzione dei progetti che rientrano nel meccanismo per lo sviluppo pulito, dal momento che solo una piccola percentuale della totalità dei progetti è destinata all’Africa.</p>
      <p sl="el">Infine, il dibattito sul periodo successivo al 2012, che a Nairobi continuerà, senza però essere portato a termine. Sono davvero convinto che ci sia ancora molto lavoro da fare. Le opinioni sulle azioni da intraprendere sono diverse. I paesi in via di sviluppo non vedono di buon occhio la prospettiva di un aumento dei loro sforzi per combattere i cambiamenti climatici. Al tempo stesso numerosi paesi in via di sviluppo ancora esitano ad adottare le misure per la riduzione delle emissioni necessarie per contribuire a limitare l’aumento medio della temperatura del pianeta di due gradi centigradi.</p>
      <p sl="el">A Nairobi l’Unione europea continuerà giustamente a sostenere la tesi secondo cui la lotta ai cambiamenti climatici e gli Obiettivi di sviluppo del Millennio non solo sono tra loro compatibili, ma sono anche interdipendenti.</p>
      <p sl="el">A Nairobi speriamo di garantire, da un lato, un approccio chiaro, specifico ed equilibrato e un progresso costante all’interno del gruppo ad hoc sull’articolo 3, paragrafo 9, sul dialogo attualmente in corso nell’ambito della convenzione e, dall’altro lato, l’accordo sulla revisione del Protocollo di Kyoto in base all’articolo 9. Dobbiamo tuttavia guardare oltre Nairobi, visto che l’Europa deve necessariamente impegnarsi di più per persuadere i partner mondiali a non abbandonare gli sforzi in vista della riduzione delle emissioni dei gas a effetto serra dopo il 2012.</p>
      <p sl="el">La partecipazione di 10 deputati alla delegazione è un fatto molto positivo e personalmente sono ansioso di collaborare ancora da vicino con loro come negli ultimi due anni. Mi impegnerò a garantire che ricevano tutte le informazioni e provvederò a fornire loro tempestivamente tutte quelle a mia disposizione. Ci interfacceremo con i media insieme e io spero che i deputati intratterranno contatti e dialoghi con i delegati di altri paesi durante la conferenza. In questo modo sarà possibile trasmettere a un pubblico globale la nostra ambizione e visione comune per un futuro sostenibile per l’umanità.</p>
    </intervention>
    <intervention id="3-375" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">a nome del gruppo PPE-DE. – Signor Presidente, vorrei ringraziare il Commissario per il bel discorso di stasera.</p>
      <p sl="en">Sono molto lieta di far parte del gruppo di dieci europarlamentari che parteciperanno alla delegazione UE. Siamo tutti membri della commissione per l’ambiente, la sanità pubblica e la sicurezza alimentare e saremo guidati dal nostro collega, onorevole Blokland, in qualità di vicepresidente.</p>
      <p sl="en">Mi aspettavo che il collega, onorevole Florenz, assumesse la guida a nome del gruppo PPE-DE, ma non lo vedo. La sua interrogazione era in parte finalizzata a segnalare ancora volta il fatto che i deputati della delegazione del Parlamento europeo che parteciperanno alla delegazione dell’UE saranno trattati come cittadini di serie B.</p>
      <p sl="en">So che il Commissario ci racconterà la storia degli accordi interistituzionali, del Consiglio, della Commissione, della priorità e della pratica. Francamente ne abbiamo tutti abbastanza e non vogliamo più sentirla. Il Commissario si comporta sempre in modo eccellente in queste occasioni dedicandoci molto tempo, come del resto i suoi funzionari. Ci forniscono sempre indicazioni molto dettagliate al termine dell’evento, fuori dalla porta, ma non ci è mai concesso di entrare, nemmeno in qualità di osservatori, in occasione di riunioni di alto livello. Io vorrei, come del resto i miei compagni di gruppo, e, temo, tutti i miei onorevoli colleghi, ricevere un trattamento uguale a quello riservato ai delegati di Commissione e Consiglio che parteciperanno. Se la Commissione la chiama delegazione dell’UE, allora le tre compagini comunitarie che ne fanno parte dovrebbero essere trattate in maniera paritaria.</p>
      <p sl="en">Il Commissario ci ha comunicato in occasione di una recente riunione informativa di non aspettarsi risultati eccezionali. Si tratterà di un nuovo COP, COP 12-MOP 2 se vogliamo, ma molto importante in quanto sarà la prima riunione sull’Africa subsahariana. Il Commissario ha parlato della necessità di ampliare il meccanismo per lo sviluppo pulito. Al momento solo il 2,5 per cento è destinato alla citata area africana, principalmente Marocco e Sudafrica, e nulla al resto dell’Africa subsahariana in quanto tale. C’è molto da fare in quelle zone. Mi interessa particolarmente esaminare l’idea di creare quel fondo per il carbonio per l’Africa suggerito dal Commissario, e vedere dove questo ci porterà.</p>
      <p sl="en">Chi finanzierà il Fondo di adeguamento? Si tratta di capire se la principale fonte di finanziamenti sarà il Fondo mondiale per l’ambiente e quale sarà la destinazione dei fondi. A Montreal è stato concordato che ci sarebbero state due traiettorie nei negoziati: una relativa alla Convenzione quadro delle Nazioni Unite sui cambiamenti climatici (UNFCC) e l’altra dedicata al Protocollo di Kyoto. Ritengo che in questo modo si chiarirà a che punto sono i diversi paesi. Insieme possiamo fare progressi, coinvolgere sempre più paesi in via di sviluppo e persuadere in particolare un maggior numero di alleati statunitensi ad affiancarci nel compito molto importante della riduzione delle emissioni di carbonio.</p>
    </intervention>
    <intervention id="3-376" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">a nome del gruppo PSE. – Signor Presidente, signor Commissario, Al Gore è stato in giro per il mondo a diffondere il suo messaggio. Il clima sta cambiando rapidamente, più rapidamente del previsto. Le calotte polari si stanno sciogliendo, il livello del mare si sta alzando e presto raggiungeremo il punto di non ritorno. E’ questo il momento in cui si rende necessaria una risposta politica. Non dobbiamo limitarci a piangere tra le braccia di Al Gore, ma dobbiamo anche iniziare a cercare una soluzione. Nairobi ci offre l’opportunità di affrontare con risolutezza questa sfida. Quando discutiamo di crisi energetica e di problemi climatici, non dobbiamo farci prendere dal pessimismo, perché le soluzioni ci sono. Ma dove possiamo trovarle?</p>
      <p sl="nl">Innanzi tutto attraverso la fiducia nelle misure che adottiamo. Vorrei approfittare di questa opportunità per esprimere ancora una volta la mia approvazione per il sistema di scambio delle quote di emissione, anche se è tutt’altro che perfetto. Mi rivolgo in particolare alla Commissione, che dovrebbe garantire che i piani nazionali di assegnazione siano credibili e che le assegnazioni eccessive appartengano al passato. Nel lungo termine, dovremo considerare la possibilità di mettere all’asta i diritti di emissione perché in questo modo potremo prevenire i profitti straordinari per le società elettriche e le assegnazioni troppo generose dei diritti di emissione gratuiti.</p>
      <p sl="nl">In secondo luogo, vorrei spezzare una lancia a favore degli investimenti su larga scala finalizzati allo sviluppo di un’energia nuova e pulita. Oltre alle iniziative già esistenti, c’è ancora molto spazio per le innovazioni. C’è l’energia blu, ottenuta mescolando acqua dolce e acqua salata, che attraverso questo processo sono in grado di produrre energia. Oppure c’è il laddermill , che grazie agli aquiloni ad altezza elevata di cui è dotato funziona come un mulino a vento e genera energia. Tra le altre alternative ci sono le serre e le case energetiche, l’energia geotermica e gli specchi solari; tutto questo si può fare. Dobbiamo sfruttare queste possibilità attraverso l’innovazione tecnologica. Quest’ultima dovrà essere finanziata dai governi ma, nel tempo, anche mettendo all’asta i diritti di emissione.</p>
      <p sl="nl">In terzo luogo, dobbiamo essere proattivi nella cooperazione con paesi come la Cina, che apre una nuova centrale elettrica ogni mese e ha bisogno di una tecnologia per lo sfruttamento del carbone compatibile con l’ambiente che noi dobbiamo fornire. Grazie al trasferimento di tecnologie la Cina sarà certamente in grado di assumere obblighi dopo il 2012. Se la Cina aderisce sarà più probabile che lo facciano anche gli Stati Uniti.</p>
      <p sl="nl">Infine, dobbiamo investire generosamente nel Fondo di adeguamento. L’Europa ha la responsabilità storica dei cambiamenti climatici e sta a noi aiutare i paesi in via di sviluppo ad adattarsi alle relative conseguenze. I cambiamenti climatici non sempre sono un argomento popolare nei paesi in via di sviluppo. Un leader di un paese in via di sviluppo – signor Presidente, mi è stato concesso un minuto in più perché l’onorevole Ferreira mi ha generosamente ceduto il suo tempo di parola, e quindi ho a disposizione un totale di tre minuti – una volta disse a un ministro dell’Ambiente olandese: “Prima dobbiamo diventare ricchi come voi e solo dopo ci preoccuperemo dei cambiamenti climatici quanto voi”. Penso che si potrebbe procedere diversamente. Loro potrebbero diventare ricchi senza emissioni di CO2. L’Europa ha il dovere di aiutarli a raggiungere questo obiettivo e noi, a Nairobi, dobbiamo dimostrare loro che è davvero nostra intenzione farlo.</p>
      <p sl="nl">Signor Commissario, mi auguro che alla Conferenza di Nairobi si vedrà un ottimo lavoro di gruppo. Va da sé che condivido pienamente l’appello dell’onorevole Doyle. Ritengo sia necessario che partecipiamo il più possibile a tutti i negoziati e che abbiamo il massimo accesso alle riunioni; so che lei farà tutto quanto è in suo potere perché questo avvenga. Vorrei chiudere ribadendo che spero in una cooperazione positiva.</p>
    </intervention>
    <intervention id="3-377" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">a nome del gruppo ALDE. – Signor Presidente, vorrei ringraziare il Commissario per essere intervenuto di fronte a questa Assemblea così affollata sul problema più importante che il pianeta si trova ad affrontare!</p>
      <p sl="en">Poco fa lei ha accennato al fatto che la Conferenza delle parti a Nairobi sembra segnare un po’ il passo e che gli eventi secondari potrebbero essere importanti quanto i principali. Spesso però abbiamo sentito dire che ogni mese che passa i problemi diventano più gravi e difficili da risolvere. Quindi, forse, non possiamo più permetterci eventi intermedi: le questioni devono essere sollevate e voi dovete cercare di ottenere da ogni riunione il massimo possibile.</p>
      <p sl="en">Vorrei sollevare in particolare tre questioni. Innanzi tutto, le emissioni nel settore dei trasporti nell’Unione europea. In base ai dati attuali, cinque delle maggiori case automobilistiche raggiungeranno l’obiettivo dell’accordo volontario concordato di 140 g di CO2 entro il 2008, ma il 75 per cento di esse non pare essere pronto a raggiungerlo. Pensate per un attimo a cosa significa. Le case automobilistiche hanno firmato un accordo volontario con la Commissione, con l’Unione europea. In seno ai loro consigli di amministrazione privati hanno analizzato i dati accorgendosi che potevano incrementare i loro profitti con i SUV e i veicoli a trazione integrale, e hanno così deliberatamente deciso di non rispettare il citato impegno. Hanno violato il patto, hanno dimostrato di non essere in buona fede ed è giunto il momento che la Commissione si opponga a questo fenomeno in maniera davvero perentoria.</p>
      <p sl="en">Sappiamo dalle cinque case che raggiungeranno l’obiettivo che 140 g non sono poi un risultato così speciale. Ci vuole un’azione decisa che spero sarà intrapresa nei prossimi mesi.</p>
      <p sl="en">In secondo luogo, i piani nazionali di assegnazione. So che restituirete agli Stati membri i piani nazionali di assegnazione affermando che un margine del 15 per cento tra le assegnazioni e le emissioni di CO2 effettive è tutt’altro che sufficiente. E’ una situazione impossibile. Sapete che questo è lo strumento più importante. Dovete essere decisi ed utilizzare tutte le risorse che la Commissione ha a sua disposizione per spingere i governi nazionali ad agire in conformità con i bei discorsi pronunciati di fronte al Consiglio.</p>
      <p sl="en">Infine, guardando avanti, al sistema di scambio delle quote di emissione successivo al 2012, quali misure intendente adottate per renderlo efficace in futuro? Le assegnazioni gratuite erano un buon inizio, ma si sono dimostrate piuttosto deboli nella pratica. La messa all’asta porterà ulteriori profitti straordinari per alcuni dei maggiori produttori di elettricità. Pensate di dover iniziare a considerare un’attività di analisi comparativa e questo è molto difficile. Ma è necessario che gli operatori del settore di tutta Europa sappiano che le migliori pratiche saranno premiate e che questo è il momento giusto per dare il via agli investimenti finalizzati a fare la differenza per il nostro pianeta.</p>
    </intervention>
    <intervention id="3-378" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">a nome del gruppo Verts/ALE. – Signor Presidente, onorevoli colleghi, il messaggio proveniente dal mondo della scienza si fa sempre più serio: più lo studio è recente e più serio è il messaggio della scienza sull’accelerazione dei cambiamenti climatici. Ci stiamo avvicinando a una soglia superata la quale disastri enormi saranno inevitabili. E’ quanto affermato dal ministro degli Esteri britannico Margaret Beckett, la quale ha ribadito che ci stiamo dirigendo verso il caos climatico. Nel contempo dalle analisi economiche emerge che riduzioni delle emissioni molto ambiziose sono assolutamente ragionevoli in termini di costi e di certo avrebbero un prezzo inferiore rispetto a quello che pagheremmo se abbandonassimo il clima ai suoi eccessi.</p>
      <p sl="fi">La consapevolezza dell’opinione pubblica su questi temi è sempre maggiore e si riflette, ad esempio, nel parere espresso dalla Confederazione europea dei sindacati (CES) secondo cui l’Europa dovrebbe ridurre le proprie emissioni del 75 per cento entro la metà del secolo e non può stare a guardare in attesa che gli altri seguano il suo esempio.</p>
      <p sl="fi">In tale situazione ciò di cui abbiamo veramente bisogno è che l’Europa assuma la leadership . Anche negli Stati Uniti, coloro che auspicano una tutela responsabile del clima guardano all’Europa e a ciò che quest’ultima raccomanda. Dobbiamo meritare una simile fiducia, e nell’ambito del dibattito internazionale non dobbiamo accontentarci di aspettare e perdere tempo. Siamo noi che dobbiamo presentare le nostre proposte costruttive su ciò che il mondo dovrebbe fare dopo il 2012.</p>
      <p sl="fi">Anche all’interno dell’Europa dobbiamo assumerci i nostri impegni per quanto riguarda la riduzione delle emissioni e porre in essere azioni in linea con l’obiettivo di prevenire un riscaldamento della Terra superiore ai due gradi. Dobbiamo anche tenere fede agli impegni che abbiamo assunto con il Protocollo di Kyoto adottando le opportune azioni e, a tale proposito, il sistema di scambio delle quote di emissione è molto importante. Esorto la Commissione ad essere severa su questo punto. Scambiare le emissioni non basta; lo scambio di emissioni deve sfociare in una riduzione delle stesse così come descritto nel Protocollo di Kyoto.</p>
      <p sl="fi">Anche le attività economiche hanno bisogno della leadership europea. Gli investimenti intelligenti hanno bisogno di obiettivi di riduzione delle emissioni a lungo termine. Quelli sbagliati si riveleranno molto cari. La vita utile di una centrale elettrica è di 40 anni e quelle ostili al clima non dovrebbero più essere costruite.</p>
    </intervention>
    <intervention id="3-379" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. – Signor Presidente, nessuno di noi ha il minimo dubbio sul fatto che il cambiamento del clima sia reale. La temperatura media aumenta ogni anno e quest’anno, purtroppo, non ha fatto eccezione. Per questo motivo la scorsa settimana i Primi Ministri Balkenende e Blair hanno indirizzato una lettera alla Presidenza del Consiglio chiedendo l’adozione di azioni concrete. Cito testualmente la loro lettera: “Abbiamo solo dai dieci ai quindici anni per adottare le azioni necessarie a impedire il superamento del punto di non ritorno”. Vorrei avere notizie circa le azioni previste per il prossimo futuro visto che il tempo stringe.</p>
      <p sl="nl">Vorrei anche approfittare dell’occasione per ringraziare il Commissario per il piano d’azione per l’efficienza energetica pubblicato la scorsa settimana, anche se vorrei aggiungere, a tale proposito, che la percentuale del 20 per cento indicata come obiettivo non solo è troppo bassa, ma non sarà mai raggiunta se non sarà unita a obiettivi di riduzione per gli Stati membri.</p>
      <p sl="nl">Come già accennato dalle onorevoli Doyle e Corbey, la delegazione di questo Parlamento insiste sull’impegno preso dalla Conferenza sul clima in base al quale i deputati avranno finalmente accesso a tutte le riunioni organizzate dalla delegazione UE. Il Commissario Dimas ne è consapevole e noi contiamo sulla sua collaborazione per raggiungere tale obiettivo. Siamo un’istituzione ufficiale dell’UE e abbiamo quindi diritto a partecipare alle citate riunioni esattamente come le altre.</p>
    </intervention>
    <intervention id="3-380" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">Signor Presidente, alla vigilia della prossima Conferenza sui cambiamenti climatici a Nairobi ciò di cui abbiamo più urgentemente bisogno è l’onestà. E’ vero che siamo fieri dei progressi che abbiamo compiuto finora, ma qual è il risultato in termini di riduzione delle emissioni globali? Il mondo ha bisogno di politiche climatiche efficaci che diano risultati e non un ingiustificato compiacimento. Tutti sappiamo e siamo d’accordo sul fatto che dobbiamo passare dalle politiche climatiche unilaterali dell’UE a un approccio globale, in quanto solo un’azione davvero globale consentirà di ridurre le emissioni in maniera efficace. Inoltre, per il bene del clima e per vincere davvero la battaglia, siamo onesti quando analizziamo i problemi originati dal Protocollo di Kyoto e dal sistema comunitario di scambio di quote di emissione quale strumento per il conseguimento degli obiettivi di Kyoto.</p>
      <p sl="en">Temo che i titoli siano già stati scritti: “Nairobi è stata un successo e l’UE funge da apripista”. Ma è la pista giusta? E’ comprensibile che per l’UE sia politicamente importante essere in prima linea e dare il buon esempio incoraggiando gli altri a seguirlo prima o dopo. Tuttavia, a meno che il fronte non sia esteso, gli sforzi dell’UE saranno come una goccia nel mare e avranno lo stesso effetto di un taglio di capelli se lo scopo è quello di dimagrire.</p>
      <p sl="en">La sfida maggiore è data dall’effetto che gli sforzi unilaterali hanno sui mercati. Sui mercati globali ciò significa dare un vantaggio competitivo a chi inquina, in quanto il costo degli investimenti ambientali e dei diritti di emissione non può essere incluso nel prezzo. C’è quindi la tentazione di investire il capitale internazionale dei mercati globali laddove non ci sono né restrizioni alle emissioni né norme ambientali. Spostare l’inquinamento non equivale a ridurlo.</p>
      <p sl="en">E’ interessante notare come l’ultima Conferenza sui cambiamenti climatici svoltasi a Montreal sia stata pubblicamente descritta come un successo. Se guardiamo ai risultati, tuttavia, non ci sono molti motivi per festeggiare. In termini di riduzioni delle emissioni non è stato fatto un solo passo avanti a Montreal. Non esistono segnali che indichino un possibile ampliamento del fronte di coloro che sono disposti a partecipare agli sforzi di attenuazione dei cambiamenti climatici. Il Protocollo di Kyoto riguarda solo un quarto delle emissioni globali e questo non basta.</p>
    </intervention>
    <intervention id="3-381" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, signor Commissario, il cambiamento del clima non è più un’ipotesi, ma un dato di fatto. Come un dato di fatto è la prospettiva di un conto alla rovescia verso una catastrofe senza precedenti per le generazioni future se l’inaccettabile situazione attuale dovesse protrarsi.</p>
      <p sl="en">E’ giunto il momento di prendere decisioni coraggiose e audaci che portino all’adozione di misure drastiche in grado di garantire risultati significativi. In passato l’UE ha assunto un ruolo guida nel campo in questione e la Conferenza delle Nazioni Unite di Nairobi rappresenta il nostro potere/dovere di esercitare pressioni affinché siano intraprese azioni concrete ed efficaci. Non possiamo più permetterci il lusso di aspettare coloro che sono ancora scettici, o di continuare a tollerare chi semplicemente si disinteressa del problema. Almeno per quanto mi riguarda, è necessario includere i seguenti due punti nella strategia di Nairobi: innanzi tutto devono essere fissati rigorosi obiettivi di riduzione delle emissioni prevedendo e applicando severe sanzioni per i trasgressori; in secondo luogo, la comunità internazionale deve isolare i paesi che non hanno firmato le convenzioni in materia e si rifiutano di collaborare nella lotta comune contro i cambiamenti climatici. Mi riferisco in particolare, ovviamente, agli Stati Uniti, che da soli sono responsabili di un terzo delle emissioni globali di biossido di carbonio.</p>
      <p sl="en">La posizione degli Stati Uniti è illustrata dalla dichiarazione estremamente egoistica e arrogante con cui il portavoce del Dipartimento di Stato statunitense Adam Ereli ha commentato la ratifica del Protocollo di Kyoto da parte delle Russia nel 2004: “Non riteniamo che il Protocollo di Kyoto sia qualcosa di realistico per gli Stati Uniti e non abbiamo alcuna intenzione di firmarlo o ratificarlo”.</p>
      <p sl="en">Si sta avvicinando il momento in cui dovremo prendere posizione nei confronti degli Stati Uniti dicendo loro senza mezzi termini che, se non firmeranno e ratificheranno immediatamente il Protocollo di Kyoto, le nostre relazioni transatlantiche subiranno un durissimo colpo.</p>
    </intervention>
    <intervention id="3-382" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. – Signor Presidente, vorrei esprimere il mio apprezzamento per l’opportunità che ho di rispondere ad alcune delle domande sollevate nel corso dell’odierno dibattito e i miei ringraziamenti per tutti i contributi positivi forniti.</p>
      <p sl="en">Se Nairobi sarà un successo, allora vorrà dire che le nostre decisioni e i nostri accordi erano quelli giusti. La Commissione riconosce la necessità per l’Unione europea di mantenere il proprio ruolo guida non solo sul piano internazionale, ma anche su quello interno per quanto riguarda l’impegno nella lotta ai cambiamenti climatici. Concordo sull’importanza di aiutare i paesi in via di sviluppo ad adeguarsi agli effetti negativi dei cambiamenti climatici e a impiegare tecnologie sostenibili.</p>
      <p sl="en">Alcuni giorni fa la Commissione ha proposto il nuovo Fondo globale per l’efficienza energetica e le energie rinnovabili. Il finanziamento iniziale totale previsto derivante da fonti pubbliche e commerciali è di 100 milioni di euro. Scopo di questa nuova iniziativa è quello di promuovere tecnologie a basso impatto ambientale soprattutto in Africa. Abbiamo inoltre il Fondo di adeguamento sulla cui operatività ci auguriamo sia raggiunto un accordo a Nairobi. Il fondo sarà finanziato per il 2 per cento dai proventi del meccanismo per lo sviluppo pulito. Ci attendiamo la disponibilità di 350 milioni di euro per investimenti nei paesi in via di sviluppo e in Africa per il periodo dal 2008 al 2012.</p>
      <p sl="en">L’Unione europea potrà essere credibile nel suo ruolo di leader solo se otterrà significative riduzioni delle emissioni interne e rispetterà gli impegni internazionali imposti dal Protocollo di Kyoto. I secondi piani nazionali di assegnazione del sistema di scambio delle quote di emissione dell’Unione europea costituiranno un test decisivo. Se gli Stati membri introducessero più quote sul mercato europeo di quante le imprese potranno emettere collettivamente, il sistema di scambio delle quote di emissione dell’Unione europea fallirebbe. L’onorevole Davies ha affermato che nel complesso i primi 17 piani notificati propongono un’assegnazione totale che supera del 15 per cento circa le emissioni degli Stati membri nel 2005, il che è davvero tanto. Sono convinto che non si debba permettere che il sistema di scambio delle quote di emissione dell’Unione europea fallisca e la Commissione valuterà tutti i piani nazionali di assegnazione in maniera coerente ed equa. Tutti gli Stati membri dovranno contribuire alla riuscita del sistema di scambio delle quote di emissione nel periodo dal 2008 al 2012.</p>
      <p sl="en">Concordo sul fatto che i tentativi dovranno concentrarsi in maniera particolare sulle pubbliche relazioni e sulle possibilità di influenzare i nostri governi, ma anche il vostro coinvolgimento e i vostri interventi sono importanti in questa fase cruciale del sistema di scambio delle quote di emissione dell’Unione europea. Vorrei chiedere la vostra collaborazione al fine di garantire che in tutte le capitali degli Stati membri e a Bruxelles il dibattito sull’assegnazione si concentri sulle ulteriori riduzioni necessarie piuttosto che sulle ulteriori emissioni concesse.</p>
      <p sl="en">Nei prossimi giorni la Commissione adotterà una comunicazione sul sistema di scambio delle quote di emissione con la quale sarà avviato un processo di revisione del sistema stesso. La revisione riguarderà l’ambito di applicazione, la semplificazione, la migliore prevedibilità e maggiore conformità nonché l’interconnessione con eventuali altri sistemi di scambio delle quote di emissione istituiti altrove.</p>
      <p sl="en">Per quanto riguarda le emissioni nel settore dei trasporti, che contribuiscono per il 22 per cento circa alle emissioni nell’Unione europea, quest’anno la Commissione presenterà una proposta legislativa finalizzata a includere anche il settore dell’aviazione nello scambio di emissioni dell’Unione europea. Sempre quest’anno la Commissione valuterà nuovamente le possibilità di ridurre ulteriormente le emissioni di biossido di carbonio degli autoveicoli dopo il biennio 2008-2009 in vista del raggiungimento dell’obiettivo comunitario di 120 g di biossido di carbonio per chilometro entro il 2012. A tale scopo, ovviamente, dovranno essere adottate apposite norme.</p>
      <p sl="en">La Commissione sta inoltre valutando le possibilità di adottare un quadro giuridico a livello di Unione europea che consenta la raccolta sicura e il deposito sotterraneo del biossido di carbonio derivante dagli impianti industriali, purché ciò sia considerato appropriato.</p>
      <p sl="en">La Commissione intende inoltre promuovere misure di adeguamento che aiutino i responsabili politici regionali e nazionali ad affrontare gli effetti sempre più evidenti dei cambiamenti climatici. Sulla base di un Libro verde sull’adeguamento ai cambiamenti climatici che sarà presentato nel corso di una conferenza che si svolgerà a Bruxelles il primo dicembre, la Commissione avvierà un pubblico dibattito sulla necessità di adeguarsi all’inevitabile cambiamento del clima.</p>
      <p sl="en">Ancora più importante sarà definire meglio il dibattito internazionale dopo il 2012. La Commissione prevede di emanare il proprio pacchetto relativo all’energia il prossimo gennaio. La parte centrale del pacchetto riguarderà la revisione strategica in campo energetico da parte dell’Unione europea. Grazie a tale revisione sarà possibile proporre uno scenario energetico alternativo per l’Unione europea in linea con i suoi obiettivi a lungo termine in materia di cambiamenti climatici.</p>
      <p sl="en">Quasi contemporaneamente all’adattamento del pacchetto relativo all’energia, la Commissione presenterà anche un Libro verde che illustrerà il punto di vista dell’Unione europea riguardo alle ulteriori azioni da adottare per far fronte ai cambiamenti climatici. Il Libro verde rappresenta una risposta alla richiesta del Consiglio europeo di definire una strategia comunitaria per limitare il riscaldamento globale a 2° C, ossia a livelli paragonabili a quelli preindustriali, e individuerà proposte concrete, sia all’interno dell’Unione europea che a livello internazionale, per conseguire tale obiettivo. Uno dei nostri maggiori obiettivi sarà quello di coinvolgere gli Stati Uniti e altri paesi in rapido sviluppo come Cina e India in maniera comune, ma differenziata, come previsto dalla Convenzione delle Nazioni Unite sui cambiamenti climatici.</p>
      <p sl="en">La Commissione garantirà che la strategia in materia di energia e di clima per l’Unione europea contenuta nel pacchetto relativo all’energia e nel Libro verde sia coerente, coordinata e sostenibile. Ritengo che dallo scorso anno a Montreal il dibattito sui cambiamenti climatici stia beneficiando di un rinnovato slancio. Dovremo tenere il passo per quanto riguarda l’impegno a livello interno, mentre nel processo internazionale dovremo avere pazienza e continuare a infondere fiducia.</p>
      <p sl="en">Infine, vorrei dire che Al Gore ha dato veramente un contributo importante con la sua opera di sensibilizzazione nell’Unione europea e io ho avuto l’onore di presentarlo di fronte alla platea gremita di un teatro a Bruxelles circa un mese fa.</p>
    </intervention>
    <intervention id="3-383" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Comunico d’aver ricevuto una proposta di risoluzione ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.30.</p>
    </intervention>
  </section>
  <section id="creitem28" title="16. Trasporto sulle vie navigabili interne (discussione)">
    <intervention id="3-385" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca la relazione (A6-0299/2006), presentata dall’onorevole Wortmann-Kool a nome della commissione per i trasporti e il turismo, sulla promozione del trasporto sulle vie navigabili interne NAIADES, programma d’azione europeo integrato per il trasporto sulle vie navigabili interne [2006/2085(INI) ].</p>
    </intervention>
    <intervention id="3-386" speaker_id="28167" name="Corien WORTMANN-KOOL" is_mep="True" mode="spoken" role="relatore" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, vorrei esprimere i miei più sentiti ringraziamenti al Vicepresidente della Commissione per NAIADES, il programma d’azione per il trasporto sulle vie navigabili interne. La Commissione può contare sul sostegno del Parlamento; è infatti necessario accordare al trasporto sulle vie navigabili interne un posto di rilievo nell’agenda europea. La nostra relazione ha ricevuto l’appoggio unanime della commissione per i trasporti e il turismo, e vorrei porgere i miei ringraziamenti ai colleghi deputati, ai relatori ombra e a tutti i collaboratori per i loro sforzi in questa direzione.</p>
      <p sl="nl">Signor Vicepresidente, benché il Parlamento appoggi gli obiettivi della Commissione, riteniamo che per poterli realizzare occorra maggiore ambizione. Nella relazione, il Parlamento sottolinea in particolar modo l’importanza dell’affidabilità delle vie navigabili interne. Questa è, in definitiva, la chiave del loro successo e della loro espansione. L’affidabilità del trasporto sulle vie navigabili interne fa perno sull’efficacia delle infrastrutture e delle attrezzature di trasbordo, e l’attuale ritardo della manutenzione delle infrastrutture delle vie navigabili interne in Europa è uno dei problemi più urgenti da risolvere. In questo contesto, un’attenzione particolare va accordata ai nuovi Stati membri e ai loro problemi specifici. La responsabilità principale spetta, naturalmente, alle autorità nazionali o regionali, che attualmente danno scarsa priorità a questo settore.</p>
      <p sl="nl">Il Parlamento chiede inoltre maggiori finanziamenti nel quadro delle RTE, in particolare per quanto riguarda i progetti prioritari, e resta in attesa della nomina di un coordinatore RTE. Il Vicepresidente può garantire che presenterà una proposta al riguardo in tempi brevi? Il Parlamento vorrebbe inoltre che fosse concessa una maggiore priorità a tutti i progetti d’interesse comune relativi alle vie navigabili interne, che permetteranno di finanziare molti piccoli progetti relativi alle infrastrutture, e che fosse loro assegnato un tasso preferenziale più elevato, del venti per cento. Finora, infatti, la maggior parte dei fondi è stata di fatto impiegata per finanziare le vie ferroviarie e stradali; si tratta di una situazione che, se si intende attuare seriamente il programma NAIADES, deve necessariamente cambiare.</p>
      <p sl="nl">Va inoltre presa in considerazione la possibilità di contribuire ai progetti relativi ai servizi di informazione fluviale mediante il programma pluriennale. Il Parlamento voterà a favore di questa proposta − la stessa che la Presidenza finlandese ha avanzato in seno al Consiglio − nella giornata di domani: se il Vicepresidente garantirà il suo sostegno, tutto comincerà ad acquistare un senso.</p>
      <p sl="nl">Il Parlamento è ambizioso anche per quanto riguarda l’ambiente. Auspichiamo che la Commissione presenti un regolamento sull’introduzione di carburanti più puliti il prima possibile. Lo scorso venerdì abbiamo ricevuto dai vostri uffici ulteriori informazioni al riguardo, e ve ne siamo riconoscenti. Senza dubbio sono state condotte numerose ricerche, anche sull’impatto tecnico ed economico, e i risultati sembrano promettenti. Per questo vorrei chiederle di presentare una proposta efficace, al momento del riesame della direttiva. E’ importante non perdere di vista la prospettiva di un TVN altrettanto pulito del trasporto su strada. Su questo punto anche il settore è favorevole. Ho letto sul giornale che il settore ritiene di poter conseguire risultati maggiori mediante il registro centrale di consulenza, perché la Commissione non intenderebbe agire precipitosamente. Spero che il Vicepresidente possa rassicurarmi a questo riguardo.</p>
      <p sl="nl">Si è parlato molto del fondo per l’innovazione, che a mio avviso costituirebbe un ottimo modo per rafforzare quest’eccellente programma d’azione. Il settore, da parte sua, ha delle buone idee, e Bruxelles ha stanziato quaranta milioni di euro. Il Parlamento è del parere che anche la Commissione e il Consiglio debbano ribadire il loro impegno e predisporre la stessa somma, in modo da rendere disponibili, nel complesso, centoventi milioni di euro. Il Consiglio ha fatto poco, in termini di aiuto concreto: sarebbe in condizione di persuaderlo ad agire? Cosa ancora più importante, sarebbe disposto a stanziare questi quaranta milioni di euro nel corso dei prossimi anni? Penso che ciò potrebbe dar prova della sua effettiva volontà di attuare il programma d’azione.</p>
      <p sl="nl">Il programma d’azione contiene vari altri punti che siamo molto lieti di sottoscrivere: un manuale per i finanziamenti, direttive relative agli aiuti di Stato e l’annunciata valutazione della legislazione esistente, assolutamente necessaria se si vogliono ridurre gli oneri amministrativi. A questo riguardo, vorrei far rilevare la problematicità della normativa ambientale.</p>
      <p sl="nl">Non è un caso che io abbia lasciato per ultimi gli aspetti legislativi, cui ho impresso, nella relazione, una direzione chiara. Occorre concentrarsi sulla cooperazione, tenere in considerazione le attuali competenze di tutte le parti interessate e trarre vantaggio dalla competenza delle organizzazioni internazionali. La competizione tra le autorità non avrebbe che un effetto dilatorio. Il programma d’azione, al contrario, va avviato con urgenza.</p>
      <p sl="nl">Per concludere, è necessario che la Commissione si impegni concretamente ad agire. Rimboccandosi le maniche, infatti, dimostrerà che sta davvero prendendo a cuore le vie navigabili interne e solo allora sarà il momento di riflettere, se necessario − e ancora non ne sono persuasa − sui rapporti istituzionali.</p>
    </intervention>
    <intervention id="3-387" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signor Presidente, onorevoli deputati, innanzi tutto vorrei congratularmi con l’onorevole Wortmann-Kool per questa eccellente relazione. La risoluzione dimostra che tra Parlamento, Consiglio e Commissione vi è ampio accordo per quanto riguarda la promozione del trasporto sulle vie navigabili interne. La navigazione interna è sicura, poco inquinante, efficiente dal punto di vista energetico, e dispone di ingenti capacità di riserva. A dispetto dei vantaggi offerti, il trasporto sulle vie navigabili interne è sottoutilizzato: rappresenta appena il sei per cento dei trasporti di merci globali nell’Unione, benché in alcuni Stati membri la sua quota modale arrivi al quaranta per cento.</p>
      <p sl="fr">Oggi l’Europa dispone di 36 000 km di vie navigabili interne: si tratta di una vera e propria rete transeuropea. Occorre un approccio europeo che promuova questo tipo di trasporto, che può infatti raggiungere una quota modale ben più elevata se, come ha sottolineato poco fa l’onorevole Wortmann-Kool, al nostro approccio fanno seguito azioni concrete.</p>
      <p sl="fr">Sono grato al Parlamento per il sostegno manifestatomi mediante la relazione dell’onorevole Wortmann-Kool. Signor Presidente, mi limiterò ad alcune osservazioni sui punti principali, a cominciare dal miglioramento delle condizioni del mercato. Dobbiamo sviluppare nuovi servizi, multimodali e innovativi, in modo da permettere al trasporto sulle vie navigabili interne di svolgere il ruolo che gli compete tra i grandi porti marittimi e le metropoli dell’interno. Il settore della navigazione interna è formato per oltre il settanta per cento da piccole imprese, costituite in prevalenza da piccoli battellieri. Occorre creare le condizioni per rafforzare la loro posizione sul mercato, garantendo, ad esempio, un miglior accesso ai finanziamenti mediante la soppressione delle barriere regolamentari e amministrative, nonché fornendo indicazioni chiare sugli aiuti di Stato a disposizione. La Commissione sta per avviare i suoi lavori sugli aiuti di Stato in favore di questo settore. Gli orientamenti in materia saranno pubblicati nel 2008-2009. Questo per quanto concerne le condizioni del mercato.</p>
      <p sl="fr">Per quanto riguarda la modernizzazione della flotta, il trasporto sulle vie navigabili interne deve migliorare le sue prestazioni e la sua efficienza logistica in termini di rispetto dell’ambiente e di sicurezza. Le innovazioni devono concentrarsi sulla costruzione delle imbarcazioni − il motore e il sistema di propulsione, ad esempio − e sulle tecnologie d’informazione e comunicazione relative ai cosiddetti servizi d’informazione fluviale. Esiste già un quadro regolamentare, ma occorre garantire l’effettiva messa in atto del sistema. Ciò vale anche per le norme relative ai carburanti destinati alla navigazione interna. Regole più severe, che dovremmo proporre entro la fine dell’anno, ci permetteranno di migliorare ulteriormente la qualità ambientale del trasporto sulle vie navigabili interne.</p>
      <p sl="fr">Passando alla promozione dell’occupazione e delle competenze, il trasporto sulle vie navigabili interne soffre di una penuria di equipaggi e di una insufficienza sempre più grave di candidati all’acquisizione delle imprese. La strategia deve concentrarsi sul miglioramento delle condizioni di lavoro e di vita a bordo e sulla formazione professionale. Intendo proporre, nel 2008, l’armonizzazione dei requisiti degli equipaggi e dei certificati di conducente, mediante la procedura di riconoscimento reciproco.</p>
      <p sl="fr">Quanto all’immagine del trasporto sulle vie navigabili interne, quella che al momento grava sulla navigazione interna va corretta. Occorre sensibilizzare i cittadini sulle effettive potenzialità della navigazione interna realizzando una rete di promozione del trasporto sulle vie navigabili interne, come già avviene in alcune regioni.</p>
      <p sl="fr">Per quanto concerne l’infrastruttura fluviale, la rete presenta strozzature che frenano la competitività del trasporto sulle vie navigabili interne. Occorre pertanto rimuovere gli ostacoli esistenti. Tale responsabilità spetta, in primo luogo, agli Stati membri, ma la Commissione può dare il suo contributo grazie alle reti transeuropee. In questo contesto, la Commissione accorda la priorità allo sviluppo dei due assi fluviali più importanti: l’asse Reno-Mosa-Danubio e il collegamento Senna-Schelda.</p>
      <p sl="fr">Nel nuovo regolamento finanziario sottoposto all’approvazione del Parlamento, abbiamo proposto un tasso di sostegno del trenta per cento per i progetti fluviali, nonché l’inclusione di tali progetti nel programma pluriennale. Mi auguro che il Consiglio, come il Parlamento, sostenga le nostre proposte. L’apporto dei sistemi di trasporto intelligenti è essenziale. Stiamo lavorando alla realizzazione dei servizi di informazione fluviale, ovvero, in concreto, un sistema di gestione di informazioni relative al trasporto sulle vie navigabili interne, che permetterà ai battellieri di pianificare meglio i loro tragitti, di ridurre i tempi d’attesa alle chiuse e di monitorare costantemente i trasporti.</p>
      <p sl="fr">L’onorevole Wortmann-Kool ha accennato alla nomina di un coordinatore RTE. Devo dire che accogliamo favorevolmente i risultati raggiunti dai sei coordinatori già designati. Anche l’onorevole Costa, da parte sua, ha chiesto la nomina di un coordinatore unico per il trasporto sulle vie navigabili interne e per il trasporto marittimo. Ciò che posso dire è che ho appunto intenzione di scegliere due coordinatori nel corso delle prossime settimane.</p>
      <p sl="fr">Il programma NAIADES prevede un ventaglio di azioni molto diverse tra loro: un’armonizzazione del regolamento, una promozione strategica e misure di coordinamento. Tutte queste azioni, tuttavia, saranno efficaci soltanto in presenza di un adeguato quadro istituzionale. Oggi ci troviamo, di fatto, di fronte a una frammentazione delle risorse e a una dispersione degli sforzi a vari livelli. Occorre quindi adattare il quadro alle esigenze del mercato europeo ampliato. Stiamo prendendo in esame diverse opzioni. I risultati di questa analisi saranno discussi con tutte le parti interessate, con gli Stati membri e le commissioni fluviali internazionali.</p>
      <p sl="fr">Per concludere, è indispensabile che il programma NAIADES abbia successo e, a questo scopo, dobbiamo poter contare sul sostegno dei responsabili delle decisioni a tutti i livelli: le autorità nazionali e regionali, le commissioni fluviali e le imprese. Ringrazio il Parlamento e l’onorevole Wortmann-Kool per aver lanciato, con questa relazione, un segnale forte a favore della promozione della navigazione interna, di cui l’Europa ha più che mai bisogno.</p>
    </intervention>
    <intervention id="3-388" speaker_id="28136" name="Etelka BARSI-PATAKY" is_mep="True" mode="spoken" nationality="Hungary" birth_date="15-09-1941" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">a nome del gruppo PPE-DE. − Il Vicepresidente Barrot ha delineato, in relazione al trasporto sulle vie navigabili interne, un programma a tutto campo, per il quale non possiamo che congratularci. A parere del Parlamento, la relazione parlamentare preparata dall’onorevole Wortmann-Kool costituisce un’adeguata formulazione e descrizione di questo ampio programma. I nostri propositi al riguardo sono in perfetta sintonia con quelli della Commissione.</p>
      <p sl="hu">Tra i vari risultati strategici, vorrei soffermarmi su un unico punto, quello relativo alle infrastrutture. Le recenti inondazioni hanno dimostrato che nell’ambito delle infrastrutture, con particolare riferimento ai tentativi di migliorare la navigabilità, occorre procedere con prudenza, in modo da garantire la navigazione in via permanente. Le inondazioni rendono la navigazione insicura e imprevedibile: l’obiettivo principale del programma NAIADES è pertanto l’impegno a prestare estrema attenzione al controllo delle inondazioni. Vorrei mettere in evidenza alcune riflessioni ambientali del programma meritevoli di particolare attenzione, quali la creazione e la tutela delle pianure alluvionali. E’ mia opinione che si debba agire con prudenza e nel rispetto delle esigenze ambientali e della navigazione.</p>
      <p sl="hu">Vorrei concludere con un breve commento su un altro punto. Per quanto riguarda la navigabilità del Danubio, è importante poter contare su condizioni di navigazione di elevata qualità per tutta la sua lunghezza. Tra i paesi terzi interessati, vorrei evidenziare il caso della Serbia. Per questo paese, l’importanza del Danubio come via navigabile è aumentata considerevolmente: propongo quindi che i futuri Stati membri, ossia Bulgaria e Romania, così come la regione del Mar Nero, instaurino a questo riguardo una stretta collaborazione. Tutte queste proposte sono presenti nella relazione, per la quale ringrazio la collega, l’onorevole Wortmann-Kool.</p>
    </intervention>
    <intervention id="3-389" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo PSE. − Signor Presidente, signor Commissario, poco fa commentavo con la relatrice, onorevole Wortmann-Kool, che a prendere la parola finora in questo dibattito sono state soltanto donne. E poi dicono che il trasporto interessa solo gli uomini. Forse le “naiadi” ci ispirano, e probabilmente il Commissario dovrebbe prenderne nota e designare, per il programma NAIADES, due coordinatrici. Ma torniamo alle questioni serie e alla relazione dell’onorevole Wortmann-Kool.</p>
      <p sl="es">In linea di principio, sosteniamo formalmente il programma d’azione europeo integrato per il trasporto sulle vie navigabili interne, noto come NAIADES, e la necessità che gli sia accordato un rilievo politico maggiore. Effettivamente, ed è stato evidenziato, l’impiego delle vie navigabili varia molto in Europa, dallo 0,1 per cento in paesi come il Regno Unito, l’Italia, o, in misura ancora inferiore, la Spagna, al 40 per cento nei Paesi Bassi, dotati di un numero più elevato di vie navigabili. In alcuni casi, purtroppo, i canali e i fiumi sono stati abbandonati.</p>
      <p sl="es">Si sono compiuti, tuttavia, ammirevoli tentativi di recupero. Nel mio paese, a causa della sua natura montagnosa, canali e fiumi sono utilizzati più per l’estrazione di acqua potabile e irrigua che per il trasporto, tuttavia conosciamo e appoggiamo le iniziative relative al tratto navigabile del Guadalquivir, da Siviglia al mare, che ci auguriamo venga incluso nella rete transeuropea. Sono inoltre molto lieta degli sforzi che sta compiendo la mia città, Saragozza, che ospiterà l’Expo 2008 e che in questo contesto spera − come è stato proposto nell’ambito degli obiettivi di promozione delle acque e dello sviluppo sostenibile − di ripristinare la navigabilità del fiume Ebro. Siamo quindi lieti di poterci annoverare tra i paesi interessati dal progetto europeo.</p>
      <p sl="es">Quando si parla di sviluppo sostenibile in questo ambito, ci si riferisce alla possibilità, per le vie navigabili, di contribuire a ridurre l’impatto delle emissioni di CO2 fino al 75 per cento in confronto alle vie stradali, nonché di promuovere a livello europeo − di qui la sua importanza − questa rete di vie navigabili interne, e di sostenere nuove formule che rendano il settore più competitivo ed efficiente.</p>
      <p sl="es">L’onorevole Wortmann-Kool ha svolto, come relatrice, un lavoro eccellente, e attendiamo impazientemente le prossime proposte della Commissione intese ad accrescere l’impatto economico e competitivo di questo nuovo settore. Sosteniamo in particolar modo il rafforzamento delle infrastrutture, ovvero la trasformazione delle migliaia di chilometri di vie navigabili interne e delle centinaia di porti interni, nonché delle infrastrutture delle chiuse, cui si è già accennato, in una rete di connessioni in grado di rafforzare la coesione regionale e territoriale. A questo scopo, alcuni degli emendamenti che abbiamo presentato in seno alla commissione competente, e che sono stati accolti, chiedono una maggiore inclusione di questo settore nei programmi della rete transeuropea. Un’altra proposta riguarda il sostegno dei sistemi di informazione fluviale, che a nostro avviso accresceranno ampiamente l’efficienza e la sicurezza del settore.</p>
      <p sl="es">Riteniamo inoltre eccellente l’idea di ottenere maggior sostegno economico per sfruttare le potenzialità del settore nell’ambito del trasporto di container , sebbene esso presenti ancora gravi carenze. Nella relazione sulla logistica, che spero di poter presentare a quest’Assemblea, includerò senza dubbio le proposte dell’onorevole Wortmann-Kool relative al miglioramento degli aspetti logistici, all’innovazione e al progresso tecnologico al fine di ridurre i costi operativi.</p>
    </intervention>
    <intervention id="3-390" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. − Signor Presidente, onorevoli colleghi, come ha messo in rilievo il Commissario, − e di questo lo ringrazio − il trasporto sulle vie navigabili costituisce il 6 per cento dei trasporti di persone e merci; è necessario quindi elaborare un programma ambizioso per mettere in atto queste capacità inutilizzate e migliorare le infrastrutture esistenti.</p>
      <p sl="de">Va detto che la più grave carenza in questo settore è la mancanza di nodi intermodali. Per sviluppare catene di trasporto che includano anche il trasporto sulle vie navigabili, la prima cosa da fare è costituire porti e terminali.</p>
      <p sl="de">L’innovazione, mentre in altri settori dei trasporti ha compiuto grandi passi avanti, in questo campo arranca. Riguardo ai carburanti e ai materiali, abbiamo ancora molto terreno da recuperare e questo programma offre l’opportunità di farlo, ma occorre anche, come ha già accennato il mio collega, puntare seriamente l’attenzione sull’ambiente, e questo è un punto cui attribuisco un’importanza particolare.</p>
      <p sl="de">Vorrei chiedere inoltre ai colleghi di sostenere l’emendamento che abbiamo proposto, relativo al trasporto sulle vie navigabili delle merci pericolose, cui andrebbero applicate norme altrettanto severe di quelle valide per il trasporto stradale e ferroviario, dal momento che un incidente che implichi merci pericolose su una via navigabile può causare danni enormi e irreversibili.</p>
      <p sl="de">Un altro problema è rappresentato dalla tendenza a immatricolare le navi sotto altre bandiere − ovvero a registrarle una seconda volta sotto bandiere di comodo − che rappresenta un problema per le norme sociali, nonché un pericolo di cui occorre senz’altro tener conto fin dall’inizio.</p>
      <p sl="de">Vorrei ringraziare la relatrice per la sua eccellente relazione, e i relatori ombra per l’ottima collaborazione. Grazie ancora a tutti e mi auguro che domani la relazione possa essere adottata senza modifiche.</p>
    </intervention>
    <intervention id="3-391" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL. − Signor Presidente, se per anni i vecchi fiumi navigabili sono stati trascurati o chiusi, il trasporto sulle vie navigabili interne sembrava superato, e si assisteva alla crescita massiccia del trasporto di merci su strada, oggi tutti, indipendentemente dagli schieramenti politici, accolgono positivamente il fatto che il trasporto su acqua delle merci stia tornando di moda. Questo consenso cela tuttavia opinioni diverse, come è apparso evidente in occasione del dibattito relativo al Libro bianco sulla politica europea dei trasporti fino al 2010, svoltosi in quest’Aula nel febbraio 2003. Per il mio gruppo, e per qualche altro, il trasporto su acqua rappresenta un’alternativa allo sviluppo crescente e sempre più accentuato delle autostrade, nonché un approccio equilibrato nei confronti dello spazio e dell’ambiente. In contrasto con questo approccio è la posizione di chi vuole sempre di più di qualunque cosa, comprese, quindi, le autostrade.</p>
      <p sl="nl">Dando luogo a sovracapacità si garantisce agli imprenditori una maggiore libertà di scelta, nell’ambito di tali sovracapacità, della modalità di trasporto per loro più vantaggiosa in un dato momento. Un esempio di sovracapacità è la costosa linea Betuwe, costruita nei Paesi Bassi come progetto RTE per il trasporto di merci su rotaia nel corso inferiore del Reno, lungo i fiumi Waal e Lek, che sono del tutto navigabili. Progetti più imminenti di questi, che probabilmente restano sottoutilizzati, sono per esempio l’allargamento degli stretti canali che collegano il nord della Francia con Belgio e Paesi Bassi, o il tentativo di far tornare il trasporto sul Danubio tra l’Ungheria e il Mar Nero, sempre più ridotto dopo i bombardamenti del 1999, ai livelli iniziali.</p>
      <p sl="nl">Il mio gruppo si oppone alla sovracapacità. Anche nel caso delle vie navigabili, essa va a scapito dello spazio, della natura e dell’ambiente. L’adattamento dei corsi d’acqua ha effetti sulle pianure alluvionali, sulla biodiversità, sull’approvvigionamento di acqua potabile e sulle inondazioni nelle zone circostanti le pianure. Il trasporto fluviale, inoltre, non è una panacea che fa sparire come per magia il rischio delle sostanze nocive e inquinanti. Il trasporto di tali sostanze comporta rischi non solo per i fiumi stessi, ma anche per le zone residenziali, e per le aree di grande bellezza situate sulle sponde dei corsi d’acqua. Abbiamo bisogno di qualcosa di più che motori più puliti e carburanti privi di zolfo. Con il gruppo Verde/Alleanza libera europea, vorremmo proporre prelievi sulle infrastrutture, al fine di promuovere la concorrenza leale tra i diversi modi di trasporto, una migliore valutazione dell’impatto ambientale dei piani di sviluppo europeo, un irrigidimento delle norme relative al trasporto di sostanze pericolose, nonché il divieto, per le navi che percorrono vie navigabili interne, di fare ricorso a bandiere di comodo, perché ciò ha un effetto negativo in termini di norme sociali, ambientali, e di sicurezza. Solo quando il trasporto fluviale soddisferà requisiti qualitativi di questo tipo, la sua crescita costituirà un passo avanti nella giusta direzione.</p>
    </intervention>
    <intervention id="3-392" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. − Signor Presidente, innanzi tutto vorrei congratularmi con la relatrice per la sua relazione estremamente esauriente, e ringraziarla per l’ottima collaborazione. Come gli altri oratori, desidero esprimere il mio caloroso sostegno a favore del programma NAIADES. Il trasporto sulle vie navigabili interne può contribuire in modo sostanziale, se adeguatamente supportato da una politica di accompagnamento, a risolvere il problema dei trasporti. Sono lieto che questo messaggio venga inviato anche ai governi nazionali, regionali e locali. Sia i vecchi che i nuovi Stati membri sono esortati a riflettere, nella loro politica economica e di pianificazione, sulle opportunità offerte dalle vie navigabili interne, al fine di soddisfare le esigenze di trasporto delle imprese per quanto riguarda non solo i flussi delle merci più grosse, ma anche quelli delle merci più piccole.</p>
      <p sl="nl">Anche l’esortazione a migliorare attivamente la prestazione ambientale della flotta riceve il mio appoggio incondizionato. Allo stesso modo, l’introduzione di sistemi di incentivi per la riduzione delle emissioni e l’istituzione di nuove misure volte al risparmio energetico, come nel trasporto su strada, può contribuire, nel trasporto sulle vie navigabili interne, a rendere la flotta più rispettosa dell’ambiente.</p>
      <p sl="nl">Per concludere, spero che gli Stati membri dimostrino, nei confronti di questo programma d’azione, lo stesso atteggiamento positivo e lo stesso impegno che i membri di questa Assemblea hanno manifestato nelle ultime settimane.</p>
    </intervention>
    <intervention id="3-393" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, vorrei sottolineare in modo particolare il titolo della relazione dell’onorevole Wortmann-Kool: si tratta di una relazione sulla promozione del trasporto sulle vie navigabili interne. Questo tipo di trasporto necessita senza dubbio di aiuto. Ciò non vale forse per i Paesi Bassi, paese da cui proviene la relatrice, ma è senz’altro vero per molti altri paesi dell’Unione europea, tra cui il mio, la Polonia. Alcuni anni fa in Polonia è stato adottato il programma ODER, chiamato inizialmente programma Oder 2006, ma poi prolungato fino al 2015. Tutti questi programmi non sono altro, tuttavia, che discorsi vuoti, perchè in realtà non si sta facendo nulla.</p>
      <p sl="pl">La relazione su cui stiamo discutendo ha il merito di affrontare dichiaratamente il trasporto sulle vie navigabili interne europee come un settore autonomo, − e sottolineo la parola autonomo − il che significa considerare le vie navigabili interne non come un completamento del trasporto stradale e ferroviario, o come un’aggiunta trascurabile, bensì come una totalità indipendente e autonoma. Questo è molto importante, perché la prossima adesione di Bulgaria e Romania offrirà un’opportunità unica di creare una rete europea di vie navigabili interne.</p>
      <p sl="pl">Vorrei mettere a parte quest’Assemblea di uno dei miei sogni; si tratta di un sogno che credo di condividere con molti membri della commissione per i trasporti e il turismo. E’ quello di un viaggio lungo le vie navigabili interne, vecchie e nuove, d’Europa; un viaggio forse un po’ fuori moda, ma molto bello. Per poter realizzare un viaggio simile, tuttavia, sono necessari ulteriori, significativi investimenti.</p>
      <p sl="pl">Credo possa essere utile rammentare alcune idee di un certo rilievo cui statisti lungimiranti, nel corso dei secoli, hanno aspirato: una di queste è la creazione di un canale tra l’Oder e il Danubio, che metterebbe in comunicazione due importanti masse d’acqua.</p>
      <p sl="pl">Esorto la Commissione a non porre fine ai suoi studi, e a continuare a lavorare alla creazione di una rete europea di vie navigabili interne. Gli studi in questo campo devono essere portati avanti. Auguro pertanto a questo progetto ogni successo.</p>
    </intervention>
    <intervention id="3-394" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, l’Austria è, com’è noto, una regione montuosa, ma nell’inno nazionale − mi si consenta questa allusione, visto che domani è la nostra festa nazionale − è anche descritta come una terra su un fiume, e questo fiume è il Danubio. Le vie navigabili interne sono quindi un tema importante per noi austriaci, essendo l’Austria collegata via acqua con l’ovest, ovvero con l’asse Reno-Meno-Mosa, ma anche, soprattutto, con il sud e l’est.</p>
      <p sl="de">In Austria sappiamo quanto sia importante, non solo per il nostro paese ma per l’intera Europa, poter contare su un sistema di vie navigabili migliore, laddove migliore significa soprattutto più efficiente. Si è fatto riferimento alle dimensioni ambientale e tecnologica, oltre che a vari altri aspetti, ma sappiamo anche che è soprattutto nell’interesse dei nuovi e dei futuri Stati membri dell’Unione europea che occorre cercare alternative al trasporto stradale. Diversamente, ci ritroveremo letteralmente sommersi dalle strade. Quale miglior alternativa allora di una infrastruttura nel corridoio VII della rete transeuropea, ben sviluppata e quindi utilizzata adeguatamente? Sono lieto del fatto che la Commissione sia disposta a valorizzare questo modo di trasporto, e non posso fare altro che condividere in larga parte ciò che il Vicepresidente Barrot ha dichiarato oggi. Una volta definiti, tuttavia, i piani e programmi devono anche essere messi in atto, e il prima possibile.</p>
      <p sl="de">Mi auguro che i contributi apportati durante la Conferenza sulle vie navigabili interne organizzata a Vienna dalla Presidenza austriaca del Consiglio siano stati utili per quanto riguarda nel complesso l’argomento di cui stiamo discutendo, e possano esserlo anche in relazione alle opportunità future.</p>
      <p sl="de">Vorrei ringraziare in particolar modo la relatrice, onorevole Wortmann-Kool, per l’ottimo lavoro che ha svolto sul documento in esame, per la sua collaborazione, e soprattutto per essersi lasciata persuadere a lottare, oltre che per le priorità della “vecchia Europa”, anche per le prospettive e le opportunità offerte dalla “nuova Europa”. Ribadisco quanto ho già detto: è venuto il momento di sfruttare tali opportunità.</p>
    </intervention>
    <intervention id="3-395" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, per molti anni le vie navigabili interne nell’Unione europea sono state trascurate in modo a dir poco criminale. Con il programma NAIADES intendiamo cambiare questa situazione. Vogliamo che le vie navigabili interne progrediscano in termini di creazione di posti di lavoro, sui mercati, in relazione alle infrastrutture e alla flotta nel suo complesso.</p>
      <p sl="de">Ciò dipende prima di tutto dall’affidabilità delle vie navigabili interne e dalla disponibilità di porti interni multifunzionali, nonché dalle catene di trasporto multimodali. In questo contesto vorrei mettere in evidenza, come ha già fatto il Commissario Barrot, l’importanza dei SIF come contributo fondamentale per l’utilizzo delle vie navigabili interne, che reputo vadano inclusi, per sfruttarne appieno il potenziale, nel programma RTE.</p>
      <p sl="de">Ma torniamo al programma NAIADES: in riferimento al programma, la relazione evidenzia la necessità di stabilire limiti comunitari più rigorosi per le emissioni, in particolare promuovendo l’introduzione di carburanti a basso contenuto di zolfo. Fin qui, tutto bene, ma ritengo controproducente che limiti più severi per le emissioni costringano il settore delle vie navigabili interne, costituito in prevalenza da piccole e medie imprese, a sostenere spese che non può permettersi per effettuare riparazioni. Per questo occorre impegnarsi insieme affinché non solo la Commissione, ma anche gli Stati membri offrano incentivi intesi ad accelerare l’introduzione di motori navali rispettosi dell’ambiente.</p>
      <p sl="de">Credo sia importante che il previsto Fondo europeo per l’innovazione del trasporto sulle vie navigabili venga costituito alle condizioni convenute con le stesse imprese di navigazione interna, e sia in grado di contribuire al finanziamento degli uffici per la comunicazione.</p>
      <p sl="de">A seguito dell’iniziativa della Commissione di fornire fonti d’informazione in materia di finanziamento, per esempio sotto forma di un manuale per i finanziamenti, credo occorra anche un piano di sviluppo europeo, comprendente un inventario aggiornato e informazioni più dettagliate sulle vie navigabili europee, che si avvalga tanto degli studi degli esperti e delle relazioni a disposizione, che dell’esperienza acquisita dai coordinatori. Non avrebbe infatti senso riscoprire, ogni volta, l’acqua calda. Occorre inoltre fare in modo di evitare ogni ulteriore burocrazia, che è sempre inopportuna nell’attuazione dei piani d’azione.</p>
      <p sl="de">Per concludere vorrei ringraziare la relatrice, onorevole Wortmann-Kool, per il suo impegno e la sua collaborazione davvero positiva e proficua.</p>
    </intervention>
    <intervention id="3-396" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signor Presidente, vorrei iniziare ribadendo quanto si è detto nel corso di questo eccellente dibattito e ringraziando tutti gli oratori. Come si è affermato, la navigazione interna non è un semplice sovrappiù, ma rappresenta un’opzione a tutti gli effetti, e l’Europa di oggi ha bisogno di modi di trasporto alternativi a quello su strada. Di questo sono assolutamente convinto, così come lo sono la relatrice e tutti i presenti. E’ vero tuttavia che le dichiarazioni non bastano: occorre agire. Cercherò quindi di darvi alcune risposte.</p>
      <p sl="fr">Concentriamoci innanzi tutto sul Fondo per l’innovazione: i servizi della Commissione, con i rappresentanti delle professioni e gli Stati membri, stanno esaminando la possibilità di creare un Fondo per l’innovazione nel campo del trasporto sulle vie navigabili interne. Tale Fondo costituirebbe uno strumento importante per l’attuazione del programma NAIADES. Stiamo prendendo in considerazione diverse opzioni, come ad esempio il modo in cui questo Fondo può essere sostenuto dal settore della navigazione interna, dall’Unione e dagli Stati membri. La Commissione stilerà una relazione sul quadro della situazione e sugli esiti delle valutazioni nel 2007. Il Fondo per l’innovazione è, in effetti, un punto sul quale l’onorevole Wortmann-Kool ha posto un grande accento.</p>
      <p sl="fr">Per quanto riguarda il problema dell’inquinamento navale, onorevole Wortmann-Kool, dobbiamo certamente prendere in considerazione la possibilità di ridurre il tasso di zolfo nei combustibili impiegati per la navigazione interna, ma non bisogna esagerare. L’idea è quella di abbassare il tasso di zolfo allo stesso livello di quello del carburante diesel impiegato per il trasporto su strada. Una riduzione del tasso di zolfo è essenziale se si vuole ridurre l’inquinamento atmosferico. Stiamo effettuando una revisione delle direttive sull’inquinamento atmosferico al fine di ridurre in modo sostanziale il tasso di zolfo. Ho senz’altro preso atto, tuttavia, di quanto l’onorevole Wortmann-Kool ha detto circa gli investimenti necessari a questo scopo.</p>
      <p sl="fr">L’onorevole Lichtenberger ha posto la questione del monitoraggio dei trasporti pericolosi. Su questo punto, tengo a chiarire che una proposta al riguardo è attualmente oggetto di una consultazione interservizi e sarà adottata entro la fine dell’anno. Come regola generale, il miglioramento delle infrastrutture − e qui rispondo all’onorevole Meijer − sarà accompagnato da analisi d’impatto, al fine di ridurre il più possibile gli eventuali effetti negativi delle opere infrastrutturali.</p>
      <p sl="fr">In linea generale, vorrei dire a tutti gli oratori che le infrastrutture richiedono naturalmente investimenti. Questi sono responsabilità dei vari Stati membri. Tuttavia, − e mi rivolgo in particolare all’onorevole Ayala − nel regolamento finanziario abbiamo proposto di accordare la priorità al trasporto sulle vie navigabili interne, prevedendo un massimale del 30 per cento. Signor Presidente, se mi è consentito, vorrei chiedere il sostegno del Parlamento per l’adozione di questo regolamento finanziario. So che gli Stati membri dimostrano una certa riluttanza al riguardo, ma sono convinto che il Parlamento darà la priorità alle vie navigabili interne.</p>
      <p sl="fr">Si potrebbero senz’altro proporre altre soluzioni, ma il mio scopo, nel darvi queste poche risposte, era di dimostrare che sono chiaramente intenzionato ad agire. Come è stato sottolineato, l’Europa è ricca di vie navigabili magnifiche, come il Danubio, e ho preso nota delle osservazioni fatte sulla necessità di coinvolgere tutti coloro che vivono lungo il Danubio. In realtà, onorevole Rack, siamo ben consapevoli dell’importanza di vie navigabili come questa, e del ruolo centrale che potranno svolgere in futuro.</p>
      <p sl="fr">Signor Presidente, onorevoli deputati, questo è quanto avevo da dire, con la speranza di poter proseguire insieme questo lavoro decisivo, e di accordare alle vie navigabili d’Europa tutta l’importanza che meritano.</p>
    </intervention>
    <intervention id="3-397" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.30.</p>
    </intervention>
  </section>
  <section id="creitem29" title="17. Partenariati pubblico-privati (discussione)">
    <intervention id="3-399" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca la relazione (A6-0363/2006), presentata dall’onorevole Weiler a nome della commissione per il mercato interno e la protezione dei consumatori, sui partenariati pubblico-privati e il diritto comunitario in materia di appalti pubblici e concessioni [2006/2043(INI) ].</p>
    </intervention>
    <intervention id="3-400" speaker_id="1907" name="Barbara WEILER" is_mep="True" mode="spoken" role="relatore" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Commissario, onorevoli colleghi, innanzi tutto vorrei esprimere la mia gratitudine ai rappresentanti degli altri gruppi – l’onorevole Cederschiöld, l’onorevole Lambsdorff e l’onorevole Rühle – nonché ai rappresentanti della commissione per i problemi economici e monetari, che hanno contribuito alla preparazione della relazione, in quanto siamo riusciti a scambiare pareri in modo costruttivo e leale e, in ogni caso, a raggiungere l’accordo in seno alla commissione su oltre 140 emendamenti, sicché ne restano soltanto 23 da esaminare oggi o domani, benché si debba dire che si sono dovuti trovare compromessi anche al riguardo.</p>
      <p sl="de">Abbiamo cercato di garantire l’equilibrio tra due potenti parti contrapposte – le associazioni delle imprese e le associazioni delle autorità locali – che hanno promosso i loro interessi, senz’altro legittimi, in modo energico.</p>
      <p sl="de">Vorrei cominciare il mio intervento rivolgendomi a tali associazioni. Agli imprenditori intendo dire che, nonostante tutto ciò che abbiamo sentito, noi eurodeputati diamo per scontato che le autorità locali svolgano attività economiche e che, in effetti, una riappropriazione di alcune attività da parte loro è ragionevole e legittima. Alle autorità locali vorrei dire che le procedure di aggiudicazione degli appalti, a livello nazionale o europeo, non devono assolutamente essere arbitrarie, ma garantire la necessaria trasparenza nell’interesse dei cittadini e della prevenzione della corruzione. Nell’ambito del dibattito ho avuto l’impressione che entrambe le associazioni non sempre vedessero le cose in questo modo.</p>
      <p sl="de">Nella mia relazione, ho cercato di trovare un equilibrio che permetta di garantire una maggiore concorrenza per il settore privato e maggiori margini di cooperazione intercomunale per il settore pubblico, cioè le autorità locali.</p>
      <p sl="de">Domani decideremo quindi la posizione del Parlamento per quanto riguarda i futuri mandati per l’azione della Commissione, che – a parere del mio gruppo – ove possibile dovrebbe assumere la forma di legislazione. Si tratta degli aspetti giuridici e politici legati alle modalità di organizzazione dei servizi di interesse generale da parte dei comuni. Naturalmente tale attività si svolge in conformità del principio di sussidiarietà, che in seno all’Assemblea prendiamo molto sul serio. Dopo tutto, molti eurodeputati hanno forti legami con le autorità locali, essendo stati precedentemente attivi nella politica degli enti locali.</p>
      <p sl="de">Tuttavia, ci viene anche chiesto in che modo noi, convinti europeisti, organizzeremmo il mercato interno, ed esiste una pletora di sentenze della Corte di giustizia delle Comunità europee e di altri tribunali nazionali. Le denunce e i procedimenti della Commissione creano incertezza nei comuni e tra gli investitori per quanto riguarda gli investimenti locali e l’avvio di progetti, ed è quindi necessario un intervento dell’Unione europea.</p>
      <p sl="de">Per esempio, qual è il contenuto del diritto europeo in materia di appalti? Quali chiarimenti o integrazioni occorre introdurre per i PPP istituzionalizzati e per le attività interne? Riteniamo di avere il compito fondamentale di riflettere sul modo in cui procedere. A parere del mio gruppo, è occorre un intervento legislativo e non è sufficiente che la Commissione, nel tentativo di eludere il Parlamento, adotti comunicazioni interpretative o altri strumenti analoghi.</p>
      <p sl="de">Rivolgo quindi un nuovo appello agli onorevoli colleghi, affinché domani, quando voteranno per appello nominale, si esprimano a favore del diritto del Parlamento all’autodeterminazione. Non vogliamo né una grande iniziativa laboriosa, né un’apertura dell’ultima direttiva in materia di appalti, che alcuni Stati membri, come ad esempio la Germania, non hanno ancora recepito. Vogliamo invece chiarimenti e integrazioni, che non devono essere introdotti senza fare riferimento al Parlamento.</p>
      <p sl="de">Sarò molto sincera e vi dirò che non abbiamo alcuna soluzione per il problema della cooperazione intercomunale, questione che – come vedrete negli emendamenti – è stata la più controversa. Siamo del parere che la cooperazione intercomunale non possa essere genericamente esclusa dal campo di applicazione della normativa in materia di appalti, ma che non debba nemmeno essere soggetta a una procedura di appalto generale. Ciò significa che è necessario trovare una soluzione intelligente per questa questione controversa, in quanto la cooperazione intercomunale ha un ruolo significativo per i nostri comuni e di sicuro sarà utile in futuro.</p>
      <p sl="de">Che il Parlamento sia favorevole a questo strumento è dimostrato, tra l’altro, dalla nostra disponibilità a utilizzare i Fondi strutturali per finanziarlo. Sono certa che non tutti sappiano quanto ci siamo impegnati al riguardo.</p>
      <p sl="de">Considerata la nostra sensibilità verso le autorità locali europee, e grazie alla competenza degli onorevoli colleghi, membri della commissione per il mercato interno e la protezione dei consumatori e della commissione per i problemi economici e monetari, sono convinta che perverremo a una legislazione che tutti potranno sostenere e accettare e che sarà al riparo dalle sentenze della Corte di giustizia.</p>
    </intervention>
    <intervention id="3-401" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, onorevole Weiler, onorevoli deputati, come sapete, in diversi campi del settore pubblico sono stati istituiti partenariati pubblico-privati (PPP), che si stanno gradualmente sviluppando all’interno dell’Unione europea. In un periodo di ristrettezze di bilancio, non si può dubitare della loro importanza per l’economia europea, il che vale in particolare per il settore delle infrastrutture, soprattutto quello delle infrastrutture di trasporto, che conosco molto bene.</p>
      <p sl="fr">Al fine di garantire la piena efficacia di tali partenariati e una migliore utilizzazione dei fondi pubblici, è importante scegliere i partner privati sulla base di una concorrenza leale. La scelta del partner privato deve quindi essere il risultato di una procedura competitiva e non discriminatoria e deve permettere ai partner di trarre tutto il valore aggiunto da questo tipo di partenariato nel lungo periodo. Nondimeno, numerose parti interessate ritengono che il quadro normativo che disciplina la scelta dei partner privati ai fini della creazione di tali partenariati a livello comunitario sia incompleto o poco chiaro.</p>
      <p sl="fr">La relazione Weiler presenta una valutazione equilibrata delle sfide principali cui dobbiamo rispondere. Lei fornisce buone risposte ai problemi da risolvere, onorevole Weiler, e vorrei ringraziarla per il lavoro che ha svolto in veste di relatrice.</p>
      <p sl="fr">Vorrei menzionare due aspetti che reputiamo essenziali e che vorrei trattare prima del voto di domani. Parlerò innanzi tutto delle concessioni e quindi delle imprese a capitale misto pubblico-privato, i cosiddetti PPP istituzionalizzati.</p>
      <p sl="fr">In primo luogo, le concessioni: una concessione conferisce a un’impresa il diritto di utilizzare le strutture realizzate o i servizi forniti in cambio della costruzione di un’infrastruttura o della fornitura di un servizio. Ne sono esempi la costruzione e la manutenzione di autostrade e aeroporti e la gestione dei rifiuti. Nel novembre 2005, un anno fa, la Commissione ha descritto, nella sua comunicazione, i motivi per cui ritiene utile legiferare in materia di concessioni, in particolare per la concessioni di servizi. Scopo di questa iniziativa è assicurare la parità di trattamento e la certezza del diritto per l’aggiudicazione di concessioni di servizi, come nel caso degli appalti pubblici, operando una chiara distinzione tra appalti pubblici e concessioni. Al riguardo, sono certo che il Parlamento confermerà il parere della commissione per il mercato interno e la protezione dei consumatori. Tuttavia, rimane molto chiaro che la scelta della via legislativa non dovrà privare i poteri pubblici del margine di manovra di cui hanno bisogno per scegliere il miglior partner privato e, se necessario, per adeguare la concessione nel corso del tempo, conformemente agli obiettivi previsti dal partenariato per il futuro a lungo termine del PPP.</p>
      <p sl="fr">Detto questo, è necessario adottare un approccio graduale. In un primo tempo, la Commissione esaminerà più da vicino i costi e i benefici di un’iniziativa vincolante in materia di aggiudicazione di concessioni e studierà altre misure che permettano di affrontare i problemi in questione.</p>
      <p sl="fr">Sulla base dei risultati di tale valutazione d’impatto, la Commissione, in un secondo tempo, con ogni probabilità il prossimo anno, deciderà se il rapporto costi-benefici giustifichi tale iniziativa legislativa. In caso affermativo, prepareremo una proposta legislativa. Questo è ciò che ho da dire riguardo alle concessioni.</p>
      <p sl="fr">Passiamo alle imprese a capitale misto, cioè i PPP istituzionalizzati. Gli enti pubblici scelgono sempre più partner privati per la costituzione di imprese di servizi insieme con il settore pubblico, che noi definiamo partenariati pubblico-privati istituzionalizzati. Un simile partenariato solleva questioni specifiche: i principi comunitari di non discriminazione devono applicarsi alla scelta del partner privato, coprestatore dei servizi, alla scelta del prestatore di servizi o a entrambi i livelli?</p>
      <p sl="fr">La questione ha suscitato accese discussioni in seno al Parlamento. Il punto principale in realtà è stabilire se si debba creare un insieme di nuove norme o se si debba semplicemente chiarire la legislazione esistente, in modo da poter affrontare i problemi che emergono. La Commissione ha espresso una preferenza: per il momento non desidera elaborare nuove norme in materia, per due motivi.</p>
      <p sl="fr">In primo luogo, nella maggioranza degli Stati membri, la creazione di enti pubblico-privati ai fini della prestazione di servizi di interesse economico generale è una possibilità del tutto nuova e molto innovativa. Precisazioni non vincolanti in materia permetterebbero di fornire gli orientamenti necessari senza frenare l’innovazione.</p>
      <p sl="fr">In secondo luogo, nel 2004, dopo diversi anni di serrate discussioni, il Parlamento, i 15 Stati membri dell’epoca e la Commissione hanno raggiunto un compromesso e adottato le direttive attuali in materia di appalti pubblici. Molti Stati membri hanno applicato tali direttive solo quest’anno, e altri ne stanno preparando l’attuazione. Per legiferare sui partenariati misti pubblico-privati, dobbiamo rivedere il compromesso del 2004, negoziare un nuovo testo con 27 Stati membri – non più 15 – e, qualora si raggiunga un nuovo compromesso, obbligare nuovamente gli Stati membri a modificare le loro legislazioni nazionali e le loro prassi in materia di appalti pubblici, benché le norme attuali non siano ancora consolidate. Per questo motivo, consideriamo preferibile, in questa fase, optare per la via non legislativa, come richiesto dalla maggioranza delle parti interessate.</p>
      <p sl="fr">Signor Presidente, queste sono le osservazioni che desideravo fare a nome del mio collega, il Commissario McCreevy, ma lei avrebbe ragione a pensare che tali disposizioni interessino molto anche il Commissario responsabile dei trasporti. Ora ascolterò con attenzione gli interventi degli onorevoli parlamentari.</p>
    </intervention>
    <intervention id="3-402" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione per i problemi economici e monetari. – Signor Presidente, vorrei avere un quarto del tempo di parola del Commissario per illustrare la posizione della commissione per i problemi economici e monetari. Purtroppo non lo avrò, ma sono molto grato per le spiegazioni chiare fornite oggi, in particolare dalla relatrice, onorevole Weiler, che ha compiuto un gesto insolito per l’Assemblea, accettando punti fondamentali della proposta della commissione per i problemi economici e monetari nell’ambito della procedura di cooperazione rafforzata.</p>
      <p sl="de">Siamo tutti d’accordo sulla linea adottata, pur avendo le nostre divergenze in merito ad aspetti quali il paragrafo 5, che l’onorevole Weiler ha reinserito tramite l’emendamento n. 20. Qualora vi sia una proposta legislativa, la tratteremo nell’ambito della procedura di codecisione, come previsto dall’articolo 251. Si è trattato di un caso tipico, in seno alla commissione per i problemi economici e monetari, in cui abbiamo trovato la formulazione esatta soltanto dopo il voto, durante il quale abbiamo cercato un compromesso. Si dovrebbe invertire l’ordine, così non vi sarebbero differenze nemmeno dopo il voto.</p>
      <p sl="de">In conformità della posizione adottata dalla commissione per i problemi economici e monetari, opterei per l’emendamento n. 21 dell’onorevole Weiler, e il mio parere personale è che dovremmo inserire questo emendamento, che prevede la possibilità di incorporare questi criteri nel diritto comunitario, ed è quindi preferibile all’emendamento n. 20.</p>
      <p sl="de">Ritengo che la cosa giusta sia rimanere fedeli alla nostra linea, secondo la quale nessun nuovo settore sarà escluso dalla procedura di aggiudicazione degli appalti, verrà esclusa l’alternativa delle imprese comunali sovraregionali e non verrà ammessa alcuna proroga per le attività interne. Vorremmo tuttavia che la Commissione chiarisse le questioni sollevate dalla sentenza Stadt Halle e da altre sentenze della Corte di giustizia.</p>
      <p sl="de">Ciò che vogliamo, signor Commissario, non è dunque solo una proposta per le concessioni, ma anche un chiarimento sulle questioni giuridiche in sospeso in merito ai partenariati pubblico-privati istituzionalizzati. Signor Commissario, lei ci ha illustrato la sua posizione. E’ stato chiaro – il che è lodevole per una Commissione che negli ultimi anni ha ripetutamente evitato di prendere una decisione – e quindi troveremo una soluzione comune che ci permetterà di procedere.</p>
      <p sl="de">In conclusione, vorrei ringraziare ancora una volta l’onorevole Weiler per aver fatto tutto il possibile per raggiungere una posizione condivisa, che ci permetterà non solo di evitare le sentenze della Corte di giustizia, ma anche di assumere una posizione ferma negli accesi dibattiti con le associazioni che rappresentano i diversi interessi.</p>
    </intervention>
    <intervention id="3-404" speaker_id="4747" name="Paolo COSTA" is_mep="True" mode="spoken" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">relatore per parere della commissione per i trasporti e il turismo . – Signor Presidente, onorevoli colleghi, la maggior parte delle esperienze di partenariato pubblico-privato in Europa riguarda la costruzione e la gestione di infrastrutture e di servizi di trasporto e logistica. Inoltre, i partenariati pubblico-privati costituiscono forse il solo strumento che può consentire di associare i finanziamenti privati alla realizzazione di queste infrastrutture.</p>
      <p sl="it">E’ per tale motivo che voglio sollevare soltanto due punti. Il primo è che, come indicato nella relazione, abbiamo bisogno di un’iniziativa legislativa relativa alle concessioni, anche per quanto riguarda le concessioni di costruzione e gestione. Abbiamo assoluto bisogno di certezza giuridica e della definizione dei rapporti tra concedente pubblico e concessionario privato. Da un lato occorre che il concessionario privato abbia la garanzia del rispetto dei contratti nel periodo di vigenza degli stessi e, dall’altro lato, il concedente pubblico deve poter contare su una durata limitata e certa degli stessi contratti, per poterli adattare alle condizioni di produzione nel tempo e per sottoporli al vaglio della concorrenza. Questi sono i due cardini sui quali auspico si baserà la proposta legislativa in materia.</p>
      <p sl="it">Il secondo punto riguarda la necessità di incoraggiare nuove forme di ingegneria finanziaria innovativa, come quella dei fondi di garanzia che sono già previsti nel regolamento sul finanziamento delle reti transeuropee di trasporto, perché questi possano fare da leverage e far sì che molti più partenariati pubblico-privati si dimostrino anche strumenti efficienti ed efficaci di finanziamento delle infrastrutture di cui tutti abbiamo bisogno e che lei, signor Vicepresidente e Commissario, conosce sicuramente bene.</p>
    </intervention>
    <intervention id="3-405" speaker_id="28388" name="Grażyna STANISZEWSKA" is_mep="True" mode="spoken" nationality="Poland" birth_date="02-11-1949" birth_place="Bielsko-Biała" p_group="Group of the Alliance of Liberals and Democrats for Europe" m_state="PL">
      <p sl="pl">relatore per parere della commissione per lo sviluppo regionale. – Signor Presidente, ci lamentiamo continuamente del rifiuto degli Stati membri di approvare anche solo il minimo aumento dei loro contributi al bilancio comunitario, deplorando la scarsa disponibilità di fondi per appianare le differenze regionali in termini di sviluppo e l’eccessiva lentezza dello sviluppo europeo. Dovremmo quindi sostenere il ricorso a fondi e know-how privati per promuovere lo sviluppo, anziché creare ostacoli e difficoltà. L’Unione europea deve dare priorità assoluta all’ampia diffusione di buone pratiche nel campo dei partenariati pubblico-privati. E’ il minimo che si possa fare. Come minimo, l’Unione dovrebbe investire in un sito Internet accessibile al pubblico, nelle 20 lingue ufficiali della Comunità. Un sito del genere potrebbe contenere una descrizione del sistema PPP e dei suoi effetti e presentare alcuni progetti PPP esemplari, permettendo a ogni comune in Europa di ottenere con facilità informazioni sulle esperienze andate a buon fine. In questo modo i comuni potrebbero trarre insegnamento dal passato e fare uso delle conoscenze acquisite per pianificare le attività future. Invito la Commissione europea a chiedere alla Banca europea per gli investimenti di rendere tali informazioni accessibili al pubblico. La BEI sta preparando un sistema di informazione intergovernativo sui PPP per uso esclusivamente interno, che non sarà accessibile al pubblico negli Stati membri, il che è inaccettabile.</p>
    </intervention>
    <intervention id="3-406" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">a nome del gruppo PPE-DE. – Signor Presidente, signor Commissario, ci stiamo occupando di una risposta al Libro verde della Commissione sui partenariati pubblico-privati, intesa a esplorare i punti rimasti da chiarire, soprattutto nel settore delle cosiddette attività interne. Siamo comunque tutti d’accordo sul fatto che, come ha affermato saggiamente il Commissario, non sia necessario stracciare la legislazione esistente in materia di appalti pubblici. La cooperazione pubblico-privata deve favorire la concorrenza e, soprattutto, contribuire alla nascita di nuove idee e migliorare l’efficienza nel settore pubblico.</p>
      <p sl="sv">La Commissione deve ora risolvere il problema – questo è l’obiettivo – senza legiferare più del necessario. Abbiamo nondimeno una mentalità aperta su questo punto e, come ha affermato l’onorevole Langen, sosteniamo l’emendamento n. 21 dell’onorevole Weiler.</p>
      <p sl="sv">Abbiamo chiesto una legislazione sulle concessioni e la Commissione ha risposto in modo positivo e rapido. Siamo d’accordo sul rispetto di valori soglia e sulla necessità di principi giuridici normali da applicare al di sotto di tali valori, là dove l’appalto pubblico non sia un requisito prescritto. Non vogliamo ridurre il campo di applicazione degli appalti pubblici. Chiediamo inoltre inequivocabilmente alla Commissione di proporre soluzioni per i problemi presenti in Germania, Francia e altri paesi per quanto riguarda la cooperazione tra autorità locali, ma la invitiamo a non dimenticare le autorità locali meno ricche, che desiderano cooperare in zone scarsamente popolate di altri Stati membri, quali la Finlandia e la Svezia.</p>
      <p sl="sv">Se la Commissione non dovesse svolgere questo compito, di sicuro può attendersi forti pressioni da parte del Parlamento. Sono convinta che la Commissione svolgerà un ottimo lavoro e completerà questo compito, e intendiamo darle il tempo necessario per esaminare i nostri pareri sul Libro verde e presentare proposte. Tutte le parti interessate devono partecipare al processo. La commissione può senz’altro essere d’aiuto, accrescendo il livello di conoscenze relative a questo settore complesso.</p>
      <p sl="sv">I paragrafi 45-47 garantiscono già una maggiore certezza del diritto e indicano che le autorità locali possono cooperare. In futuro, dovremo anche avere un’idea più chiaro e particolareggiata del modo in cui funzioneranno le cose.</p>
      <p sl="sv">Per concludere, vorrei rivolgere un grande e sincero ringraziamento all’onorevole Weiler per lo splendido lavoro svolto, e a tutte le altre persone coinvolte. Vi ringrazio molto. Stiamo ottenendo un’Europa più competitiva, con una maggiore certezza giuridica.</p>
    </intervention>
    <intervention id="3-407" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, mi sia consentito ringraziare innanzi tutto la totalità dei deputati, in particolare l’onorevole Weiler e l’onorevole Langen, con i quali abbiamo realizzato uno splendido lavoro. Ci auguriamo che il testo sia approvato domani. Si tratta semplicemente di garantire l’esercizio della sussidiarietà per i PPP, strumenti con i quali le nostre autorità locali hanno grande familiarità da molti anni.</p>
      <p sl="fr">Accolgo con favore il fatto che la Commissione preveda di legiferare sulle concessioni, troppo a lungo confuse con gli appalti pubblici. Tuttavia, dichiaro qui in Aula che a mio parere è necessario legiferare anche sui partenariati pubblico-privati istituzionalizzati. E’ errato affermare che si tratta di forme di cooperazione recenti: le imprese a capitale misto esistono in Francia dal 1955 e le Stadtwerke esistono da molto tempo in Germania.</p>
      <p sl="fr">Il fatto è che assoggettarle ora a una doppia concorrenza equivale a condannarle. Quale partner privato accetterà di collaborare con un’autorità locale che lo pone due volte in concorrenza? Richiamo inoltre l’attenzione del Commissario sul pericolo che corrono le strutture intercomunali, che rischiano di essere confuse con strutture private, anche se sono una forma di organizzazione totalmente pubblica per le autorità locali che aspirano ad avere dimensioni sufficienti per poter far fronte a obblighi e missioni di servizio pubblico sempre più impegnativi.</p>
    </intervention>
    <intervention id="3-408" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, onorevoli colleghi, gli appalti pubblici rivestono importanza cruciale in termini di bilancio e di politica di concorrenza, e su questo siamo tutti d’accordo.</p>
      <p sl="de">Le procedure di appalto competitive sono uno strumento idoneo e corretto per individuare la soluzione più economica per la fornitura di servizi pubblici e, soprattutto, le procedure di appalto obbligatorie a livello europeo svolgono un ruolo essenziale in termini di apertura del mercato interno alla concorrenza.</p>
      <p sl="de">In veste di relatrice, l’onorevole Weiler ha svolto un ottimo lavoro, guidandoci in modo esemplare, tutti insieme, attraverso il difficile dossier sugli appalti pubblici. Grazie a lei, in seno alla commissione per il mercato interno e la protezione dei consumatori, siamo già riusciti a trovare numerosi compromessi praticabili, ed è quindi giusto cogliere l’occasione per esprimerle la nostra gratitudine e il nostro particolare apprezzamento, cosa che sia io sia gli altri deputati interessati non manchiamo senz’altro di fare.</p>
      <p sl="de">Ho consigliato al mio gruppo di attenersi a ciò che è emerso dal voto, e vorrei limitare le mie osservazioni ai pochi punti controversi. Permettetemi di cominciare con i partenariati pubblico-privati istituzionalizzati. Si tratta di un fenomeno relativamente recente, il cui sviluppo non deve essere indebitamente limitato da norme giuridiche, un desiderio generale espresso chiaramente nell’ambito della consultazione pubblica.</p>
      <p sl="de">Raccomando quindi di non andare al di là di una comunicazione interpretativa e di orientamenti comprensibili non solo agli avvocati, ma anche a coloro che prendono le decisioni a livello municipale, il che non solo garantirà maggiore flessibilità rispetto alla legislazione, ma offrirà anche – e soprattutto – la prospettiva di una rapida soluzione delle incertezze giuridiche tuttora presenti. Questo è l’aspetto su cui la Commissione deve agire con la massima rapidità possibile.</p>
      <p sl="de">Per quanto riguarda la cooperazione intercomunale, il secondo punto controverso, ritengo sia palese che i comuni non devono essere in alcun modo ostacolati nella gestione delle loro attività, ma è altrettanto palese che ciò non può significare che i partenariati pubblico-privati debbano essere genericamente esenti dall’obbligo di indire gare di appalto.</p>
      <p sl="de">Le autorità pubbliche non sono obbligate ad affidare a terzi l’esecuzione di funzioni per le quali esiste un mercato. Qualora decidessero di affidare a terzi la prestazione di un servizio, devono sottostare all’obbligo di lanciare una procedura di appalto, come risulta chiaramente dall’articolo 295 del Trattato che istituisce la Comunità europea, che prescrive la neutralità nell’applicazione delle norme relative al mercato interno alle imprese pubbliche e private. Analogamente, in linea di principio ciò permette la cooperazione tra comuni, pur assoggettandola alle restrizioni ben definite al paragrafo 45 della relazione Weiler, cioè quando la cooperazione tra comuni avviene nell’ambito di una riorganizzazione amministrativa o se è previsto un reale controllo interno.</p>
      <p sl="de">In conclusione, vorrei aggiungere un’osservazione: le esperienze maturate nel campo dei partenariati pubblico-privati in Europa sono molto varie e accolgo quindi con grande favore il fatto che si comincino a promuovere gli scambi di buone pratiche, che a loro volta porteranno a nuovi esempi di buon funzionamento dei PPP.</p>
      <p sl="de">Aggiungo infine che a mio parere questa discussione si dovrebbe svolgere a Bruxelles, non a Strasburgo.</p>
    </intervention>
    <intervention id="3-409" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, ringrazio anch’io la relatrice per il suo lavoro, anche se il nostro gruppo non è molto soddisfatto del risultato finale raggiunto in seno alla commissione. Di conseguenza, stasera vorrei invitarvi tutti a riconsiderare, almeno in parte, la vostra posizione.</p>
      <p sl="de">Il punto che consideriamo più importante è la cooperazione intercomunale, sotto forma di imprese intercomunali, e vorrei chiarire ancora una volta – soprattutto in risposta agli oratori che mi hanno preceduta – che ciò non ha niente a che fare con l’attribuzione di funzioni a terzi, bensì si tratta di comuni che decidono di fornire servizi per la comunità. La mancanza di fondi nelle casse delle autorità pubbliche, l’invecchiamento della popolazione, il calo demografico – in particolare nei distretti rurali – oltre a una maggiore consapevolezza critica delle problematiche e dei costi da parte dei cittadini, fanno sì che questa forma di cooperazione sia la migliore, e spesso l’unica, possibilità a disposizione delle autorità locali per modernizzare i servizi che forniscono. I servizi amministrativi, la fornitura di acqua e le reti fognarie, i nidi d’infanzia, le scuole e molte attività culturali sono quindi gestite collettivamente, a volte persino a livello transfrontaliero, come ad esempio i progetti prescolastici comuni gestiti da comunità francesi e tedesche. L’Europa non deve mettere a repentaglio questo tipo di iniziative, bensì rafforzarle. Raccomando quindi all’Assemblea di sostenere il nostro emendamento n. 45, un compromesso raggiunto dai deputati di vari gruppi, che mi auguro ottenga la maggioranza nel voto di domani.</p>
      <p sl="de">La mia seconda osservazione riguarda le concessioni. Oso dire che sono più scettica della maggioranza di voi sui partenariati pubblico-privati, ma, al tempo stesso, considero sbagliato trasmettere il messaggio che incoraggiamo tali partenariati per poi chiedere che le concessioni siano soggette alle stesse procedure di aggiudicazione dei contratti pubblici, la cui esecuzione, come sappiamo, costituisce la motivazione fondamentale della creazione di PPP. A mio parere, non è un caso che il Parlamento e il Consiglio non abbiamo espressamente incluso le concessioni di servizi nella direttiva sull’aggiudicazione degli appalti pubblici, e mi auguro che saremo d’accordo sul fatto che in questo ambito non vogliamo introdurre un requisito che imponga di assoggettarle alle stesse procedure di aggiudicazione dei contratti pubblici. Le concessioni di servizi sono una questione diversa e devono essere regolamentate in modo diverso.</p>
      <p sl="de">Per quanto riguarda le attività interne, in realtà ciò che avrebbe dovuto fare il legislatore europeo in materia è chiarire le condizioni. Non considero sostenibile la cifra del 100 per cento. Ritengo siano necessari valori soglia, e anche elevati, i quali dovranno essere effettivamente rispettati. Spetta tuttavia ai legislatori definirli, non alla Corte di giustizia delle Comunità europee.</p>
    </intervention>
    <intervention id="3-410" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Anche se non esiste una definizione uniforme di partenariato pubblico-privato che si applichi in tutta la Comunità, sono stati realizzati con successo numerosi progetti nei settori del trasporto merci e passeggeri dell’Unione europea, oltre che nel campo della sanità pubblica e dell’istruzione.</p>
      <p sl="sk">Questi progetti riusciti forniscono una motivazione sufficiente perché anche il Parlamento esamini la tematica, e accolgo con favore la comunicazione della Commissione sui PPP, che comprende proposte specifiche, elaborate sulla base di una consultazione pubblica. Al tempo stesso, mi congratulo con la relatrice, onorevole Weiler, per la sua relazione equilibrata, che evidenzia la necessità di garantire la certezza giuridica in questo ambito.</p>
      <p sl="sk">Nel quadro degli accordi PPP, le imprese private trasferiscono il loro know-how al settore pubblico. Nei miei emendamenti, che sono stati incorporati nella relazione, ho quindi sottolineato la necessità di introdurre meccanismi trasparenti per gli investitori privati. Gli investitori devono avere la garanzia che i loro interessi giuridici e finanziari vengano salvaguardati per l’intera durata di un contratto e anche che i termini e le condizioni delle procedure di appalto rimangano invariati durante il loro periodo di applicabilità.</p>
      <p sl="sk">Per via della scarsa esperienza, i nuovi Stati membri, in particolare, difficilmente ricorrono ai PPP. Le informazioni raccolte sui progetti andati a buon fine permetteranno loro di evitare di ripetere errori e procedure che nella pratica si sono rivelate fallimentari.</p>
      <p sl="sk">Sono convinta che i progetti PPP riusciranno ad attrarre i capitali desiderati soltanto se le parti interessate negli Stati membri dell’Unione saranno bene informate e si conformeranno alle norme comunitarie in materia di qualità e di trasparenza. Queste norme permetteranno di costruire infrastrutture, il cui sviluppo è in ritardo a causa della mancanza di finanziamenti. Questa forma di cooperazione potrebbe anche rivelarsi determinante e contribuire a colmare le disparità regionali e garantire lo sviluppo sostenibile delle regioni più povere d’Europa.</p>
    </intervention>
    <intervention id="3-411" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, considero i partenariati pubblico-privati istituzionalizzati uno strumento molto importante. L’incertezza giuridica derivante dalla sentenza della Corte di giustizia delle Comunità europee nella causa Stadt Halle dimostra quanto sia necessario un intervento legislativo in materia. Di sicuro non è accettabile che la Commissione, senza fare riferimento ad altre Istituzioni, fornisca orientamenti sul modo in cui affrontare il problema. Al contrario, spetta ai colegislatori, cioè al Parlamento europeo e al Consiglio, insieme con la Commissione, pervenire a una decisione comune sul modo in cui affrontare tali questioni in Europa.</p>
      <p sl="de">La seconda questione che vorrei esaminare brevemente è la cooperazione intercomunale, in merito alla quale devo dire che non sono d’accordo con l’onorevole Lambsdorff, perché esiste da moltissimo tempo; in questo campo, soprattutto nella Repubblica federale di Germania, esiste una lunghissima tradizione, che dobbiamo salvaguardare. Al momento la cooperazione intercomunale transfrontaliera è un germoglio delicato, che non dobbiamo distruggere dichiarando che va lasciata al libero mercato. In tal caso, tanto vale lasciar perdere tutto subito, perché non avremo più alcun bisogno di comuni, e questo di sicuro non è il tipo di Europa che vogliamo.</p>
    </intervention>
    <intervention id="3-412" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signor Presidente, ho partecipato in modo particolarmente attivo ai lavori sulla relazione in seno alla commissione per i problemi economici e monetari, della quale è relatore l’onorevole Langen, e vorrei congratularmi con entrambi i relatori per il risultato finale, anche se è vero che lascia parecchio a desiderare.</p>
      <p sl="nl">A mio parere, esiste una chiara correlazione con la discussione che abbiamo intrattenuto sui servizi di interesse economico generale, sui quali abbiamo adottato una decisione nella tornata precedente. In entrambi i casi, si tratta del modo in cui garantire una maggiore certezza giuridica per le autorità decentrate, i fornitori di servizi e i cittadini, il che a volte può creare conflitti tra le norme relative al mercato interno, da un lato, e l’interesse generale che le autorità devono servire per conto dei cittadini, dall’altro.</p>
      <p sl="nl">Spesso è necessario interpellare la Corte di giustizia, oppure la Commissione fornisce le proprie interpretazioni. Il messaggio importante per entrambi i dossier è che, tramite la procedura di codecisione, vogliamo veramente adottare decisioni politiche in questo ambito, ed è altresì importante chiedere con insistenza alla Commissione di presentare iniziative legislative sulle quali l’Assemblea, gli Stati membri e i loro parlamenti possano deliberare in codecisione. Questo è il messaggio principale che vorrei trasmettere ancora una volta alla Commissione per quanto riguarda la relazione in esame.</p>
    </intervention>
    <intervention id="3-413" speaker_id="36395" name="Donata GOTTARDI" is_mep="True" mode="spoken" nationality="Italy" birth_date="17-10-1950" birth_place="Verona" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, il tema dei partenariati pubblico-privati è da tempo entrato a far parte dei nuovi confini dei sistemi di Welfare State all’interno dell’Unione europea. La sua rilevanza va letta in controluce, attraverso le interconnessioni con l’insieme delle iniziative che fanno perno sui servizi.</p>
      <p sl="it">L’obiettivo comune, che è stato più volte ribadito anche adesso, è quello di creare un quadro normativo completo e chiaro, al cui interno le amministrazioni pubbliche locali possano esercitare le proprie scelte, consapevoli delle opportunità e dei vincoli, dei principi da rispettare e delle aree di libertà e di innovazione possibili.</p>
      <p sl="it">Nel testo in votazione si nota l’intreccio con quanto già regolato in materia di appalti, di concessioni e di società miste e con gli orientamenti della Corte di giustizia. Tuttavia, il valore aggiunto è l’attenzione trasversale alle diverse modalità in cui si costruiscono le alleanze tra pubblico e privato nell’ambito delicatissimo dei servizi in cui vengono in gioco i diritti di cittadinanza.</p>
      <p sl="it">Occorre avere punti fermi. I risparmi di spesa non possono prevalere né allentare le esigenze di qualità dei servizi e di salvaguardia dei diritti di chi presta i servizi. La ricerca di efficienza e di innovazione deve saldarsi alla garanzia di accessibilità, trasparenza e non discriminazione. Questo è un anno prolifico di iniziative nel campo dei servizi. L’auspicio è che, lavorando per tasselli di dimensioni diverse, sappiamo costruire un disegno coerente.</p>
    </intervention>
    <intervention id="3-414" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, la relazione Weiler offre la chiarezza e la trasparenza di cui abbiamo bisogno sui partenariati pubblico-privati, permettendoci di correggere il tiro dei tribunali europei e di offrire maggiore certezza giuridica a tutti i soggetti interessati. Le concessioni sono troppo spesso confuse con gli appalti pubblici: questi ultimi riguardano l’acquisto di beni consumati dalle autorità locali, mentre le concessioni offrono alle autorità pubbliche la possibilità di delegare a terzi l’esercizio di parte delle loro funzioni. Occorre pertanto una legge in merito a tali concessioni e non una semplice comunicazione interpretativa.</p>
      <p sl="fr">La stessa constatazione si applica ai PPP istituzionalizzati. La loro creazione è attualmente minacciata dai rigori della giurisprudenza, che tende a porli in doppia concorrenza per l’aggiudicazione dei contratti, il che firmerebbe la condanna delle imprese a capitale misto. Sono quindi grata alla nostra relatrice per aver chiesto un’iniziativa legislativa in materia.</p>
      <p sl="fr">In conclusione, nella causa Commissione/Spagna, la struttura intercomunale è diventata un partner privato, secondo la Corte di giustizia. Le autorità dovrebbero quindi mettere in concorrenza le strutture intercomunali alle quali delegano la prestazione di servizi. L’onorevole Weiler ristabilisce il diritto e ci offre il migliore contributo parlamentare al riguardo, e per questo la ringrazio.</p>
    </intervention>
    <intervention id="3-415" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, vorrei rinnovare i miei ringraziamenti all’onorevole Weiler e ai relatori per parere delle diverse commissioni: l’onorevole Langen, il presidente Costa e l’onorevole Staniszewska.</p>
      <p sl="fr">Tenterò di replicare ad alcune questioni, senza avere la pretesa di rispondere a tutte. Risponderò innanzi tutto all’onorevole Cederschiöld, all’onorevole Lambsdorff e all’onorevole Rühle. Quando un’autorità locale affida determinati servizi a un altro ente pubblico dietro remunerazione, in linea di principio si tratta di servizi che sono oggetto di un appalto pubblico. L’ente pubblico beneficiario dell’appalto è in concorrenza con imprese private ed eventualmente con altri enti pubblici che offrono lo stesso servizio. Un’esclusione generale di tutte le forme di cooperazione tra enti pubblici dal campo di applicazione della normativa comunitaria in materia di appalti pubblici e delle norme sulle concessioni sarebbe quindi inaccettabile. La giurisprudenza della Corte di giustizia è molto chiara al riguardo. Per contro, non tutte le forme di cooperazione tra enti pubblici sono contemplate dal diritto comunitario. La Commissione riconosce che è necessario un chiarimento per determinare la misura in cui il diritto comunitario si applichi alla delega di compiti a enti pubblici e quali forme di cooperazione siano escluse dal campo di applicazione delle disposizioni relative al mercato interno. Lavoriamo in stretta cooperazione con tutte le parti interessate per introdurre tale chiarimento.</p>
      <p sl="fr">Rispondo ora alle onorevoli Rühle e Gebhardt, per quanto riguarda la questione dei partenariati pubblico-privati e il concetto di attività interne. Tale concetto esclude l’applicazione delle norme che disciplinano gli appalti pubblici, allorché un ente pubblico aggiudica un appalto o una concessione a un ente terzo sul quale esercita un determinato controllo. La Corte ha precisato le circostanze in cui si può applicare la deroga. Comprenderete che la Commissione desidera che tale deroga alla normativa in materia di aggiudicazione degli appalti pubblici continui a essere soggetta a controllo. In particolare, sembra altamente dubbio che un appalto pubblico o una concessione vengano aggiudicati in modo discriminatorio a un’impresa che rappresenti determinati interessi privati, e che le altre imprese private interessate rimangano escluse. Di conseguenza, consideriamo necessario, in questa fase, attenerci alla definizione attuale delle condizioni di applicazione del concetto di attività interne: se le autorità locali esercitano un controllo sul prestatore dei servizi identico a quello che esercitano sui propri servizi e se il prestatore di servizi esercita le sue attività principalmente per conto delle autorità locali interessate. Per questi motivi, e anche per non dover ripartire da zero con le nuove norme in materia di appalti pubblici, a malapena giunte alla fase di trasposizione negli Stati membri, non ci sembra opportuno legiferare sulle imprese miste pubblico-private e sul concetto di attività interne. Una comunicazione interpretativa è lo strumento più appropriato per spiegare il modo in cui le norme che disciplinano gli appalti pubblici si applicano alla scelta di partner privati per questo tipo di partenariati.</p>
      <p sl="fr">All’onorevole Savary, che ha sollevato la questione della doppia concorrenza, rispondo che siamo consapevoli del problema e, come lei ha sottolineato, vi ho fatto riferimento nel mio intervento iniziale. Vorrei essere molto chiaro: non esigiamo che vi sia una doppia concorrenza, semplicemente perché riteniamo che non sia necessario. Lo abbiamo spiegato nel Libro verde del 2004 sui PPP e intendiamo precisare la nostra posizione nei testi che presenteremo nel 2007.</p>
      <p sl="fr">Signor Presidente, sono consapevole di non aver risposto a tutte le questioni sollevate, ma ora vorrei concludere.</p>
      <p sl="fr">Riguardo alle concessioni e a un’eventuale iniziativa legislativa, non occorre essere precipitosi. In un primo tempo, la Commissione dovrà esaminare più da vicino i costi e i benefici di un’iniziativa vincolante in materia di aggiudicazione di concessioni, nonché altre misure idonee a trattare i problemi in questione. Sulla base dei risultati di tale valutazione d’impatto, in un secondo tempo, con ogni probabilità il prossimo anno, la Commissione deciderà se il rapporto costi-benefici giustifichi un’iniziativa legislativa e, se necessario, preparerà una proposta legislativa.</p>
      <p sl="fr">Inoltre, il messaggio di tutti coloro che operano nel campo della creazione di PPP è chiaro: chiedono orientamenti pratici sulle modalità di applicazione delle norme in materia di appalti pubblici alla creazione di tali partenariati. La Commissione intende fornire tali orientamenti senza ricorrere alla legislazione, per i motivi che ho esposto nel mio intervento introduttivo.</p>
      <p sl="fr">Non vi sono dubbi sull’importanza dei PPP per l’economia europea. Mi auguro che la relazione del Parlamento contribuirà a chiarire la normativa comunitaria in materia di appalti pubblici e di concessioni, al fine di offrire ai partner condizioni di concorrenza trasparenti e leali. Abbiamo ben compreso, in questa discussione, che il Parlamento pone l’accento sulla certezza giuridica, ma, da parte vostra, avrete compreso il desiderio della Commissione di preservare, in un settore essenziale per gli investimenti in Europa, margini di manovra che, pur garantendo la certezza giuridica, permettano di investire di più là dove ve ne è realmente bisogno. Peraltro, diversi di voi hanno giustamente sottolineato che si tratta di strumenti assolutamente indispensabili.</p>
      <p sl="fr">Signor Presidente, queste sono le risposte che volevo fornire. Ringrazio ancora una volta il Parlamento per la qualità della discussione.</p>
    </intervention>
    <intervention id="3-416" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.30.</p>
    </intervention>
  </section>
  <section id="creitem30" title="18. Distacco dei lavoratori (discussione)">
    <intervention id="3-418" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione presentata dall’on. Elisabeth Schroedter, a nome della commissione per l’occupazione e gli affari sociali, sull’applicazione della direttiva 96/71/CE sul distacco dei lavoratori (2006/2038(INI)) (A6-0308/2006).</p>
    </intervention>
    <intervention id="3-419" speaker_id="1933" name="Elisabeth SCHROEDTER" is_mep="True" mode="spoken" role="relatore" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signor Presidente, signor Commissario, onorevoli colleghi, la direttiva sui servizi è una delle direttive più importanti per quanto concerne la libertà di prestazione di servizi, che rende possibile da un lato la concorrenza leale tra imprese di servizi in tutta Europa, mentre dall’altro contiene anche delle norme chiare sulla protezione dei lavoratori distaccati, e inoltre definisce norme minime applicabili a tutti, pur garantendo comunque una sufficiente flessibilità per consentire l’applicazione di tali norme nei vari sistemi nazionali. E’ centrale il principio dello stesso salario minimo, o delle stesse condizioni minime, per lo stesso lavoro nello stesso luogo, che consente di creare le condizioni per un’equa concorrenza delle imprese sul campo. Tuttavia, l’attuazione efficace della direttiva relativa al distacco dei lavoratori richiede l’impegno e lo sforzo di tutti – di tutte le parti e a tutti i livelli.</p>
      <p sl="de">Vorrei cogliere l’occasione per ringraziare i deputati che hanno lavorato con me su questa relazione per il loro impegno e soprattutto per la loro inesauribile pazienza nel processo di negoziazione, e anche il personale della segreteria della commissione, del Tabling office , dei gruppi e degli uffici privati dei deputati, per il loro impegno e le innumerevoli ore di lavoro straordinario che hanno dovuto svolgere.</p>
      <p sl="de">Questa relazione è il risultato di uno sforzo congiunto, che gode del sostegno trasversale dei gruppi, perché tutti gli interessati si sono incontrati a metà strada e sono arrivati a compromessi nell’interesse della materia trattata. Proprio per il suo impegno nei confronti della direttiva sul distacco dei lavoratori, quest’Assemblea respinge i tentativi della Commissione di definire orientamenti che limitano le possibilità degli Stati membri di esercitare un controllo; infatti gli Stati membri hanno la funzione particolare di garantire, mediante le rispettive misure di controllo, che le condizioni di lavoro minime per i lavoratori distaccati vengano effettivamente rispettate, e dovranno essere in grado di continuare a farlo anche in futuro, senza eccezioni.</p>
      <p sl="de">Le nostre critiche agli orientamenti non saranno una sorpresa per la Commissione, perché li sta utilizzando esclusivamente allo scopo di far rientrare dalla porta di servizio la sostanza degli articoli 24 e 25 del progetto originario della direttiva sui servizi. Il nostro Parlamento aveva cancellato tali articoli a larga maggioranza e con il consenso del Consiglio, perché né le associazioni dei datori di lavoro e dei dipendenti, né i governi e i parlamentari vogliono la libertà di fornire servizi a spese dei diritti fondamentali dei lavoratori. E’ vero il contrario: esiste un’ampia alleanza di persone convinte che questa nostra Unione europea può riuscire a combinare le due cose, e che così facendo realizzerà ciò che noi chiamiamo Europa sociale.</p>
      <p sl="de">Ci aspettiamo che la Commissione consideri seriamente il chiaro voto di febbraio su questa relazione come un’indicazione sulla direzione nella quale procedere. Questo significa inoltre che ci aspettiamo che essa tenga conto dell’opinione di quest’Assemblea nel valutare i questionari che ha inviato ieri agli Stati membri. E’ inaccettabile che la Commissione metta in discussione delle richieste degli Stati membri con l’obiettivo ultimo di compromettere l’osservanza delle condizioni minime di lavoro.</p>
      <p sl="de">Vorrei aggiungere che la Corte di giustizia ha chiarito che i requisiti necessari per garantire le condizioni minime di lavoro non sono in contrasto con la libertà di prestazione di servizi e proprio questo è precisamente ciò che viene chiarito nella relazione. Per esempio, è stato dimostrato nella pratica che, contrariamente all’interpretazione della Commissione, per garantire il diritto dei lavoratori al salario minimo possono essere necessari anche i documenti relativi alla retribuzione oltre ai certificati delle ore di lavoro; e in futuro sarà indispensabile un consulente legale in quanto parte nei negoziati sulle retribuzioni descritti all’articolo 3, paragrafo 8 della direttiva sul distacco dei lavoratori, o in quanto rappresentante, per rendere possibili tali negoziati con la disponibilità all’effettiva consegna di documenti ufficiali. Se vogliamo attuare la direttiva occorre adottare misure per chiarire in anticipo le questioni e fornire informazioni sul rispetto delle condizioni minime di lavoro.</p>
      <p sl="de">In considerazione di tutto questo, mi auguro che l’impegno profuso da tanti nella preparazione di questa relazione venga ripagato e che la Commissione consenta adesso, senza riserve, che il principio “della stessa retribuzione per lo stesso lavoro nello stesso luogo” venga sancito chiaramente in tutta l’Unione europea.</p>
    </intervention>
    <intervention id="3-420" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Onorevoli parlamentari, la direttiva sul distacco dei lavoratori si prefigge lo scopo di conciliare il diritto delle imprese di fornire servizi transfrontalieri e i diritti dei lavoratori distaccati per incarichi temporanei. L’obiettivo è quello di garantire che il principio fondamentale della libertà di circolazione venga salvaguardato per i lavoratori e per i servizi, e che venga rispettata la legislazione sociale intesa a tutelare i lavoratori.</p>
      <p sl="cs">A dieci anni dall’adozione di questa direttiva permangono delle difficoltà nell’applicarla. Innanzi tutto, i lavoratori non sono sufficientemente informati in merito ai propri diritti e doveri. Un ulteriore problema è la mancanza di cooperazione amministrativa tra paesi d’origine e paesi ospitanti, che a sua volta potrebbe essere considerata in qualche modo come una mancanza di fiducia reciproca. Infine, le misure di ispezione imposte da alcuni Stati membri hanno suscitato timori di misure protezionistiche.</p>
      <p sl="cs">Alle autorità nei paesi ospitanti sono stati concessi alcuni diritti di ispezione, benché anche questo abbia i suoi limiti. Le ispezioni devono essere effettuate in modo adeguato, senza discriminazioni e senza ostacolare la libertà di fornire servizi nell’ambito del mercato interno. Nel chiarire questo punto, la Commissione ha ritenuto opportuno adottare i principi fondamentali il 4 aprile.</p>
      <p sl="cs">Gli organi nazionali devono fornire ai lavoratori distaccati e ai prestatori di servizi degli strumenti efficaci per ottenere informazioni sulle condizioni di lavoro vigenti nel paese ospitante. Inoltre, devono collaborare lealmente. A questo proposito, la Commissione sente di dover ricordare agli Stati membri i loro obblighi e li invita a mettere in atto risorse più efficaci.</p>
      <p sl="cs">Sono consapevole che il dibattito parlamentare sul distacco dei lavoratori è stato complesso e che sono state espresse opinioni assai diverse. Questo dimostra la difficoltà di trovare un equilibrio tra la salvaguardia della tutela dei lavoratori da un lato e la libertà di fornire servizi dall’altro.</p>
      <p sl="cs">Sono lieto di aver trovato nella relazione votata dal Parlamento molti punti di convergenza con le posizioni espresse dalla Commissione nella sua comunicazione del 4 aprile. Tuttavia, vorrei dedicare una particolare attenzione a una serie di punti sui quali occorrerebbe adottare una posizione chiara.</p>
      <p sl="cs">Non posso essere d’accordo con l’idea che la Commissione, con la sua comunicazione, voglia tentare di riproporre gli articoli 24 e 25 già eliminati dalla originaria direttiva sui servizi. Non è affatto così. Nella sua comunicazione, la Commissione interpreta la legge sulla materia, ma non introduce nuove norme, perché le comunicazioni della Commissione non sono preposte a farlo, nemmeno formalmente, visto che si tratta di una competenza del processo legislativo. Questa asserzione non corrisponde alla realtà dell’interpretazione della Commissione. Tengo a sottolineare ancora una volta che nella sua comunicazione la Commissione non stabilisce una nuova legislazione sulla quale basare questi articoli, bensì interpreta la legislazione vigente, che comprende sentenze significative della Corte di giustizia di Lussemburgo.</p>
      <p sl="cs">Le sentenze della Corte di giustizia, a cui si fa riferimento nella comunicazione della Commissione, vietano agli organi nazionali di esigere che i fornitori di servizi distaccati in altri Stati membri dispongano di un ufficio o di una rappresentanza nel loro paese. In base alla giurisprudenza, uno Stato membro che ospiti prestatori di servizi stranieri può, nel rispetto del principio della solidarietà, stabilire che nel luogo di lavoro dev’essere disponibile la documentazione concernente direttamente il lavoro interessato, e in particolare relazioni operative o documenti relativi alla tutela della salute, della sicurezza e del lavoro nel luogo di lavoro.</p>
      <p sl="cs">Nella sua interpretazione, la Commissione non limita in alcun modo la capacità degli Stati membri di effettuare ispezioni efficaci, e nessuno degli articoli sopra citati è inteso in tal senso. A mio parere, la Commissione nella sua interpretazione si è impegnata a fondo per cercare di individuare e comprendere la vera sostanza e lo spirito delle singole sentenze della Corte. La Commissione considera estremamente importante la corretta attuazione della direttiva, e ne ha ampliato la portata al di là dell’attuazione stessa. Ha già cominciato a lavorare su una relazione che valuti la situazione un anno dopo la pubblicazione degli orientamenti. A questo proposito, la Commissione ha inviato un questionario agli organismi nazionali e alle parti sociali; ha anche creato un sito Internet concernente gli aspetti legali e pratici relativi al distacco di lavoratori, sul quale recentemente ha creato un forum dove ogni cittadino europeo può offrire suggerimenti e commenti.</p>
      <p sl="cs">Inoltre, sotto l’egida della Commissione, un gruppo di esperti nazionali ha formulato principi di migliori prassi, definendo una serie di norme in materia di cooperazione amministrativa, e un modulo unico che ci consente di semplificare lo scambio di informazioni tra punti di contatto. Naturalmente, la Commissione tiene conto di tutte le opinioni espresse dal Parlamento e questa relazione è un documento di notevole importanza per la Commissione.</p>
    </intervention>
    <intervention id="3-421" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione per il mercato interno e la protezione dei consumatori . – Signor Presidente, vorrei ringraziare l’onorevole Schroedter per la sua relazione. Tuttavia, sono spiacente di constatare che purtroppo la commissione per l’occupazione e gli affari sociali non ha tenuto conto di quelle che, a mio avviso, erano le principali conclusioni approvate nel mio parere a nome della commissione per il mercato interno e la protezione dei consumatori. Inoltre, nel gruppo B non abbiamo avuto l’opportunità di scambiare informazioni su questioni importanti, né di discuterne.</p>
      <p sl="pl">Nella sua relazione, la relatrice ha incluso molti elementi preoccupanti e spesso contraddittori. Oggi mi concentrerò sui problemi più significativi. Non si tratta di problemi nuovi, e se ne è già discusso ampiamente durante i lavori sulla direttiva sui servizi. Purtroppo si è deciso che le soluzioni a questi problemi non sarebbero state contenute nella direttiva, ma solo negli orientamenti della Commissione relativi al distacco di lavoratori. A mio parere, questi orientamenti sono utili perché trattano dei problemi incontrati ogni giorno da migliaia di imprenditori nel distaccare i loro dipendenti.</p>
      <p sl="pl">Uno dei problemi è l’obbligo imposto dal paese ospitante di istituire una rappresentanza legale, invece di limitarsi a distaccare un lavoratore che potrebbe agire in qualità di rappresentante del datore di lavoro. Quest’imposizione presenta implicazioni di vasta portata, poiché la costituzione della rappresentanza legale rientra nel principio della libertà di stabilimento e non in quello della libertà di prestare servizi. Inoltre, comporta un notevole esborso finanziario per i datori di lavoro.</p>
      <p sl="pl">E’ un problema anche il fatto che il paese ospitante richieda di presentare una certa quantità di documenti. In pratica, gli imprenditori lamentano che le autorità del paese ospitante abusano di quest’obbligo, insistendo sulla presentazione di documenti che non sono pertinenti all’attività svolta.</p>
      <p sl="pl">Anche l’obbligo concernente la presentazione di dichiarazioni informative sul distacco di lavoratori rappresenta un problema. Alcuni paesi insistono per ricevere le informazioni molti mesi prima dell’inizio del periodo di distacco, e spesso capita che queste dichiarazioni vengano trattate alla stregua di autorizzazioni. Queste prassi sono molto onerose per i prestatori di servizi.</p>
      <p sl="pl">Infine, un aspetto importante sul quale vorrei richiamare l’attenzione e che è spesso segnalato dagli imprenditori è il controllo molto rigoroso delle imprese polacche …</p>
      <a text="(Il Presidente interrompe l’oratore)"/>
    </intervention>
    <intervention id="3-422" speaker_id="28842" name="Raymond LANGENDRIES" is_mep="True" mode="spoken" nationality="Belgium" birth_date="01-10-1943" birth_place="Tubize" p_group="Group of the European People's Party (Christian Democrats) and European Democrats" m_state="BE">
      <p sl="fr">a nome del gruppo PPE-DE . – Signor Presidente, mi permetta innanzi tutto di ringraziare l’onorevole Schroedter per l’eccellente e lungo lavoro svolto nella preparazione di questa relazione e in particolare per il suo impegno nella ricerca del più ampio consenso possibile su un testo che è importante per una serie di motivi.</p>
      <p sl="fr">Ella inoltre ha ricordato l’utile lavoro svolto da una grande maggioranza dei deputati di questo Parlamento durante la discussione e la votazione sul progetto di direttiva sui servizi. E’ stato utile perché nel votare a favore di emendamenti cruciali che garantiscono l’assoluto rispetto per le competenze e le materie coperte dalla direttiva sul distacco dei lavoratori, il Parlamento ha salvaguardato il ruolo vitale che questa direttiva deve svolgere mentre, nell’Unione dei 25, stiamo assistendo e continueremo ad assistere a un notevole aumento delle prestazioni di servizi e della mobilità dei lavoratori. Il testo inoltre tutelava – e penso che fosse l’opinione unanime dei membri della commissione per l’occupazione e gli affari sociali – i nostri poteri su materie che ci competono di diritto.</p>
      <p sl="fr">Una direttiva che sia pienamente compresa, applicata correttamente e i cui effetti siano adeguatamente controllati dovrebbe garantire il giusto equilibrio tra l’equa concorrenza e la garanzia del rispetto dei diritti dei lavoratori. Le regole fondamentali devono essere rigorose ed eque e devono garantire la trasparenza e la sicurezza per i lavoratori, in termini di prestazione di servizi e libertà di circolazione.</p>
      <p sl="fr">Per un’adeguata comprensione di una direttiva occorre un notevole sforzo in termini di spiegazioni e informazioni, nonché di semplificazione degli aspetti amministrativi. Una direttiva che venga applicata correttamente deve chiaramente garantire che siano rispettati il diritto alla libera circolazione e i principi della parità di trattamento, e deve perseguire obiettivi di armonizzazione delle condizioni di lavoro e dei sistemi sociali. Una direttiva i cui effetti siano adeguatamente controllati è uno strumento prezioso nella lotta contro i sentimenti antieuropei che possono essere alimentati dalla presenza, all’interno della popolazione, di lavoratori trattati come semplici merci, trasferiti a piacere e sfruttati nella maniera più vergognosa.</p>
    </intervention>
    <intervention id="3-423" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">a nome del gruppo PSE . – Signor Presidente, signor Commissario, onorevoli colleghi, innanzi tutto desidero ringraziare la nostra relatrice per il suo lavoro e per la sua disponibilità ad ascoltare. Posso dirvi in questa fase che il mio gruppo considera la relazione un documento equilibrato. Signor Commissario, con questa relazione il mio gruppo intende innanzitutto incoraggiarla a prendere iniziative affinché la direttiva sul distacco dei lavoratori venga rispettata. Non chiediamo una revisione della direttiva, perché la legislazione di per se stessa è piuttosto valida, ma tutti noi sappiamo che nella pratica i dipendenti che lavorano temporaneamente in altri paesi spesso sono brutalmente sfruttati e riteniamo che questo sfruttamento vada fermato.</p>
      <p sl="nl">Per questo gli ispettorati dei diversi Stati membri dovrebbero collaborare maggiormente. Chiediamo quindi alla Commissione che siano collegati in una rete ben organizzata. Anche la trasmissione di informazioni su diritti e obblighi ai lavoratori e alle imprese, signor Commissario, dovrebbe migliorare e il nostro gruppo apprezza il suo impegno per la realizzazione di un sito Internet ben documentato, la pubblicazione di moduli uniformi e lo scambio di buone prassi operative.</p>
      <p sl="nl">Vorrei anche sollevare l’argomento degli orientamenti varati dalla Commissione in risposta al tentativo riuscito di quest’Assemblea di impedire che la direttiva sui servizi erodesse la direttiva sul distacco dei lavoratori. Invito il Commissario Špidla a non creare confusione tra, da un lato, il tentativo di semplificare l’amministrazione, che ha il nostro pieno sostegno e, dall’altro, il fatto di mettere in discussione richieste che sono necessarie per il monitoraggio e il controllo; per questo motivo, signor Commissario, sosteniamo che gli Stati membri debbano mantenere il diritto a richiedere che le imprese in questione nominino dei rappresentanti, ma anche a imporre obblighi di documentazione e di registrazione. Occorre unire le forze per mettere fine alla burocrazia e allo sfruttamento.</p>
    </intervention>
    <intervention id="3-424" speaker_id="28273" name="Ona RAINYTÉ-BODARD" is_mep="True" mode="spoken" nationality="Lithuania" birth_date="28-04-1955" birth_place="Trakai" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE . In certi paesi della Comunità si sta radicando uno spirito di protezionismo e nazionalismo economico che ostacola il commercio internazionale e la libera circolazione dei capitali e della manodopera. I protezionisti hanno un atteggiamento negativo non solo nei confronti della concorrenza asiatica, ma anche nei confronti di qualsiasi fonte di concorrenza straniera. E’ un atteggiamento miope. Sappiamo bene che la concorrenza è il motore del progresso economico, mentre l’esclusione porta al declino economico e sociale.</p>
      <p sl="lt">Il fatto di ostacolare l’attuazione e l’applicazione della direttiva sul distacco dei lavoratori con artificiosi vincoli burocratici è una delle manifestazioni del protezionismo.</p>
      <p sl="lt">Questa situazione non danneggia solo i nostri interessi, ma anche quelli dell’intera Comunità e viola i diritti fondamentali dei cittadini; innanzi tutto, la libertà di prestare servizi e la libertà di stabilimento. Questi diritti sono parte integrante del Trattato CE e della direttiva sul distacco dei lavoratori, ma vengono ignorati dagli Stati membri. Un simile comportamento minaccia la nostra Comunità.</p>
      <p sl="lt">Intendo votare per l’eliminazione degli ostacoli burocratici, affinché i confini nazionali non frenino lo sviluppo economico nella Comunità e le persone siano libere di scegliere dove lavorare. Inoltre, chi lavora all’estero deve avere la certezza di non essere sfruttato o soggetto a discriminazioni.</p>
    </intervention>
    <intervention id="3-425" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL . – E’ risaputo che molti lavoratori di Stati membri dell’UE, come il Portogallo, continuano a subire discriminazioni quando lavorano in altri paesi che sono anch’essi Stati membri dell’UE, ma dove gli stipendi sono più alti. In base alla direttiva sul distacco dei lavoratori, spetta esclusivamente al paese ospitante garantire la protezione e i diritti dei lavoratori distaccati. A tal fine, al paese interessato viene richiesto di adottare misure atte a impedire che le norme minime vengano eluse, dando origine a un’effettiva discriminazione che interessa tutti i lavoratori, quelli distaccati e quelli del paese ospitante.</p>
      <p sl="pt">La realtà ci ha dimostrato che questa direttiva viene ignorata per molti aspetti, nonostante gli innumerevoli reclami del Parlamento o le denunce di casi specifici, presentate in diverse occasioni. Esistono ancora esempi di non osservanza che vanno risolti e pertanto non accettiamo la proposta della Commissione di limitare, in alcune aree importanti, i requisiti minimi imposti dagli Stati membri alle imprese, che hanno fatto seguito alla proposta di direttiva sulla creazione di un mercato interno dei servizi.</p>
      <p sl="pt">Di conseguenza sosteniamo la relazione, ma dobbiamo esprimere il nostro disappunto per la pressione esercitata e le proposte presentate dal gruppo PPE-DE, dopo i tentativi di bloccare il chiarimento di importanti aspetti dell’attuazione della direttiva. Per esempio, hanno presentato numerosi emendamenti tesi a eliminare una serie di punti della relazione, e sono stati particolarmente gravi i tentativi di eliminare il punto 13 e parti dei punti 26 e 29. Per quanto ci riguarda, intendiamo difendere il lavoro della relatrice e invitiamo quest’Aula ad adottare una serie di altre proposte mirate all’applicazione della direttiva.</p>
    </intervention>
    <intervention id="3-426" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signor Presidente, quando si è raggiunto il debole compromesso sulla direttiva sui servizi, era evidente che lo si era ottenuto a spese dei nuovi Stati membri dell’Unione europea, il cui principale vantaggio competitivo sul mercato dell’Unione è proprio nel settore dei servizi. Con questo compromesso è suonata la campana a morto per tutte le speranze di pari opportunità nel mercato interno, come delineate nel progetto iniziale della direttiva. Gli orientamenti della Commissione europea relativi al distacco dei lavoratori sono un elemento della questione che avrebbe potuto infondere qualche speranza nei nuovi paesi. Nel presentarci la relazione di oggi, la commissione per l’occupazione e gli affari sociali intende eliminare completamente anche quella piccola opportunità non vincolante. Con questa relazione, la commissione per l’occupazione e gli affari sociali mira a preservare il totale status quo nel mercato dei servizi, benché in tale mercato dilaghino il protezionismo e un evidente sciovinismo.</p>
      <p sl="pl">Secondo la Confederazione dei sindacati europei, per esempio, questo sciovinismo offre il vantaggio di riguardare i lavoratori e di essere istituito sotto l’egida dei sindacati. Personalmente, dubito che abbia a che vedere con il bene dei lavoratori. Sostanzialmente, obblighi amministrativi e sociali rigorosi servono solo a eliminare posti di lavoro. Questo è quanto è successo nel caso Vaxholm e anche nel caso dell’azienda polacca Zojax . Entrambe le aziende sono state costrette a sospendere l’attuazione di progetti, con la conseguenza di perdite ed esuberi. Tuttavia, i sindacati svedesi erano comunque soddisfatti, perché i lavoratori in esubero erano stranieri, precisamente lettoni e polacchi. Vorrei ricordare ai sindacalisti svedesi e alla commissione per l’occupazione e gli affari sociali che questi stranieri sono cittadini e aziende che hanno pieno titolo ai propri diritti, e che nel momento dell’adesione avevano ricevuto promesse di pari diritti all’interno del mercato comune.</p>
      <p sl="pl">E’ vero che i requisiti definiti nell’articolo 3 della direttiva sono minimi, ma la commissione per l’occupazione e gli affari sociali non crede che sia ormai il momento di stabilire limiti più elevati per tali requisiti, sia quando si basano sul diritto che quando si basano su contratti collettivi? La commissione non crede che questi requisiti spesso non siano altro che cortine di fumo per nascondere un effettivo atteggiamento di protezionismo? Gli obblighi di registrarsi, di istituire una rappresentanza legale nel paese ospitante e di rendere disponibile la documentazione societaria in situ sono tutti utilizzati dalle autorità come pretesto per complicare le cose. Servono a un unico scopo, e precisamente quello di proteggere il mercato nazionale da muratori, fornai, lucidatori di legno e molte altre categorie di lavoratori che ora, giustamente, si sentono tradite. Le loro aspettative in merito ai pari diritti nel mercato dell’Unione stanno andando in frantumi di fronte alla dura realtà.</p>
      <p sl="pl">L’adozione della relazione della commissione per l’occupazione e gli affari sociali così com’è invierà un chiaro segnale agli Stati membri, e precisamente che possono prendere qualsiasi iniziativa sul mercato comune dei servizi. E significherà anche un passo indietro rispetto al delicato compromesso raggiunto sulla direttiva sui servizi. Per questo motivo vi invito a sostenere gli emendamenti presentati da alcuni deputati del gruppo PPE-DE e del gruppo UEN, perché questa relazione non merita il nostro sostegno senza questi emendamenti.</p>
    </intervention>
    <intervention id="3-427" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, quando le persone lavorano con contratti a termine in paesi diversi dal loro, esistono ovvi vantaggi per tutte le parti interessate. Quindi sono certamente favorevole al distacco dei lavoratori, ma non in questo modo. Al punto 19 della relazione si legge che si vuole evitare una pesante burocrazia ma, su 49 punti, circa 35 includono riferimenti a leggi, norme, procedure d’infrazione, cause dinanzi alla Corte di giustizia e sanzioni.</p>
      <p sl="en">Se dobbiamo basarci su questa proposta, non mi sorprende che il Commissario per le Imprese sia in ritardo sul programma nella sua iniziativa di semplificazione della legislazione UE! Perché ancora una volta siamo di fronte a una proposta contenente una grande quantità di norme e regolamenti, sostenuta da riferimenti così numerosi a sanzioni e procedure d’infrazione che la relatrice probabilmente non aveva più risorse per cercare di presentare una proposta semplice da attuare, equa per tutti, ma efficace.</p>
      <p sl="en">Quando la questione è stata discussa qualche tempo fa, in seno alla commissione per l’occupazione e gli affari sociali, i deputati si sono indignati di fronte ai casi di eclatante sfruttamento di lavoratori distaccati. Sono fatti che non devono più accadere; occorre opporsi a questa deriva, ma che cosa hanno fatto gli Stati membri? Che cosa hanno fatto i sindacati? Tutto sommato, è fortemente probabile che anche i lavoratori locali fossero soggetti ad abusi. Si sono impiegati lavoratori distaccati perché i locali si rifiutavano di accettare le condizioni offerte?</p>
      <p sl="en">La chiave si trova al punto L a pagina 5 della relazione, in cui si espongono le modalità per impedire l’elusione delle norme nazionali. Visto che le norme nazionali sono enfatizzate in questo modo, perché occorre una direttiva UE? Perché non si lascia la responsabilità agli Stati membri, visto che sono le rispettive norme a controllare la situazione? Una direttiva UE è un onere per tutte le parti interessate e provoca ritardi, mentre il nostro obiettivo è quello di incoraggiare l’occupazione. Tutto sommato non si tratta di una situazione nuova. I lavoratori distaccati non sono comparsi con l’UE. Esistevano anche prima dell’istituzione dell’UE. Mio fratello, inglese come me, era un disegnatore tecnico. Si mise in proprio, firmò un contratto con la Volkswagen e lavorò in Germania per diversi anni. Non ebbe alcun problema, ma era prima che il Regno Unito aderisse a quella che era allora la Comunità europea.</p>
      <p sl="en">Quindi, ripeto, non c’è bisogno di questa direttiva. Gli Stati membri sono perfettamente in grado di gestire i loro affari nell’ambito della normativa vigente dell’Unione europea – insomma, il principio della sussidiarietà. Ve lo ricordate?</p>
    </intervention>
    <intervention id="3-428" speaker_id="28324" name="Milan CABRNOCH" is_mep="True" mode="spoken" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">Signor Commissario, onorevoli colleghi, desidero ringraziare tutti coloro che hanno contribuito a questa relazione. Il distacco dei lavoratori è uno dei problemi importanti che l’UE deve risolvere se vuole realizzare il suo obiettivo di completare il mercato interno con la libera circolazione delle persone e la libera prestazione di servizi su base transfrontaliera. Sono onorato di prendere la parola di fronte a centinaia di colleghi parlamentari in questo momento significativo.</p>
      <p sl="cs">La comunicazione della Commissione è intesa a liberalizzare la prestazione di servizi e il distacco di lavoratori, eliminando inutili restrizioni e protezionismi prevalenti in alcuni Stati membri. Tuttavia, la relazione dell’onorevole Schroedter segue l’impostazione contraria. La relatrice pone un accento eccessivo sulla protezione dei lavoratori e stabilisce a sua volta delle misure protezionistiche, contrarie alla libertà di distaccare all’estero i lavoratori. La situazione attuale presenta evidenti svantaggi per i lavoratori dei nuovi Stati membri. Alle imprese dei vecchi Stati membri è consentito fornire servizi ovunque nell’Unione europea, anche nel loro paese d’origine. Le imprese dei nuovi Stati membri, invece, non godono di una simile libertà di accesso, e sono soggette a limitazioni di tempo e a una serie di barriere amministrative e di misure protezionistiche che in realtà impediscono ai loro lavoratori distaccati di essere competitivi e di fornire liberamente servizi sul mercato, alle stesse condizioni dei lavoratori del paese ospitante. In quest’Aula si sono espressi ancora timori sull’idraulico polacco e su tutto ciò che simboleggia.</p>
      <p sl="cs">La relazione dell’onorevole Schroedter calpesta i valori fondamentali sui quali è stata fondata l’Unione europea, e non favorisce in alcun modo la realizzazione del nostro obiettivo comune, che è quello di completare il mercato interno. Quindi vi invito, onorevoli colleghi, a votare contro la relazione.</p>
    </intervention>
    <intervention id="3-429" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Signor Presidente, signor Commissario, innanzi tutto desidero ringraziare la relatrice per il suo lavoro molto costruttivo.</p>
      <p sl="sv">Com’è già stato ricordato più volte, si tratta di una direttiva importante, non solo per la libera circolazione ma anche per la protezione dei lavoratori. Ma si rilevano numerose carenze – e lo sappiamo dai sondaggi – in fatto di informazione, collaborazione tra Stati membri e capacità di effettuare controlli.</p>
      <p sl="sv">Consentitemi di dichiarare che noi non siamo a favore del protezionismo, ma dell’apertura delle frontiere. Siamo a favore della concorrenza su basi paritarie tra le imprese, ma siamo anche a favore della parità di trattamento dei lavoratori. Questo è ciò che ci interessa in questo momento: la parità di trattamento. Alcuni dei deputati che hanno fatto riferimento al caso Vaxholm sono già usciti dall’Aula. Quel caso specifico riguardava il diritto dei lavoratori lettoni di non essere trattati peggio dei colleghi svedesi. Dovevano godere esattamente dello stesso trattamento, non di un trattamento peggiore, ma esattamente dello stesso.</p>
      <p sl="sv">Un aspetto su cui siamo in disaccordo con la Commissione è l’importanza di disporre di un rappresentante legale. Secondo voi, sarebbe sufficiente avere un collegamento con qualcuno nell’altro paese, con il quale negoziare. Ma creerebbe un’incredibile mole di burocrazia e difficoltà enormi. Un rappresentante dev’essere in grado di fungere da canale di comunicazione nei paesi interessati dai negoziati, quindi sarebbe necessario disporre di qualcuno con un mandato negoziale, che sia anche in grado di comunicare, per esempio, con le autorità competenti per la salute e la sicurezza sul lavoro. Sarebbe assolutamente impossibile fare altrimenti. Non esistono casi di giurisprudenza che contraddicano quello che sto dicendo. Il caso Arblade riguardava un altro aspetto, ossia la documentazione da conservare per cinque anni ai sensi delle leggi belghe, e pertanto è irrilevante ai fini di quanto afferma la Commissione.</p>
      <p sl="sv">Mi auguro comunque che riusciremo ad applicare con successo nella nostra società questa direttiva sul distacco dei lavoratori. Ma in tal caso dovrà comprendere le parti a cui ho fatto riferimento.</p>
    </intervention>
    <intervention id="3-430" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, desidero congratularmi con la relatrice per il suo lavoro. Visto che il tempo è limitato, mi concentrerò solo sull’esperienza irlandese, che tuttavia è certamente pertinente in questo dibattito.</p>
      <p sl="en">Il Commissario Špidla ha affermato che l’Irlanda non ha adottato specifiche misure di recepimento e non si sta conformando ai criteri stabiliti dalla giurisprudenza della Corte di giustizia. Quindi, a parte tutte le altre difficoltà evidenziate dalla relatrice – e mi manca il tempo di elencarle – pare che in Irlanda non esista la necessaria certezza giuridica per applicare questa direttiva nella sua totalità.</p>
      <p sl="ga">Eventi recenti in Irlanda hanno dimostrato quanto abbiamo bisogno di una piena attuazione della direttiva: il caso della , un’impresa edile turca, che ha truffato alcuni dei suoi lavoratori stranieri; lo scandalo della Irish Ferries , che ha sostituito i lavoratori locali con lavoratori stranieri a stipendio dimezzato e condizioni di lavoro meno favorevoli (potrei aggiungere che questo è uno dei motivi per cui sostengo una direttiva sui traghetti); e oggi in Irlanda, nel settore della coltivazione e della lavorazione dei funghi, si permette ad alcune aziende di pagare ai lavoratori stranieri la metà del salario minimo.</p>
      <p sl="ga">In conclusione, non sono solo i lavoratori distaccati a soffrire: sono tutti i lavoratori, compresi gli irlandesi, che pagheranno il prezzo fino in fondo, perché si lavorerà al di sotto dei salari minimi e la diffidenza sostituirà la solidarietà tra i lavoratori. Il Commissario ha detto poc’anzi che è difficile proteggere i lavoratori garantendo la libera circolazione dei servizi; ma, per quanto sia difficile, bisogna farlo.</p>
    </intervention>
    <intervention id="3-431" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, anch’io vorrei innanzi tutto esprimere il mio apprezzamento per il lavoro della relatrice. La direttiva sul distacco dei lavoratori in passato è stata causa di continue controversie ed è rimasta tale anche oggi. Il paese da cui provengo non è stato il solo a non voler estendere la portata della direttiva a tutto il complesso dell’economia; in Germania essa si applica ancora esclusivamente nel settore edile e nelle professioni affini.</p>
      <p sl="de">Vorrei indirizzare la discussione verso tre aspetti della relazione. Il primo riguarda l’enfasi posta dalla relatrice sull’esigenza di rafforzare le parti sociali se non si vogliono minare le norme definite negli accordi salariali. Tuttavia, questo non sta a significare che gli accordi raggiunti tra gli Stati membri e le due parti dell’industria garantiscano effettivamente salari di sussistenza. Occorre verificare in che misura le norme minime effettivamente rispondano all’esigenza di un “lavoro decente” nei singoli Stati membri.</p>
      <p sl="de">L’onorevole Schroedter, non senza motivo, rileva inoltre che è difficile distinguere tra lavoratori dipendenti e autonomi ma, per quanto sia necessario definirli e chiarire lo status di coloro che sono definiti “presunti lavoratori autonomi”, non dobbiamo comunque dimenticare che stiamo parlando di persone che sono per lo più ai margini della società e guadagnano meno di chiunque altro, alle quali occorre conferire uno status che garantisca dei diritti, ivi compreso il diritto a un salario equo che consenta una vita dignitosa.</p>
      <p sl="de">Il ricorso alle direttive pertinenti per l’attuazione della libera prestazione dei servizi viene sempre giustificato – tra l’altro – con l’argomento che alla fine anche il consumatore deve trarne un vantaggio. Di primo acchito, la direttiva sul distacco dei lavoratori sembrerebbe avere poco a che fare con la protezione dei consumatori, ma sono sicura che i collegamenti appariranno chiari guardando da una prospettiva più ampia, perché il consumatore non è più interessato solo alla qualità dei beni; è per questo che oggi i consumatori vengono tutelati nei confronti di merci d’importazione prodotte ricorrendo al lavoro minorile.</p>
      <p sl="de">Lo scambio di beni e servizi presenta anche una dimensione sociale e coloro che vi contribuiscono devono avere diritto a norme minime che garantiscano condizioni di lavoro adeguate e la tutela dei loro mezzi di sussistenza.</p>
    </intervention>
    <intervention id="3-432" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signor Presidente, in febbraio quest’Assemblea, insieme al Consiglio e alla Commissione, è giunta a un compromesso sulla direttiva sui servizi, con l’eliminazione degli articoli 24 e 25 motivata dal fatto che prevedevano solo una verifica superficiale delle imprese distaccanti e dei rispettivi lavoratori. Così facendo, abbiamo potuto garantire una lotta più efficace contro il lavoro illegale, ma anche contro il dumping dei salari.</p>
      <p sl="de">Negli ultimi mesi la Commissione ha subito alcune sconfitte e ora sta cercando di utilizzare la direttiva sul distacco dei lavoratori per far rientrare dalla finestra le posizioni respinte, in certi casi andando al di là di quanto ha stabilito la Corte di giustizia, con la pubblicazione di orientamenti sui quali non possiamo fare altro che esprimere un’opinione. E’ disonesto, ed equivale a derubare dei loro poteri i rappresentanti dei cittadini. E’ indubbio che la Corte di giustizia nelle sue sentenze farà riferimento agli orientamenti, che diverranno così legalmente vincolanti.</p>
      <p sl="de">Il governo federale tedesco, i nostri partiti politici, le parti sociali, le associazioni delle imprese e dei lavoratori non tollereranno le limitazioni previste alla nostra legislazione sul distacco dei lavoratori, e altri paesi europei nutrono timori analoghi. In Polonia, per esempio, nei cantieri edili non lavorano quasi più i polacchi, sostituiti da masse di lavoratori provenienti da paesi non appartenenti all’Unione europea. Per quanto sia necessario consentire la mobilità all’interno del mercato europeo, è soprattutto necessario che prevalgano la giustizia e l’equità, rese possibili da controlli efficaci.</p>
      <p sl="de">Ciascun paese ospitante deve avere il diritto di richiedere documenti e verificare le condizioni di impiego – aspetti quali reddito, orario lavorativo, periodi di riposo, sicurezza e tutela della salute. Chi afferma che occorrerebbero meno moduli e documenti e che la burocrazia va evitata, in realtà non vuole che vengano effettuati controlli, per consentire l’illegalità; dev’essere possibile anche inviare notifiche a chi infrange la legge, per cui le imprese che distaccano i lavoratori devono essere rappresentate da persone pienamente autorizzate ai sensi delle leggi del paese ospitante.</p>
      <p sl="de">Accolgo con favore la relazione dell’onorevole Schroedter, che ha ripreso le mie proposte di emendamento nei compromessi. Tuttavia, non sono d’accordo su un punto, per quanto concerne la definizione di “lavoratori” che viene adeguata in modo tale da far rientrare i lavoratori autonomi economicamente dipendenti nella categoria dei falsi lavoratori autonomi. Mi auguro che domani questa posizione ottenga il sostegno della maggioranza.</p>
    </intervention>
    <intervention id="3-433" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signor Presidente, a nome del gruppo socialista al Parlamento europeo, ho discusso questo dossier con l’onorevole Handzlik nella commissione per il mercato interno e la protezione dei consumatori – la collega purtroppo non partecipa più attivamente al dibattito. Vorrei sottolineare che abbiamo analizzato a fondo i problemi affrontati dai nuovi Stati membri, citati da lei e da molti colleghi del gruppo, e ovviamente riconosciamo la necessità di rimuovere barriere burocratiche inutili alla libera circolazione dei servizi e dei lavoratori. Tuttavia, dispongo anche di una sufficiente esperienza in merito a quanto sta accadendo nel mercato del lavoro – legalmente, illegalmente o in modo parzialmente legale – per sapere che le persone vengono effettivamente sfruttate e che si ricorre al distacco dei lavoratori oltre confine per eludere le regole.</p>
      <p sl="nl">Per questo motivo vorrei riaffermare che non dobbiamo gettare il bambino con l’acqua sporca, bensì cercare di trovare un equilibrio efficace; vorrei insistere nuovamente con l’onorevole Clark, che a quanto pare è ignaro di come funzionano queste regole, che esiste qualcosa come il principio di sussidiarietà, che nel diritto del lavoro si applicano le regole del paese ospite, che gli Stati membri dispongono di completa autonomia in materia e che questa direttiva sul distacco dei lavoratori è intesa esclusivamente come eccezione alla regola, al fine di coprire le situazioni nelle quali i dipendenti vengono distaccati oltre confine e possono lavorare temporaneamente alle proprie condizioni, purché sussistano un certo numero di disposizioni minime di tutela.</p>
      <p sl="nl">E’ proprio a causa delle procedure di controllo e per la loro complessità che occorrono delle regole per creare un margine di manovra per il monitoraggio e migliori possibilità di collaborazione tra gli ispettorati del lavoro, e questo significa che occorre un equilibrio. Anche nel quadro della direttiva sui servizi, vorrei sottolineare nuovamente che non esiste una gerarchia di norme per questa legislazione sul lavoro, che gli Stati membri sono autonomi a questo proposito e che non prevalgono le regole per la libera circolazione dei servizi.</p>
    </intervention>
    <intervention id="3-434" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la possibilità di distaccare i lavoratori è intrinsecamente collegata alle libertà fondamentali dell’Unione europea. Le più importanti sono la libera circolazione di persone, servizi e capitali. La direttiva sul distacco dei lavoratori è dunque una conseguenza logica del funzionamento del mercato interno dell’Unione europea. E’ indubbio che lo stato dell’economia dell’Unione viene valutato in base alla situazione delle sue imprese, in particolare le piccole e medie. La direttiva del 1996 era intesa innanzi tutto per le PMI e mirava a semplificare i principi che consentono loro di competere e di svolgere la loro attività economica al di fuori del paese di origine. La concorrenza interna è essenziale se l’Unione intende affrontare con successo la concorrenza a livello mondiale, dove si confronta con la concorrenza delle economie di Stati Uniti, Cina e Giappone.</p>
      <p sl="pl">Desidero ringraziare l’onorevole Schroedter per avere avuto il coraggio di affrontare una questione così importante per il futuro dell’Europa. Ho studiato attentamente la sua relazione e, purtroppo, mi trovo costretto ad affermare che temo che il documento non sia in linea con la mia visione della libera prestazione dei servizi sul mercato interno, che mi è tanto cara. Leggendo il progetto di relazione dell’onorevole Schroedter mi è venuto il sospetto che il suo obiettivo sia de facto quello di rendere difficile il distacco dei lavoratori per lo svolgimento di un incarico specifico, e quindi di sancire le pratiche protezionistiche adottate dai governi degli Stati membri per proteggersi dagli effetti della concorrenza. Vorrei chiarire che mi sto riferendo agli effetti positivi della concorrenza. Nel contempo, appoggio gli sforzi della Commissione europea e l’impegno personale del Commissario, tesi a garantire una migliore attuazione della direttiva nella pratica. Mi auguro che non vi siano motivi di modificarla, né di sostituirla con una nuova legge. Confido che il Commissario Špidla sia dello stesso parere.</p>
    </intervention>
    <intervention id="3-435" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, desidero ringraziare l’onorevole Schroedter per la sua ottima relazione.</p>
      <p sl="en">Occorre una direttiva efficace per proteggere i lavoratori distaccati temporaneamente in uno Stato dell’Unione europea. E’ essenziale per impedire una corsa al ribasso. Tuttavia, abbiamo una direttiva piena di buchi neri sul piano legale e che non viene affatto applicata in alcuni Stati.</p>
      <p sl="en">Nonostante i migliori sforzi del Commissario Špidla, non credo che gli orientamenti risolveranno queste mancanze. Molti dei nostri Stati oppongono resistenza alle necessarie modifiche legislative. Le conseguenze sono scandali del genere citato poc’anzi, come il disastro di Irish Ferries . Gli equipaggi delle navi sono esclusi dalla direttiva sul distacco dei lavoratori, ma il governo irlandese si oppone anche all’attuazione di una direttiva sui traghetti, che proteggerebbe quei lavoratori.</p>
      <p sl="en">Occorre urgentemente un quadro giuridico che impedisca con efficacia la corsa al ribasso, la concorrenza sleale e, certamente, lo spettro della xenofobia. Occorre chiarezza e certezza in merito alle definizioni dei lavoratori e all’eliminazione del falso lavoro autonomo. Occorre il diritto di applicare norme minime più elevate e definite chiaramente, un numero sufficiente di ispettori per garantirne il rispetto e sanzioni applicabili per la mancata osservanza della legislazione UE. Inoltre, a mio parere occorre la protezione per i cosiddetti whistleblower , ossia coloro che denunciano gli abusi che si verificano nel regime esistente.</p>
      <p sl="en">Vorrei ricordare a chi intende criticare la commissione per l’occupazione e gli affari sociali e la mia persona su questo argomento, che io rappresento uno Stato che ha aperto i suoi confini a tutti e dieci i nuovi Stati membri, completamente e volontariamente. Ora siamo stati costretti a chiudere i confini a Bulgaria e Romania a causa dell’abuso di lavoratori migranti e dei conseguenti effetti sui lavoratori irlandesi. Non è un problema di facile soluzione e certamente non è un tentativo di creare protezionismo nei 15 “vecchi” Stati membri.</p>
    </intervention>
    <intervention id="3-436" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, signor Commissario, la natura dinamica del mercato interno ha offerto una maggiore mobilità ai lavoratori e ha aiutato le imprese europee a sviluppare le loro attività al di là dei confini nazionali.</p>
      <p sl="pt">La possibilità per le imprese di distaccare alcuni lavoratori in altri Stati membri dell’UE per svolgere un’attività temporanea ha contribuito ulteriormente a questa crescente mobilità. Tuttavia, l’esperienza fatta finora lascia molto a desiderare. Nel caso del Portogallo, il distacco di lavoratori non è stato positivo, soprattutto nel settore edile. Sono venuti alla luce molti casi di lavoratori portoghesi sfruttati in Spagna, Francia, Regno Unito e Paesi Bassi. Questo è potuto succedere perchè c’è un enorme abisso tra la direttiva del 1999, che trova un compromesso tra la libera prestazione di servizi e la garanzia dei diritti dei lavoratori distaccati, e l’attuazione pratica di tale direttiva.</p>
      <p sl="pt">Oltre al fatto che gli Stati membri hanno fornito diverse interpretazioni della direttiva, si sono evidenziate differenze anche nella sua attuazione pratica, che hanno portato a un aumento delle barriere e della burocrazia e a un rallentamento del processo. E’ chiaro che non esiste un monitoraggio dell’attuazione di questa direttiva. Il subappalto è un terribile esempio di situazioni molto comuni che tuttavia non sono coperte dalla direttiva. Questo ha determinato un inaccettabile annacquamento delle responsabilità che sempre – e ripeto, sempre – va a discapito dei lavoratori distaccati.</p>
      <p sl="pt">Appoggio la relazione dell’onorevole Schroedter perché ritengo che spetti allo Stato membro ospitante, in stretta collaborazione con le autorità del paese di origine, garantire che le condizioni di lavoro definite nella direttiva siano rigorosamente rispettate, al fine di aumentare l’efficacia del monitoraggio e di combattere le pratiche illegali.</p>
      <p sl="pt">Occorrono quindi una maggiore trasparenza e maggiori informazioni sui diritti e sugli obblighi da rispettare quando le imprese ricorrono al distacco dei lavoratori. Inoltre, sono a favore della relazione dell’onorevole Schroedter perché è ormai necessario adottare alcuni correttivi per garantire che la direttiva venga sostenuta, monitorata e attuata meglio e più sistematicamente.</p>
    </intervention>
    <intervention id="3-437" speaker_id="28148" name="Françoise CASTEX" is_mep="True" mode="spoken" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, dobbiamo prendere atto della reale esistenza di un mercato del lavoro europeo, soprattutto nel settore dei servizi, che più di ogni altro implica il distacco di lavoratori. Siamo a favore di questa evoluzione, ma non a qualsiasi condizione e non a costo di incoraggiare il dumping sociale. Il lavoro umano non è una merce e non può essere assoggettato alle regole della libera concorrenza. Abbiamo espresso questa preoccupazione durante la discussione sulla direttiva “Servizi” e – com’è stato ricordato – il Parlamento ha respinto gli articoli 24 e 25 della direttiva, che prevedevano appunto agevolazioni per il distacco dei lavoratori. E’ inaccettabile che la Commissione rimetta in causa questa posizione e ignori le critiche espresse dal Parlamento.</p>
      <p sl="fr">La direttiva sul distacco dei lavoratori viene scarsamente applicata negli Stati membri e non soddisfa i suoi obiettivi. Se è così, la conseguenza dovrebbe essere il rilassamento della legislazione o, al contrario, bisognerebbe impegnarsi per incoraggiare gli Stati membri ad applicarla? Non credo che gli obblighi di fornire dichiarazioni, di eseguire controlli efficaci e di conservare la documentazione comportino un inutile eccesso di burocrazia quando è in gioco la protezione dei diritti sociali dei lavoratori, distaccati o locali. Un atteggiamento lassista sulla questione avvantaggia solo gli impostori. Inoltre, maggiori limitazioni e la minaccia reale di sanzioni finanziarie dovrebbero fungere da deterrente.</p>
      <p sl="fr">Per questo sostengo la relazione e invito con urgenza la Commissione e gli Stati membri a superare le difficoltà nell’attuazione della direttiva, che non intendiamo modificare a questo stadio.</p>
    </intervention>
    <intervention id="3-438" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Diversi oratori hanno rilevato che la direttiva sul distacco dei lavoratori e la direttiva sui servizi sono strettamente interconnesse. Quindi mi dispiace che non le tratteremo insieme in novembre, anche se sarebbe stato logico e sensato.</p>
      <p sl="hu">Quanto al nostro punto di vista, esiste un’importante differenza filosofica rispetto all’approccio espresso dai deputati socialisti e del gruppo Verts/ALE. Noi puntiamo l’attenzione sul rafforzamento e sull’accelerazione dell’economia, perché senza un’accelerazione dello sviluppo non è possibile creare nuovi posti di lavoro e garantire il finanziamento a lungo termine dei principali sistemi di assistenza sociale, né salvaguardare i valori sociali europei. Sarà impossibile progredire nel tentativo di equilibrare lavoro e vita familiare, o nel miglioramento della competitività di piccole e medie imprese. Di conseguenza, non avremo risorse adeguate per gestire a livello europeo la massiccia contrazione provocata dalla delocalizzazione delle aziende.</p>
      <p sl="hu">Quindi, la domanda è se vogliamo ostacolare o rafforzare le prestazioni dell’economia. Nel corso della discussione sulla direttiva sul distacco dei lavoratori, mi è sembrato che vogliamo ostacolarle, cosa che non è un buon segno per il futuro. Per citare solo il problema più evidente, l’obbligo relativo alla costituzione di una rappresentanza contrasta completamente con la libera prestazione dei servizi. In pratica, rappresenta un grave svantaggio competitivo. Imporrebbe di istituire una struttura locale, che è costosa, inutile e poco pratica. Per questo motivo vorrei richiamare la vostra attenzione sul fatto che consideriamo cruciale l’emendamento n. 7. Se non sarà approvato non sosterremo l’adozione della direttiva. Vi prego di tenerne conto nel momento della votazione.</p>
    </intervention>
    <intervention id="3-439" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Signor Presidente, vorrei che la direttiva sul distacco dei lavoratori non fosse più necessaria e sono certo che il Commissario la pensa in modo analogo. Né sono sicuro che questa legge possa effettivamente proteggere in modo adeguato i lavoratori dallo sfruttamento, ma non abbiamo altri strumenti a disposizione – o comunque nessuno che sia adeguato – per prevenire i problemi sul mercato del lavoro europeo.</p>
      <p sl="de">E’ chiaro che le componenti principali della direttiva sul distacco dei lavoratori funzionano solo in misura limitata – e non parlo solo dell’imposizione transfrontaliera di sanzioni amministrative, ma anche della cooperazione tra le autorità. Inoltre, il fatto di non tenere conto dei bonus in quanto componente spesso essenziale della retribuzione contribuisce al dumping dei salari.</p>
      <p sl="de">Indubbiamente, il requisito minimo per il funzionamento della direttiva sul distacco dei lavoratori sarà la presenza di un soggetto che agisca in qualità di rappresentante dell’impresa che distacca il lavoratore e garantisca l’applicazione della direttiva.</p>
    </intervention>
    <intervention id="3-440" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Onorevoli deputati, sarò molto breve perché la mezzanotte è già passata da cinque minuti e penso che dobbiamo attenerci rigorosamente a normative quali la direttiva sull’orario di lavoro e altre, in vigore nell’Unione europea.</p>
      <p sl="cs">Molto brevemente, dunque. Una questione cruciale, sollevata due volte nella discussione, è il fatto che nella sua comunicazione la Commissione abbia cercato di reintrodurre gli articoli 24 e 25, che erano stati eliminati dalla direttiva sui servizi. Vorrei chiarire che si tratta di un’idea sbagliata, perché gli articoli 24 e 25 si basano sul principio del paese di origine, ossia il principio che il paese di origine è responsabile delle ispezioni. Questo non compare nella comunicazione, che è basata essenzialmente sull’attuale situazione giuridica, secondo la quale la responsabilità dell’ispezione spetta ai paesi nei quali i lavoratori vengono distaccati, ossia i paesi ospitanti.</p>
      <p sl="cs">Vorrei dire inoltre che nella discussione ho notato che siamo d’accordo sull’idea che la direttiva è in grado di funzionare in qualsiasi momento, ma che è fondamentale accelerare gli sforzi per garantirne l’applicazione coerente. Il problema principale attualmente è il fatto che viene applicata in modo incoerente, soprattutto nella cooperazione transfrontaliera tra singoli Stati membri. Nella sua comunicazione, la Commissione propone alcune misure per affrontare la questione – e ritengo che sia nostro compito farlo nel modo più incisivo e rapido possibile. Non voglio esprimere opinioni sui singoli casi che sono stati citati per criticare la direttiva o la Commissione, non perché sia impossibile, ma piuttosto perché rispetto l’orario di lavoro degli interpreti.</p>
      <p sl="cs">Concludo con una osservazione generale. Nella sua comunicazione, la Commissione ha interpretato innanzi tutto la giurisprudenza della Corte di Lussemburgo, e l’ha fatto correttamente. Poi, nel rispetto dei suoi obblighi di custode dei Trattati, ha formulato una posizione su una serie di questioni. Terzo, ha proposto e continua a proporre misure da prendere per migliorare l’attuazione della direttiva.</p>
      <p sl="cs">A questo punto vorrei fare un’ultima osservazione. E’ un principio basilare di regolare procedura ai sensi dello Stato di diritto che una legge – in questo caso la direttiva – si possa utilizzare esclusivamente allo scopo per il quale è stata formulata. Lo scopo di questa direttiva è quello di proteggere i lavoratori distaccati, non di limitare la libera prestazione dei servizi. Di conseguenza, in base a questo principio generale e dal punto di vista della proporzionalità, la comunicazione non limita la capacità degli Stati membri di effettuare le ispezioni; né limita la loro capacità di svolgere i propri compiti. Si applica naturalmente la norma fondamentale della proporzionalità, per cui gli obblighi imposti devono essere adeguati all’obiettivo, e i casi devono essere trattati singolarmente, come in effetti indica la comunicazione.</p>
      <p sl="cs">Onorevoli deputati, desidero ringraziarvi per l’attenzione dedicata dal Parlamento alla questione. Sono convinto che si tratti di una delle direttive più importanti sul mercato del lavoro dell’Unione europea. E’ nostro compito interpretarla correttamente e con accuratezza e metterla in pratica nel modo più rapido ed efficace possibile. Vorrei ringraziare l’onorevole Schroedter per la sua relazione, che indubbiamente segna un passo avanti nel processo che ho citato poc’anzi, vale a dire la piena attuazione della direttiva in modo tale che possa rispondere al suo obiettivo. Onorevoli deputati, vi ringrazio molto.</p>
    </intervention>
    <intervention id="3-441" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.30.</p>
      <p sl="unknown">Dichiarazione scritta (articolo 142)</p>
    </intervention>
    <intervention id="3-442" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Questa sera discutiamo sulla relazione concernente l’applicazione di una direttiva sul distacco dei lavoratori; come sappiamo, la direttiva sul distacco dei lavoratori si riferisce innanzi tutto alla garanzia della libera circolazione delle persone e dei servizi e in secondo luogo alla necessità che i lavoratori distaccati godano di termini e condizioni vigenti nello Stato membro ospitante in materia di tariffe salariali minime, condizioni di lavoro, salute e sicurezza.</p>
      <p sl="en">Il problema principale della direttiva è la sua applicazione. Uno dei principali ostacoli è l’esigenza di adeguare la definizione di “lavoratore dipendente” in modo da operare una distinzione chiara con lo status di “lavoratore autonomo” ai fini della legislazione nazionale sul lavoro. Un’altra difficoltà è data dal fatto che la direttiva non è stata recepita da tutti gli Stati membri, né è applicata nella pratica da un certo numero di Stati membri. E’ anche evidente che questi lavoratori non conoscono neppure i loro diritti e pertanto l’obiettivo della direttiva non viene raggiunto. Mi è capitato di incontrare numerosi maltesi che lavorano in altri Stati membri e che non hanno idea dei diritti loro spettanti ai sensi della direttiva. Se vogliamo che la direttiva abbia un significato, non dobbiamo essere ambigui.</p>
    </intervention>
  </section>
  <section id="creitem31" title="19. Ordine del giorno della prossima seduta: vedasi processo verbale"/>
  <section id="creitem32" title="20. Chiusura della seduta"/>
</text>
