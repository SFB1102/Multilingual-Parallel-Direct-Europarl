<?xml version='1.0' encoding='utf-8'?>
<text id="20080617.IT" lang="it" date="2008-06-17" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Decisione sulla richiesta di applicare la procedura di urgenza">
    <intervention id="2-006" speaker_id="4393" is_mep="True" mode="spoken" role="Presidente">
      <p sl="unknown">Passiamo innanzitutto alla votazione sulla richiesta di applicazione della procedura d’urgenza relativa alla proposta di regolamento del Consiglio relativo alla conclusione del protocollo che stabilisce le possibilità di pesca e la contropartita finanziaria previste dall’accordo di partenariato nel settore della pesca tra la Comunità europea e la Repubblica islamica di Mauritania per il periodo dal 1° agosto 2008 al 31 luglio 2012 [COM(20080243 – C6-0199/2008 –2008/0093(CNS) ].</p>
      <p sl="unknown">Ha facoltà di intervenire l’on. Morillon per esprimere il parere della commissione per la pesca.</p>
    </intervention>
    <intervention id="2-007" speaker_id="4332" name="Philippe Morillon" is_mep="True" mode="spoken">
      <p sl="fr">Signor Presidente, questa richiesta, come certamente molti in questa Assemblea ricorderanno, signor Presidente, signor Presidente in carica del Consiglio, ha a che vedere con il fatto che alla fine dell’anno scorso abbiamo dovuto rinegoziare le modalità pratiche per l’attuazione del presente accordo di partenariato con la Repubblica di Mauritania.</p>
      <p sl="fr">Questa rinegoziazione ha richiesto una stretta collaborazione tra il Commissario per lo Sviluppo e gli aiuti umanitari Louis Michel e il Commissario Borg, e ne sono estremamente lieto. Si è conclusa con l’istituzione di un comitato congiunto che, con il consenso della Repubblica islamica di Mauritania, ha raggiunto un accordo che ora soddisfa entrambe le parti: l’Unione europea e la Repubblica di Mauritania.</p>
      <p sl="fr">Detto ciò, si tratta ora di riuscire a pagare alla Repubblica di Mauritania gli emolumenti che le competono dal 1° agosto. In accordo con tutti i gruppi politici, chiediamo alla Commissione che la votazione relativa a questa relazione non venga effettuata nel corso della presente tornata, ma durante quella di luglio, semplicemente per consentire alla nostra relatrice nominata, l’onorevole Fraga Estévez, di spiegarci con precisione i termini della relazione nel pomeriggio di mercoledì 25 giugno, in modo che sia possibile esprimere il nostro voto la mattina di giovedì 26 giugno, e inserire quindi la questione nell’ordine del giorno della plenaria successiva in luglio. Penso che questo dovrebbe soddisfare tutti e tre i partner e sicuramente anche la Repubblica di Mauritania.</p>
    </intervention>
  </section>
  <section id="creitem3" title="3. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem4" title="4. Norme e procedure comuni applicabili negli Stati membri al rimpatrio di cittadini di paesi terzi soggiornanti illegalmente (discussione)">
    <intervention id="2-011" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Manfred Weber, a nome della commissione per le libertà civili, la giustizia e gli affari interni, sulla proposta di direttiva del Parlamento europeo e del Consiglio recante norme e procedure comuni applicabili negli Stati membri al rimpatrio di cittadini di paesi terzi soggiornanti illegalmente [COM(2005)0391 – C6-0266/2005 – 2005/0167(COD) (A6-0339/2007).</p>
    </intervention>
    <intervention id="2-012" speaker_id="photo_generic" name="Dragutin Mate" is_mep="True" mode="spoken">
      <p sl="sl">Presidente in carica del Consiglio. − E’ davvero un piacere per me essere qui oggi e parlare della direttiva “rimpatri”, che praticamente è il primo documento che noi del Parlamento e del Consiglio siamo riusciti a produrre insieme nell’ambito dell’immigrazione. E’ stata la prima esperienza di questo tipo e devo dire che l’impegno profuso per arrivare al punto in cui ci troviamo è stato enorme, sia da parte del Consiglio che del Parlamento, ma soprattutto da parte dell’onorevole Weber.</p>
      <p sl="sl">Coordinare le varie posizioni all’interno del Consiglio ha richiesto molto tempo. Sono stati necessari più di due anni per concordare su alcuni principi fondamentali sulla base dei quali potremo dare inizio trilogopolitico. Quest’ultimo è cominciato quasi alla fine dell’anno scorso ed è continuato quest’anno, e l’approccio che abbiamo adottato (sostenuto anche dal relatore, l’onorevole Weber, che a questo proposito desidero ringraziare) è stato quello di ottenere prima l’opinione generale degli Stati membri e cercare di armonizzare i testi, e solo a quel punto cercare una maggioranza qualificata all’interno del Consiglio che approvasse il testo armonizzato.</p>
      <p sl="sl">Alcuni punti hanno presentato notevoli difficoltà o sono stati piuttosto difficili da conseguire. Uno degli aspetti più importanti, sia per il Parlamento che, ovviamente, per il Consiglio, è stato stabilire il limite di tempo entro cui sarà possibile impedire o limitare la circolazione di persone giunte illegalmente nel territorio dell’Unione europea. Va detto chiaramente: solo dieci paesi prevedono un periodo inferiore a sei mesi. Solo dieci Stati membri su 27 prevedono un limite inferiore a sei mesi, e tutti gli altri dovranno adattare la loro legislazione a tale limite proposto in questa direttiva, normativa che comporterà un notevole passo avanti in termini di alternative possibili e, ovviamente, in merito alla limitazione della libertà di circolazione.</p>
      <p sl="sl">Va detto anche che ciò ha comportato notevoli progressi e un processo di standardizzazione a cui tutti i paesi saranno tenuti ad attenersi. Finora ciascun paese ha agito conformemente alla propria legislazione in materia e, ovviamente, spero vivamente che oggi in quest’Assemblea riusciremo a raggiungere il consenso necessario, completare una prima lettura parlamentare ed esprimere un voto in prima lettura.</p>
      <p sl="sl">In termini pratici l’aspetto più controverso nelle nostre discussioni è stata l’offerta di assistenza legale agli immigrati. Noi del Consiglio, seppure con grandi difficoltà, abbiamo preso in considerazione e rispettato le argomentazioni e le opinioni del Parlamento per tutta la durata dei negoziati fino all’ultimo giorno. Le discussioni finali riguardanti questo punto si sono concluse praticamente la mattina prima del Consiglio dei ministri, dove siamo riusciti anche a convincere i ministri ad adottare le norme auspicate dal Parlamento, anche se questo comporterà un notevole aumento di lavoro e degli investimenti finanziari di ciascuno Stato membro. Il punto è che dobbiamo essere consapevoli del fatto che la situazione dell’immigrazione clandestina varia enormemente tra il Mediterraneo, dove si verificano quotidianamente grossi problemi, soprattutto in estate, e altri paesi meno interessati dai flussi migratori e che, ovviamente, potrebbero reagire all’immigrazione in modo del tutto differente.</p>
      <p sl="sl">Chiaramente sono soddisfatto perché siamo riusciti a trovare compromessi che ci aiuteranno a migliorare la situazione degli immigrati, a concentrarci sui gruppi di immigrati più vulnerabili (le famiglie e i bambini) e a dare loro decisamente più diritti rispetto a quanti ne offrano loro molte legislazioni nazionali attualmente. Secondo me si tratta di importantissimi passi avanti e una conquista altrettanto importante per i negoziatori del Parlamento quando abbiamo discusso tali questioni.</p>
      <p sl="sl">Tuttavia, c’è qualcos’altro che devo dire. Il compromesso raggiunto in seno al Consiglio è stato conseguito con notevoli difficoltà. I negoziati, a cui ho partecipato di persona fino all’ultimo giorno, assieme ad altri ministri, sono stati estremamente difficili e ardui e ora il Consiglio accetta questo testo con fermezza e senza riserve. Qualunque revisione o emendamento allo stesso comporterà il disaccordo del Consiglio e, di conseguenza, la direttiva non potrà essere adottata in prima lettura.</p>
      <p sl="sl">Quali saranno le conseguenze di tutto ciò? Non avremo norme comuni, non potremo migliorare una situazione che tutti noi vorremmo migliorare, e il processo di adozione della direttiva verrà prolungato e trascinato notevolmente. Nella migliore delle ipotesi, non riusciremo a trovare un accordo sulla direttiva “rimpatri” almeno per i prossimi tre anni e ovviamente in questo modo peggioreremo in modo significativo anche le condizioni di tutti coloro ai quali potremmo rendere le cose più semplici.</p>
      <p sl="sl">E questa non sarà l’unica conseguenza della mancata adozione della direttiva. Verranno influenzate anche altre direttive per le quali ci avvaliamo della procedura di codecisione. Il sistema di negoziazione attuato per questa procedura potrebbe essere un buon esempio e contribuire considerevolmente a migliorare il lavoro con le direttive sulla carta verde e su alcuni diritti dei lavoratori che vengono nell’Unione europea. Penso che il percorso che abbiamo tracciato sia quello giusto e che ci permetterà di operare efficacemente.</p>
      <p sl="sl">Per concludere, data la collaborazione costruttiva e proficua, desidero ringraziare, oltre al relatore, l’onorevole Weber, tutti i relatori ombra che sono sempre stati presenti in tutti i negoziati politici e, ovviamente, il Vicepresidente e i membri della Commissione che ci hanno aiutato in numerose occasioni a trovare delle soluzioni di compromesso.</p>
    </intervention>
    <intervention id="2-013" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signor Presidente, desidero ringraziare a mia volta Dragutin Mate, il nostro Presidente in carica del Consiglio. Vorrei cominciare dicendo che questo dossier è la prova inconfutabile del fatto che la procedura di codecisione funziona, anche in caso di dossier complicati e difficili.</p>
      <p sl="fr">La Commissione europea raccomanda un approccio integrato nei confronti dell’immigrazione e questo approccio coerente richiede che vengano rafforzati i canali dell’immigrazione legale, l’integrazione degli immigrati a livello locale e un sistema di asilo efficace e generoso. Ovviamente, se accettiamo questa regolamentazione delle condizioni di accesso di cittadini di paesi terzi nell’Unione europea, dobbiamo anche dotarci di norme riguardanti coloro i quali non soddisfano, o non soddisfano più, tali condizioni.</p>
      <p sl="fr">In caso contrario la nostra politica di immigrazione perderebbe la sua legittimità. Dobbiamo riconoscere che c’è il rischio di trovarsi in un circolo vizioso: non intervenendo contro l’immigrazione clandestina, potremmo complicare la vita di coloro che rischiano di essere sfruttati da datori di lavoro senza scrupoli, e anche rendere più difficile l’integrazione degli immigrati regolari. Ritengo quindi che sia necessario spezzare questo circolo vizioso attraverso il compromesso a cui ha fatto riferimento il Ministro Mate.</p>
      <p sl="fr">La direttiva introduce nel diritto comunitario le disposizioni pertinenti della Convenzione europea sui diritti dell’uomo. La sua adozione ci permetterà di applicare i meccanismi comunitari di controllo volti ad assicurare la conformità con l’acquis comunitario. Sia che si tratti della priorità data al rimpatrio volontario, dei diritti degli immigrati clandestini minacciati di essere rimpatriati, del mantenimento di queste condizioni, della protezione degli interessi dei bambini, del rispetto della vita familiare nell’ambito del rimpatrio o del rispetto del principio di non-refoulement , la direttiva riduce il numero di zone d’ombra e consente di combattere in modo più efficace lo sfruttamento dei bambini a cui sono soggetti i cittadini di paesi terzi soggiornanti illegalmente.</p>
      <p sl="fr">Essa impone agli Stati membri l’obbligo di decidere se rimpatriare il cittadino del paese terzo oppure offrirgli il diritto di soggiorno. Questo approccio comporta il miglioramento della certezza giuridica per tutte le parti coinvolte. La direttiva, quindi, presenta anche il vantaggio di offrire alla Commissione la possibilità di controllarne l’attuazione e posso assicurarvi che la Commissione e io stesso, in qualità di responsabile del dossier , assicureremo il rispetto dei principi fondamentali concernenti il rispetto dei diritti degli immigrati. In particolare, valuteremo l’impatto di alcune disposizioni sul trattenimento, il divieto di reingresso e l’assistenza legale.</p>
      <p sl="fr">Come già specificato dal Ministro Mate, la direttiva obbligherà tutti gli Stati membri a prestare particolare attenzione ai diritti dei minori. L’attuazione di queste norme dovrebbe essere conforme alla Convenzione europea sui diritti umani e alla Convenzione delle Nazioni Unite sui diritti del fanciullo. La Commissione si assicurerà soprattutto che la situazione specifica di questo gruppo di individui più vulnerabili venga presa nella dovuta considerazione.</p>
      <p sl="fr">Signor Presidente, onorevoli deputati, permettetemi di porgere uno speciale ringraziamento all’onorevole Weber, nonché ai relatori ombra e alla commissione per le libertà civili, la giustizia e gli affari interni, per l’importantissimo lavoro svolto al fine di produrre una direttiva che, secondo me, permetterà di mantenere un controllo efficace pur prestando grande attenzione ai diritti umani.</p>
      <p sl="fr">La Commissione aspira a introdurre questo quadro europeo unitario per una politica di rimpatrio che sia efficace nel rispetto dei diritti e soggetta a un controllo democratico.</p>
      <p sl="fr">Per concludere, permettetemi di fare riferimento alle tre dichiarazioni che costituiscono il compromesso raggiunto con i colegislatori come specificato nell’allegato all’emendamento di compromesso dal vostro relatore, l’onorevole Weber.</p>
    </intervention>
    <intervention id="2-014" speaker_id="28229" name="Manfred Weber" is_mep="True" mode="spoken" role="relatore">
      <p sl="de">Signor Presidente, signor Presidente in carica del Consiglio, signor Vicepresidente, ormai è da due anni e mezzo che discutiamo su questa direttiva sul rimpatrio di cittadini di paesi terzi soggiornanti illegalmente. Prima di passare agli aspetti pratici, vorrei porgere i miei ringraziamenti. E’ stato un argomento complesso e molto coinvolgente, che appassiona molti in Europa, e ha richiesto l’utilizzo di una nuova procedura, la procedura di codecisione, quindi grazie. Nella commissione per le libertà civili, la giustizia e gli affari interni i nostri suggerimenti per la presentazione di una proposta solida e attuabile hanno incontrato il favore di una vasta maggioranza. Trattandosi di un parlamento, siamo in grado di raggiungere un consenso. Grazie per aver collaborato in modo equo e grazie anche alla Presidenza slovena del Consiglio perché, in questi due anni e mezzo, è stata l’unica Presidenza ad aver impresso davvero impulso al dibattito.</p>
      <p sl="de">E ora arrivo al punto: non stiamo parlando di asilo, come si continua a sostenere. La direttiva sull’asilo è tutt’altra questione legislativa. Stiamo parlando di persone che al momento si trovano in Europa illegalmente, milioni di persone che soggiornano illegalmente in Europa, e di cui vogliamo cambiare lo stato di clandestinità. Bisogna porre fine alla schiavitù che esiste in quest’area oggi nell’Unione europea. E questo è possibile attraverso la legalizzazione, rilasciando un permesso di soggiorno regolare, ma anche attraverso il rimpatrio.</p>
      <p sl="de">Oggi vorrei rivolgermi a coloro che, in questo Emiciclo, sono ancora scettici, coloro che si stanno ancora facendo domande. Sono state lanciate accuse riguardo alla durata del periodo di trattenimento in attesa dell’allontanamento: sei mesi, estensibili ad altri 12 mesi. Alcuni affermano che in alcuni paesi questo periodo è di 30 o 40 giorni. Il Consiglio dei ministri si è impegnato a non usare questa direttiva come scusa per lasciare che la situazione deteriori. In altre parole, bisognerà mantenere norme elevate. Perché nessuno nota che nell’Unione europea ci sono nove paesi che attualmente non hanno alcun limite al periodo di trattenimento? In questi Stati stiamo migliorando la situazione.</p>
      <p sl="de">Perché nessuno nota che abbiamo redatto un’intera sezione, un intero articolo, appositamente per i bambini e le famiglie per stabilire misure minime? Essa favorisce soprattutto i bambini non accompagnati, che hanno particolarmente bisogno del nostro aiuto. A questo proposito abbiamo stabilito misure minime. Perché nessuno nota che essa prevede che ai minori venga garantito l’accesso all’assistenza sanitaria e all’istruzione? Perché nessuno nota la dichiarazione fondamentale espressa dal periodo di trattenimento in attesa dell’allontanamento, e cioè che vogliamo che sia più breve possibile e che la persona venga trattenuta solo se il rimpatrio è legalmente possibile? Questo significa che in futuro in Europa verrà proibita l’attuale tattica di avere la meglio sulle autorità sfiancandole.</p>
      <p sl="de">Perché nessuno nota che offriamo assistenza legale, che le ONG hanno accesso e che è previsto il diritto di fare ricorso? Questa direttiva è un grande passo avanti. Abbiamo limitato il numero di paesi in cui possono essere allontanati gli immigrati. Il Parlamento europeo ha applicato il principio della partenza volontaria, quindi ciò che attualmente non esiste in tutti gli Stati membri in futuro sarà un principio. Ho letto nei giornali che il Consiglio d’Europa ha mosso una serie di critiche. Ora tutte le linee guida del Consiglio d’Europa relative al rimpatrio sono state inserite in questa direttiva e quindi nel futuro acquisiranno valore giuridico. Perché allora il Consiglio d’Europa critica le sue stesse linee guida? Stiamo facendo molti passi avanti con questa direttiva, anche per quanto riguarda il divieto di reingresso di cinque anni. Vorrei ricordaste che è stata la Commissione a proporre il divieto di reingresso di cinque anni. Siamo riusciti a fare in modo che questo requisito venisse annullato. Noi del Parlamento europeo siamo riusciti ad assicurare che venisse attuato un regolamento migliore.</p>
      <p sl="de">Anche qui oggi verranno mosse molte critiche. Molti deputati interverranno e ci diranno quanto terribili siano i centri di custodia temporanea, quanto sia spaventosa la situazione all’interno di questi centri, quanto disumano sia oggi il rimpatrio da parte dell’Unione europea. Ne parliamo da due anni e mezzo, e vi ringrazio per lo scambio di opinioni, ma oggi vi dico francamente che se voterete contro questa direttiva, se voterete contro il risultato di questo trilogo, impedirete all’Unione europea di progredire nel migliorare gli standard di questi diritti umani. Vi prego quindi: mostriamoci in grado di agire. Soprattutto in considerazione del fatto che i cittadini dell’Irlanda hanno rifiutato un ulteriore allargamento dell’Europa, questo dossier riguardante un argomento così attuale ci offre l’opportunità di mostrare per la prima volta che siamo in grado di agire e che vogliamo un’Europa forte e umanitaria.</p>
      <a text="(Applausi)"/>
    </intervention>
    <intervention id="2-015" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">a nome del gruppo PPE-DE. – Signor Presidente, innanzi tutto vorrei porgere le mie più sincere congratulazioni al collega Weber.</p>
      <p sl="es">Questa proposta di direttiva rappresenta un notevole e decisivo passo avanti verso la politica comune sull’immigrazione di cui abbiamo bisogno. Essa è uno strumento giuridico fondamentale per la tutela dei diritti umani degli immigrati e un requisito indispensabile per avanzare nel processo di regolamentazione dell’immigrazione legale. La proposta segnala come preferibile il rimpatrio volontario degli immigrati che soggiornano illegalmente negli Stati membri e prevede che vengano fornite loro tutte le risorse necessarie per garantire che un rimpatrio nei rispettivi paesi in modo adeguato e senza alcuna spesa.</p>
      <p sl="es">Il rimpatrio forzato verrà attuato solo come ultima risorsa e sempre nel pieno rispetto dei diritti fondamentali. L’assistenza legale e linguistica offerta agli immigrati e la possibilità di fare ricorso contro la decisione di rimpatrio presso un organo giudiziario o amministrativo creato a tale scopo sono alcuni esempi di come la proposta abbia cercato di favorire il rimpatrio volontario rispetto a quello forzato.</p>
      <p sl="es">La definizione di un periodo massimo di trattenimento è un elemento fondamentale della direttiva. E’ difficile immaginare come sia possibile oggi che nell’Unione europea ci siano posti in cui gli immigrati possono essere trattenuti a tempo indeterminato, ma nessuno Stato membro potrà usare la direttiva per inasprire le proprie leggi sull’immigrazione, soprattutto per quanto riguarda i periodi di trattenimento.</p>
      <p sl="es">Inoltre, c’è una netta differenza tra rimpatrio e asilo. Vengono stabilite chiare garanzie giuridiche in merito all’ordine di trattenimento. Il nuovo articolo 15bis prevede più condizioni e migliori per i minori e le loro famiglie e, infine, la direttiva offre competenza in questo ambito anche alla Corte di giustizia.</p>
      <p sl="es">Per tutti questi motivi, signor Presidente, ringrazio ancora una volta il relatore, il Consiglio e la Commissione per i loro sforzi e chiedo che la direttiva “rimpatri” venga approvata.</p>
    </intervention>
    <intervention id="2-016" speaker_id="4313" name="Martine Roure" is_mep="True" mode="spoken">
      <p sl="fr">a nome del gruppo PSE. – Signor Presidente, oggi stiamo discutendo di un aspetto dell’introduzione di una politica europea sull’immigrazione e c’è già un’osservazione da fare: siamo qui a costruire un’Europa chiusa in se stessa, nonostante il fatto che, per cercare di combattere l’immigrazione clandestina, dovremmo creare strumenti che consentano agli immigrati di arrivare legalmente.</p>
      <p sl="fr">Il mio gruppo non accetta il compromesso a cui la Presidenza e il relatore sono giunti con tanta fatica. Non perché siamo contrari a una politica europea sul rimpatrio ma perché riteniamo che il risultato sia inadeguato per quanto riguarda la tutela dei diritti umani. Effettivamente abbiamo sempre affermato di essere a favore di una direttiva sul rimpatrio perché abbiamo assistito a troppi orrori nel corso delle nostre visite ai centri di trattenimento. Tuttavia, non vogliamo una direttiva a qualunque costo. Ho sentito dire che questa direttiva avrebbe permesso agli immigrati di venire allo scoperto. Si tratta di un grave fraintendimento poiché essa stabilisce a malapena norme per organizzare i rimpatri e non offre in nessun caso il diritto di soggiorno.</p>
      <p sl="fr">Il relatore ritiene che questo compromesso sia equilibrato perché conferisce un certo numero di diritti, ma i diritti concessi dal testo (come l’accesso all’istruzione per i minori e l’accesso all’assistenza legale) non sono davvero vincolanti.</p>
      <p sl="fr">Inoltre, la direttiva non apporta alcun miglioramento in termini di trattenimento nell’Unione europea. Ad esempio, portare il periodo di trattenimento a 18 mesi sembra costituire un miglioramento in nove dei 27 Stati membri, e tre di questi nove Stati membri (Regno Unito, Irlanda e Danimarca) non ne saranno interessati dato che non aderiranno alla direttiva. Vi sarà qualche miglioramento in paesi come Malta, dove la maggior parte degli immigrati trattenuti è costituita da richiedenti asilo, condizione non trattata dalla direttiva. In Grecia si tratta soprattutto di persone trovate ad attraversare clandestinamente un confine esterno. Neanche queste rientrano nel campo d’azione della direttiva.</p>
      <p sl="fr">E’ per questo che il gruppo socialista ha presentato un numero limitato di emendamenti volti a dare una dimensione umana al testo. E’ la prima volta che il Parlamento europeo adotta la procedura di codecisione nella lotta contro l’immigrazione clandestina ed è per questo motivo che abbiamo il dovere, in qualità di membri del Parlamento europeo, di sostenere una legislazione chiara che non sia soggetta a più interpretazioni da parte degli Stati membri o a sentenze della Corte di giustizia. Questo è anche il motivo per cui invito il Parlamento europeo ad avvalersi di qualunque potere legislativo di cui dispone per fare in modo che le normative adottate migliorino le condizioni dei trattenuti. E’ il nostro dovere di membri del Parlamento europeo.</p>
      <p sl="fr">Questo non ci esimerà dal riflettere su una questione più ampia e filosofica: la Terra appartiene a tutti gli esseri umani? E’ giusto che alcuni di loro vengano destinati a vivere in povertà? Non pensate che sia questa la vera questione?</p>
    </intervention>
    <intervention id="2-017" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="en">a nome del gruppo ALDE. – Signor Presidente, i negoziati con il Consiglio sono stati lunghi, complicati e difficili. Il punto di partenza per la maggior parte degli Stati membri è stato il seguente: “Come ci liberiamo di questa direttiva, dato che non vogliamo nessuna norma europea sul rimpatrio dei cittadini di paesi terzi soggiornanti illegalmente?”. Chiaramente il Consiglio e il Parlamento avevano una concezione molto diversa di come avrebbe dovuto essere una direttiva seria sul rimpatrio che tutelasse adeguatamente i diritti. Il Parlamento ha dovuto lottare per ogni singola parola e virgola.</p>
      <p sl="en">Ora dovrebbe essere molto chiaro a tutti, e soprattutto al gruppo PSE, che il pacchetto di compromesso mette regole laddove non ne esistono attualmente. Gli Stati membri che hanno già condizioni più favorevoli dovrebbero mantenerle o, se preferiscono, possono introdurre queste. I parlamenti nazionali devono fare la loro parte per assicurare che ciò avvenga nell’attuazione della direttiva. Inoltre, abbiamo ottenuto una dichiarazione politica da parte del Consiglio: questa direttiva non verrà e non potrà essere usata come scusa per abbassare le norme attuali. L’esperienza accumulata con altre 10 direttive sull’asilo e l’immigrazione mostra che il timore che gli Stati membri possano usare la trasposizione di tali direttive come pretesto per rendere la propria legislazione più repressiva non hanno fondamento.</p>
      <p sl="en">Attualmente non esiste una legislazione dell’Unione europea sul rimpatrio di cittadini di paesi terzi soggiornanti illegalmente. Con l’adozione del pacchetto saranno disponibili meccanismi di controllo comunitari. Le procedure di infrazione, la competenza della Corte di giustizia delle Comunità europee, le relazioni della Commissione e i controlli del Parlamento europeo saranno tutti meccanismi a disposizione.</p>
      <p sl="en">Tre anni di dibattiti ci hanno dimostrato che non c’è più alcuno spazio di manovra e che non verranno apportati ulteriori miglioramenti in seconda lettura. Sì, è un peccato, lo ammetto, ma è la verità: il Consiglio inizierà a presentare un elenco delle numerose proposte sulle quali si è arrivati a un’impasse . Il vaso di Pandora verrà scoperchiato.</p>
      <p sl="en">Chiaramente l’attuale clima politico nella maggior parte degli Stati membri non sarà d’aiuto. Allora, come possiamo attuare delle norme minime comuni laddove non ne esistono ancora? Come assicurarci che i meccanismi di controllo comunitari siano disponibili? Come garantire che le linee guida del Consiglio d’Europa diventino vincolanti per tutti gli Stati membri?</p>
      <p sl="en">A questo punto la domanda fondamentale è: vogliamo una direttiva o no? Vogliamo una direttiva che, seppure imperfetta, costituisca sicuramente un primo passo nella direzione giusta, oppure non vogliamo proprio direttive perché pensiamo che la situazione attuale sia soddisfacente?</p>
      <p sl="en">Molti Stati membri sarebbero tuttora sollevati se la direttiva sfumasse per colpa del Parlamento. Quindi, paradossalmente, i membri del Parlamento che stanno cercando di distruggere il pacchetto di compromesso stanno in realtà sostenendo proprio quegli Stati membri che non vogliono offrire alcuna tutela da parte dell’Europa!</p>
      <p sl="en">Il pacchetto di compromesso va visto come un primo passo, piccolo ma importante. La politica di rimpatrio non può essere considerata isolatamente, deve essere vista come una parte necessaria di un pacchetto più ampio sull’immigrazione, che comprenda anche aspetti legali e quelli relativi all’asilo. Ritengo che, dopo quasi tre anni di discussioni, sia ora che ci assumiamo le nostre responsabilità.</p>
      <a text="(Applausi)"/>
    </intervention>
    <intervention id="2-018" speaker_id="4531" name="Jean Lambert" is_mep="True" mode="spoken">
      <p sl="en">a nome del gruppo Verts/ALE. – Signor Presidente, prima di tutto vorrei ringraziare il relatore per l’integrità e l’apertura con cui ha affrontato quest’argomento. Vorrei ringraziare anche i nostri colleghi. Abbiamo fatto del nostro meglio per trovare un approccio comune, riconoscendo che è necessario trattare gli immigrati da rimpatriare come persone e avere garanzia d’ordine giurisdizionale e leggi chiare.</p>
      <p sl="en">Le discussioni in seno al Consiglio hanno mostrato chiaramente le lacune esistenti al momento in alcuni Stati membri nei confronti dei loro cittadini, soprattutto per quanto riguarda l’assistenza legale (che è fondamentale se vogliamo che la gente abbia accesso al diritto e possa difendersi da chi è più potente) e, talvolta, anche la mancanza di sistemi efficaci per rappresentare adeguatamente bambini soli e giovani a tutti gli effetti. Ciò ha causato alcuni problemi nelle discussioni con il Consiglio.</p>
      <p sl="en">Mi dispiace che, dopo negoziati così lunghi, il mio gruppo non possa accettare la posizione negoziata. Non siamo contrari alla direttiva di per sé, ma essa non soddisfa certamente le norme che avevamo fissato all’inizio. Perché no? Perché secondo noi consolida molti dei problemi che abbiamo combattuto nei nostri Stati membri.</p>
      <p sl="en">Uno dei problemi è la durata del trattenimento. La proposta di direttiva fissa limiti al riguardo, ma sappiamo quali siano le conseguenze di periodi di trattenimento prolungato per la salute mentale degli individui e bambini trattenuti. Lo abbiamo visto con i nostri occhi, e lo dimostrano anche i dati. Abbiamo visto le condizioni in cui vivono molte di quelle persone. La proposta di direttiva dice chiaramente che i centri di custodia temporanea non devono essere delle prigioni, ma non ci è sempre chiaro quale sia la differenza tra questi centri e le prigioni.</p>
      <p sl="en">Abbiamo domande anche riguardo al divieto di ingresso. Secondo l’articolo 9 questa dovrebbe essere la regola generale per chiunque venga rimpatriato forzatamente, quindi gli Stati membri che aderiranno dovranno rispondere a domande come quella dei miei elettori: Serwa Nouri Yousef, a cui è stato riconosciuto lo status di rifugiato, è incinta di otto mesi e il marito è stato rimpatriato forzatamente in Iraq e ora è scomparso. Secondo questa direttiva anche per lui vale il divieto di ingresso. Ma allora che ne è della vita familiare, nonostante si sostenga di tutelare i diritti umani?</p>
      <p sl="en">Abbiamo domande anche in riferimento all’articolo 3, lettera c), relativo a dove avvenga il rimpatrio. Pensiamo che se per il termine “altre intese” si intendono anche le metaforiche strette di mano che abbiamo visto in passato tra Gheddafi e Berlusconi, questo è inaccettabile, poiché tali accordi vengono stretti all’esterno di accordi pubblici scritti.</p>
    </intervention>
    <intervention id="2-019" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">a nome del gruppo UEN. – Signor Presidente, il problema di cui stiamo discutendo oggi è stato in gran parte innescato dagli Stati membri dell’Unione europea. Se consideriamo gli interventi fatti dai rappresentanti di alcuni gruppi politici qui rappresentati, emerge che in passato questi gruppi hanno chiesto una nuova legge che consentisse la liberalizzazione dei regolamenti sull’ingresso di cittadini di paesi terzi.</p>
      <p sl="pl">Anche oggi si sentono spesso, in questo Emiciclo, richieste affinché vengano adottati legalmente regolamenti che colpiscono la famiglia tradizionale o le tradizioni cristiane europee. Basterà aspettare qualche altro anno, poi assisteremo ad appelli di massa e risoluzioni che ci chiederanno di salvare l’identità del nostro continente, poiché ciò che un tempo ha fatto dell’Europa un modello per tutto il mondo sta scomparendo.</p>
      <p sl="pl">Il suggerimento avanzato dalla proposta di direttiva di istituire delle nuove cariche che si occupino dei rimpatri non è una soluzione. Questi compiti dovrebbero essere svolti dalle istituzioni esistenti che, comunque, sono già state ampliate.</p>
    </intervention>
    <intervention id="2-020" speaker_id="28979" name="Giusto Catania" is_mep="True" mode="spoken">
      <p sl="it">a nome del gruppo GUE/NGL. – Signor Presidente, onorevoli colleghi, questa direttiva è una vergogna, un insulto alla civiltà giuridica dell’Europa. È un orrore che rischia di cancellare millenni di cultura dell’accoglienza, le radici profonde di un’identità europea forgiata da pratiche di ospitalità. Questa direttiva è l’ennesimo monumento alla fortezza Europa, la materializzazione dell’utopia reazionaria che vuole impedire la libertà di circolazione di uomini e donne.</p>
      <p sl="it">Non si può arginare il diritto alla mobilità rinchiudendo dietro un filo spinato o dentro un puzzolente centro di detenzione gli uomini e le donne. Per diciotto mesi, Ministro Mate, questo è il periodo massimo di detenzione, non sei mesi come lei ha detto. Diciotto mesi senza alcun reato!</p>
      <p sl="it">Guardate, mi appello a quello che ha detto Mons. Agostino Marchetto del Consiglio dei migranti della Conferenza episcopale italiana, il quale ha detto che non si può detenere una persona per una semplice violazione amministrativa e in più detenere persone in luoghi disumani e degradanti come quelli che ha visitato la commissione libertà civili di questo Parlamento.</p>
      <p sl="it">Inoltre, questa direttiva è una direttiva inumana perché prevede il rimpatrio in paesi di transito. La Libia rischia di diventare il luogo della deportazione di massa dei migranti. Prevede detenzione ed espulsione di minori non accompagnati, prevede il divieto di reingresso, in questo modo violando sistematicamente il diritto d’asilo, prevede un’assistenza legale discrezionale. È questa la vera natura di questa direttiva!</p>
      <p sl="it">Inoltre, questa direttiva è un’imposizione dei governi. Abbiamo assistito in quest’Aula alla dittatura del Consiglio che ha detto al Parlamento: "bere o affogare", addirittura minacciando l’ipotesi di continuare qualsiasi ipotesi di discussione sull’immigrazione. Il Parlamento europeo sta subendo supinamente questa decisione. Mi appello alla dignità del Parlamento europeo. Altro che codecisione! Siamo davanti a un parere conforme nei confronti del Consiglio. La verità è che i governi vogliono immediatamente attivare i 700 milioni di euro previsti dal fondo per il rimpatrio. È questa la natura vera di questa direttiva.</p>
      <p sl="it">Bisogna invece ascoltare la società, quello che c’è fuori da questo Parlamento, i capi di Stato dei paesi terzi, Amnesty International , le chiese, le conferenze episcopali europee, il sindacato, il Consiglio d’Europa. Tutti ci dicono di non approvare questa direttiva. Perfino l’Alto Commissariato delle Nazioni Unite, che secondo il trattato di Amsterdam dovrebbe essere consultato in tutte le materie di asilo e di immigrazione della Commissione europea, ci dice di non approvare questa direttiva.</p>
      <p sl="it">Queste politiche repressive sono la vera causa della più grande tragedia dell’Unione europea: i morti in mare. Ieri ne sono morti 150, negli ultimi dieci anni ne sono morti 12.000. L’Unione europea si macchia di un crimine inaccettabile e con questa direttiva si rende ulteriormente complice di questi omicidi che hanno trasformato il Mediterraneo in un cimitero. Probabilmente, come tributo nei confronti di questi martiri, sarebbe opportuno non approvare questa direttiva.</p>
    </intervention>
    <intervention id="2-021" speaker_id="28146" name="Hélène Goudin" is_mep="True" mode="spoken">
      <p sl="sv">a nome del gruppo IND/DEM. – Quando tutte le porte sono chiuse, è sempre possibile trovare un accesso dal retro. Ogni anno molte migliaia di persone cercano di entrare nell’Unione europea, che sta innalzando mura sempre più alte tutto intorno al suo territorio. Questi tentativi stanno diventando sempre più disperati e i media riferiscono regolarmente di quanti hanno pagato con la vita.</p>
      <p sl="sv">Il dibattito di oggi verte su coloro i quali sono riusciti a entrare e che ora vogliamo buttar fuori. Molte organizzazioni per i diritti umani, comprese la Caritas e Amnesty International , criticano la proposta di direttiva. Dobbiamo ascoltare i loro consigli, perché viola i diritti umani.</p>
      <p sl="sv">Non creiamo alcun valore aggiunto europeo se decidiamo che persone che non hanno commesso alcun crimine possano essere trattenute fino a 18 mesi. Periodi di trattenimento più lunghi non porteranno a un aumento dei rimpatri. E’ solo una soluzione disumana e costosa a un problema complesso. La conseguenza del divieto di reingresso nell’Unione europea per un periodo massimo di cinque anni comporterà solo un aumento dell’immigrazione clandestina. Le persone disperate sono obbligate a rivolgersi ai trafficanti di persone e leggeremo sempre più spesso delle disgrazie che colpiscono i rifugiati, i quali a loro volta alimenteranno l’odio nei confronti della nostra parte del mondo occidentale.</p>
      <p sl="sv">Le organizzazioni per i diritti umani ci hanno avvisati. Ora dipende da noi puntare i piedi e difendere i diritti umani, a livello nazionale!</p>
    </intervention>
    <intervention id="2-022" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, la gravità della situazione dovuta all’assoluta mancanza di un’azione decisa contro la piaga dei milioni di immigrati clandestini in Europa è diventata evidente in seguito alle reazioni isteriche suscitate da questa direttiva “rimpatri” da parte di alcuni formatori di opinione di sinistra politicamente corretti. Mi dispiace ma questa non è una direttiva sul rimpatrio. Obbliga addirittura gli Stati membri a fornire assistenza legale gratuita agli immigrati clandestini per contestarne l’espulsione. Inoltre, almeno sette Stati membri sono obbligati a ridurre i loro periodi di trattenimento.</p>
      <p sl="nl">La direttiva poi mette più o meno sullo stesso piano le due alternative (espulsione o regolarizzazione), come se si trattasse di una scelta neutra, mentre le regolarizzazioni di massa effettuate in molti Stati membri negli ultimi anni hanno agito da enorme fattore di attrazione e hanno imposto un pesante fardello anche agli altri paesi europei.</p>
      <p sl="nl">In breve, mi piacerebbe che questa fosse una vera direttiva sul rimpatrio, in grado di porre definitivamente fine al fattore di attrazione per gli immigrati clandestini. Sono tutt’altro che convinto che questo sia anche solo un piccolo passo nella direzione giusta.</p>
    </intervention>
    <intervention id="2-023" speaker_id="28120" name="Simon Busuttil" is_mep="True" mode="spoken">
      <p sl="mt">Prima di tutto vorrei congratularmi con il mio collega, l’onorevole Weber, per l’utilissimo lavoro svolto per questa legge, questo compromesso che siamo riusciti a raggiungere. Signor Presidente, il risultato del referendum svoltosi in Irlanda la scorsa settimana mostra che la gente ritiene che l’Unione europea non stia cancellando sufficientemente le sue preoccupazioni, e se osserviamo anche le indagini in corso, come Eurobarometro, notiamo che l’immigrazione è una delle principali preoccupazioni dei cittadini europei. Essi vogliono più Europa, non meno, ma la risposta che abbiamo dato loro finora non è sufficiente.</p>
      <p sl="mt">L’Unione Europea, quindi, non verrà presa sul serio nel campo dell’immigrazione, a meno che non dimostri di essere in grado di dare una risposta chiara ed efficace a questo proposito. Qual è il punto di partenza della direttiva? Il presupposto è che riguarda tutti coloro che si trovano in uno stato di clandestinità. Se sei un clandestino, l’unica risposta possibile è che tu debba tornare da dove sei venuto. E’ questo lo scopo della legge e chiunque esprimerà un voto contrario dirà chiaramente che la clandestinità può esistere e che l’accettiamo. Non è così e non dovrebbe essere accettabile.</p>
      <p sl="mt">Per coloro che devono essere rimpatriati questo compromesso presenta una serie di condizioni, che variano in base al trattenimento, trattamento, coercizione, servizi sanitari e altri fattori. Ci troviamo di fronte a un compromesso. Non è perfetto ma è un buon compromesso per andare avanti. Con esso vogliamo mostrare di essere in grado di dare una risposta.</p>
    </intervention>
    <intervention id="2-024" speaker_id="4469" name="Claudio Fava" is_mep="True" mode="spoken">
      <p sl="it">Signor Presidente, onorevoli colleghi, permettetemi di rivolgermi al Consiglio perché non è sulla nostra direttiva, sulla proposta della Commissione che stiamo discutendo, ma sul modo in cui il Consiglio le ha svuotate di ogni significato.</p>
      <p sl="it">Questa direttiva riflette il senso comune che sta assumendo il dibattito in Europa sull’immigrazione. Il fatto che sia stata approvata dal Consiglio all’unanimità non attenua ma inasprisce il messaggio che essa rappresenta. Ed è un messaggio che ci parla di un’Europa costruita sul principio della diffidenza. Il tema non è l’utilità di una direttiva, che crea una disciplina comune e condivisa. Il tema è ciò che questa direttiva prevede.</p>
      <p sl="it">Il giorno dopo la morte di 150 clandestini annegati nel Mediterraneo, voi ci chiedete di mandare a dire ai sopravvissuti che da domani quelli come loro che già si trovano nei nostri paesi si troveranno di fronte a un provvedimento che prevede fino a diciotto mesi di reclusione. Noi stiamo affermando un principio giuridico devastante che prevede la possibilità di privare della libertà un individuo fino a diciotto mesi per provvedimento amministrativo e senza aver commesso alcun reato. Ciò che mai tollereremmo nei nostri paesi nei confronti di un cittadino europeo, lo permettiamo e lo sosteniamo per gli immigrati irregolari.</p>
      <p sl="it">I diciotto emendamenti che restituiscono segni di civiltà politica a questa normativa presentati dal nostro gruppo sono un tentativo di restituire una dignità sul piano normativo a un provvedimento che noi riteniamo umiliante non soltanto per l’Unione europea ma anche per i nostri Stati membri. Se non verranno accolti, ci saranno molti voti contrari tra cui anche il mio, Signor Presidente.</p>
      <p sl="it">Non credo che ci sia un largo consenso, on. Weber. Non c’è alcun consenso sulla discrezionalità e l’arbitrio che noi stiamo consegnando ai nostri paesi sul modo in cui verranno trattati i punti più significativi di questa direttiva. E questo Parlamento non è il custode di regole astratte. È un Parlamento al quale i trattati consegnano il dovere di tutelare principi concreti, principi giuridici e di civiltà politica concreti. Il Consiglio ci chiede di rinunciare a questi principi per fare presto. Noi crediamo che su questo ci sia un equivoco di fondo. Qui non ci chiedete di fare presto, ci chiedete di fare male. Male per gli immigrati, male per l’Europa, male per i nostri Stati membri, ed è una responsabilità che noi non vogliamo condividere con voi.</p>
    </intervention>
    <intervention id="2-025" speaker_id="1473" name="Gérard Deprez" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, è evidente che la questione di cui ci stiamo occupando oggi è molto delicata (il Parlamento infatti è diviso rispetto a essa) e allo stesso tempo spinosa, se non tragica, dato che potrebbe avere conseguenze importantissime per le condizioni di vita, e addirittura per la sopravvivenza, di coloro che cercano di venire in Europa, anche se illegalmente, in cerca di un futuro che il paese d’origine non può offrire loro.</p>
      <p sl="fr">Non intendo ripetere ciò che è già stato detto dagli altri oratori, ma desidero soffermarmi su quattro punti in particolare.</p>
      <p sl="fr">Il primo riguarda il mio collega e amico Giusto Catania. Non è corretto, Giusto, parlare di Fortezza Europa come se non permettesse a nessuno di entrare nel suo territorio e fosse insensibile alla povertà di milioni di persone. Secondo i dati ufficiali, attualmente entrano in Europa tra 1,5 e 2 milioni di immigrati ogni anno, mediante la regolarizzazione, il ricongiungimento familiare o il riconoscimento dello stato di rifugiato politico. Ciò significa che se nei prossimi 30 anni continueremo a questo ritmo, e non ho alcuna obiezione, entreranno legalmente nell’Unione europea tra 45 e 60 milioni di persone.</p>
      <p sl="fr">Secondo, questa direttiva, nonostante i suoi difetti (e ammetto che ne ha alcuni) non è una disposizione di legge. In effetti è praticamente una direttiva quadro che, a parte le norme minime e i limiti che stabilisce e che non possono essere oltrepassati, lascia spazio di manovra a ciascuno Stato membro per le proprie valutazioni e gli offre la possibilità di dotarsi di una legislazione conforme a quanto deciso dalla maggioranza democratica. Inoltre, la direttiva prevede che la Commissione informi il Parlamento ogni tre anni e che possa proporre emendamenti. Leggetela!</p>
      <p sl="fr">Terzo, e qui mi rivolgo ad alcuni miei amici socialisti, dobbiamo smettere di diffondere grosse menzogne. La direttiva non prevede che il trattenimento sia la regola. L’articolo 14 prevede la possibilità di trattenimento in casi particolari e anche dei rigidissimi controlli giuridici qualora venga attuato. Leggete il paragrafo 2 dell’articolo 14. Dire che il trattenimento sia la regola e che viene imposto agli Stati membri è semplicemente falso. Non dovreste sollevare l’opinione pubblica. Ci sono già abbastanza problemi veri, senza crearne di nuovi che non esistono.</p>
      <p sl="fr">Il mio quarto e ultimo commento, signor Presidente, è un messaggio per l’onorevole Weber e il gruppo del Partito popolare europeo (Democratici cristiani) e dei Democratici europei. Nonostante tutte le lacune, e riconosco che ce ne sono, voterò a favore della direttiva. Tuttavia, desidero chiedere al gruppo PPE-DE di non cercare di usare manovre procedurali per risolvere questioni che sono essenzialmente politiche e che potrebbero dividere il Parlamento. Qualunque sia il voto che esprimerà il Parlamento stamattina, penso che dovremmo rispettarlo.</p>
    </intervention>
    <intervention id="2-026" speaker_id="4385" name="Hélène Flautre" is_mep="True" mode="spoken">
      <p sl="fr">Signor Presidente, c’è una cosa che mi infastidisce molto. Perché il relatore, l’onorevole Weber, ha deciso di negare i poteri del Parlamento europeo facendo del proprio meglio affinché adottassimo in prima lettura una posizione comune del Consiglio, tra l’altro fondamentalmente inaccettabile, in un momento in cui abbiamo già difficoltà a convincere i cittadini dell’importanza di rafforzare i poteri del Parlamento europeo? Deve spiegarmi questa sua decisione, onorevole Weber.</p>
      <p sl="fr">Spero davvero che domani noi tutti riusciremo a soddisfare le aspettative dei cittadini europei e mostrare loro che stiamo proteggendo i diritti umani e i valori dell’Unione europea. Perché? Non credo sia accettabile che dei minori non accompagnati possano essere rinchiusi e mandati in paesi dove non hanno parenti, legami né un rappresentante legale. Questa è, in ogni caso, una chiara violazione del rispetto dell’interesse superiore del minore. Non credo neppure che sia accettabile che gli immigrati subiscano l’esperienza traumatica e distruttiva dei 18 mesi di trattenimento sebbene non abbiano commesso alcun crimine. Si tratta di un’eccessiva privazione della libertà, come la definisce la giurisprudenza della Corte europea. Né possiamo accettare che gli immigrati vengano rimpatriati, secondo il capriccio degli accordi sul reingresso, in paesi dove non hanno alcun legame o dove, onorevoli Weber e Deprez, non abbiamo alcun modo di garantire la loro incolumità fisica o psicologica. Non abbiamo alcun modo di garantire il principio di non refoulement , anche se il vostro testo lo dice chiaramente.</p>
      <p sl="fr">Invito quindi tutti i colleghi a rifiutare, domani, ciò che in realtà è solo il prolungamento delle politiche miopi e repressive degli Stati membri. L’Europa ha bisogno di un’ambizione diversa per quanto riguarda l’immigrazione internazionale.</p>
    </intervention>
    <intervention id="2-027" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, rendere certe le espulsioni e scoraggiare l’illegalità e lo sfruttamento. Questo in sintesi è, a mio avviso, l’obiettivo della cosiddetta direttiva “rimpatri”. E mi voglio per questo complimentare con il relatore per l’ottimo lavoro svolto, che è stato la premessa per il compromesso raggiunto con il Consiglio.</p>
      <p sl="it">Si tratta di un testo equilibrato, che parte da alcuni presupposti fondamentali: dotarsi finalmente di una politica comune per l’immigrazione. Ne parliamo da tanto, troppo tempo. Dotarsi di regole condivise, indispensabili per tutelare appieno i diritti dei cittadini immigrati regolari che sono una grande positiva risorsa, a condizione che si attivi una linea di condotta intransigente contro l’immigrazione illegale.</p>
      <p sl="it">Altri punti qualificanti, ci tengo a sottolinearli: si promuove, in prima istanza, il ritorno volontario; si stabiliscono tempi accelerati per il rimpatrio in caso di pericolo di fuga o pericolosità del soggetto interessato e, soprattutto, si stabilisce finalmente una tempistica certa sul periodo di permanenza nei centri di custodia per fare tutti gli accertamenti necessari. Non è un traguardo di poco conto. Voglio ricordare che, fino a questo momento – l’hanno già fatto molti altri colleghi – ogni Stato membro era libero di stabilire o non stabilire il tempo limite di permanenza.</p>
      <p sl="it">E poi, una speciale attenzione viene dedicata ai diritti umani, soprattutto per le persone vulnerabili e in special modo per i minori, invocando l’interesse superiore del bambino. È un fatto rivoluzionario che tiene proprio conto di quanto attualmente accade nei centri di custodia temporanea.</p>
      <p sl="it">Infine, il divieto di reingresso valido per tutta l’UE. Per me sono norme comuni, eque, trasparenti, che possono far parte di una strategia, di un patto per l’integrazione come lo ha definito il prossimo Presidente di turno dell’UE, che veda il potenziamento dei controlli alle frontiere esterne dell’Unione, che elabori una nuova politica per l’asilo, che rilanci la collaborazione diplomatica, ma anche e soprattutto la cooperazione allo sviluppo con i paesi terzi.</p>
      <p sl="it">Infine, un Codice europeo per l’integrazione degli immigrati legali. L’Europa deve assumersi le sue responsabilità, deve avere autorevolezza, credibilità, deve diventare l’Europa dei diritti e delle regole rispettate. Noi abbiamo il dovere di approvare questo testo che, certo, sarebbe ulteriormente migliorabile. Tutto è migliorabile. Del resto gli Stati membri lo possono fare, ma dopo tre anni sarebbe penoso baloccarsi per altri mesi, per altri anni, per trovare un ulteriore, infinitesimale compromesso che comunque sarebbe giudicato sempre al ribasso. Mentre noi viviamo nel nostro mondo dorato, fatto appunto di infiniti compromessi, tante persone vengono sfruttate, muoiono in modo barbaro, disumano, come è accaduto ieri in Italia. Più responsabilità per favore e meno parole!</p>
    </intervention>
    <intervention id="2-028" speaker_id="28134" name="Eva-Britt Svensson" is_mep="True" mode="spoken">
      <p sl="sv">Signor Presidente, onorevoli colleghi, venerdì sarà la Giornata mondiale dei profughi, e l’attenzione pubblica sarà concentrata sulla situazione dei profughi in tutto il mondo. Approvare la relazione dell’onorevole Weber sarebbe un passo cinico nella direzione sbagliata. E’ per questo che il gruppo GUE/NGL voterà contro la relazione. Siamo contrari a costruire la “Fortezza Europa”. La conseguenza delle proposte contenute nella relazione dell’onorevole Weber è che l’Unione europea non solo erigerà mura ancora più alte contro i profughi ma chiuderà anche i cancelli e butterà la chiave.</p>
      <p sl="sv">Anziché minare i diritti umani, i paesi dell’Unione europea dovrebbero adoperarsi per ripristinare il diritto dei rifugiati previsto dalla Convenzione sui rifugiati e fornire loro mezzi legali per entrare in Europa e assicurare un livello minimo di rispetto dei diritti umani. Né i cittadini di paesi terzi né quelli degli Stati membri dovrebbero subire la violazione della propria libertà personale o ricevere pene detentive per reati amministrativi.</p>
    </intervention>
    <intervention id="2-029" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, questa proposta renderebbe molto più difficile agli Stati membri allontanare gli immigrati clandestini e rimpatriarli nei loro paesi d’origine. In che misura influenzerebbe il Regno Unito e soprattutto la mia circoscrizione elettorale, Londra? Londra sopporta già un carico eccessivo di immigrati e richiedenti asilo. Si dice che la Gran Bretagna non abbia aderito a questa parte del diritto comunitario e si deduce che non avrà alcun effetto su di noi. Ma è vero?</p>
      <p sl="en">Una volta che degli immigrati clandestini avranno avuto il permesso di risiedere negli Stati membri, potranno liberamente spostarsi in un altro Stato membro. Potranno essere esclusi solo qualora rappresentassero una seria minaccia per la sicurezza, la salute pubblica o l’ordine pubblico. E, mi domando, chi nel Regno Unito se ne occuperà? I sistemi britannici di immigrazione e asilo sono nel caos totale. Se la Gran Bretagna si dissocia da questa legislazione, allora gli immigrati clandestini potranno non avere accesso dalla porta principale, ma questa proposta dà loro la chiave della porta sul retro.</p>
      <p sl="en">E poi, ovviamente, c’è la questione del Trattato di Lisbona e della Carta europea dei diritti fondamentali. Le leggi sui diritti umani potrebbero essere usate per applicare parti di questa proposta in Gran Bretagna? Chi lo sa? Perché questo non verrà stabilito solo dal governo, parlamento o tribunali britannici, ma anche dalla Corte di giustizia delle Comunità europee.</p>
    </intervention>
    <intervention id="2-030" speaker_id="41004" name="Roberto Fiore" is_mep="True" mode="spoken">
      <p sl="it">Signor Presidente, onorevoli colleghi, colgo l’occasione per protestare per le imprudenti e inspiegabili parole del Vicepresidente Barrot, ieri, sull’eventualità di considerare l’immigrazione clandestina un’aggravante nei reati, proposta appunto dal governo italiano. Questo non penso che abbia fondamento in legge e non incontra sicuramente il favore dell’opinione pubblica.</p>
      <p sl="it">A proposito del rapporto Weber, vorrei dire che penso che vada considerata l’immigrazione clandestina ipso facto un’eventualità e possibilità di fuga. È abbastanza chiaro che l’immigrato, nel momento in cui entra clandestinamente, ha una propensione verso la fuga. Vorrei inoltre dire che è necessario che la Commissione e questo Parlamento considerino l’importanza di far pagare ai paesi da dove provengono in ultima analisi – come la Libia nel caso appunto dell’Italia – questi immigranti. Loro devono pagare la spesa enorme che l’immigrazione clandestina in questo momento sta creando.</p>
    </intervention>
    <intervention id="2-031" speaker_id="39763" name="Urszula Gacek" is_mep="True" mode="spoken">
      <p sl="en">Signor Presidente, l’onorevole Weber merita davvero le nostre congratulazioni e i nostri ringraziamenti per il duro lavoro eseguito nell’affrontare un argomento così complesso, toccante e delicato.</p>
      <p sl="en">Lo scopo della direttiva “rimpatri” è quello di fissare norme comuni di base per la gestione degli immigrati clandestini. Sono stati sottolineati in particolare gli aspetti relativi ai diritti umani a tale riguardo.</p>
      <p sl="en">Siamo pienamente consapevoli del fatto che molti immigrati clandestini sono doppiamente vittime. Prima di tutto vengono ingannati nel loro paese d’origine, dove spesso si privano dei risparmi di tutta una vita, e non solo, per riuscire a entrare e lavorare nell’Unione europea. Però, anziché trovare la terra promessa, si ritrovano come schiavi di oggi in Europa. Se sorpresi all’interno dell’Unione, vengono spesso incarcerati e, se questa direttiva non entrerà in vigore, potrebbero restare in prigione a lungo finché non verrà trattato il loro caso.</p>
      <p sl="en">Questa direttiva incoraggia il rimpatrio volontario, consente la carcerazione solo qualora ci sia una possibilità concreta che l’immigrato clandestino fugga o in altri casi legittimi. Essa fissa il periodo massimo di trattenimento, accresce la tutela giuridica (soprattutto per i gruppi particolarmente vulnerabili) e dà accesso alle ONG ai tanto criticati centri di custodia temporanea, il che consentirà loro di effettuare maggiori controlli e assicurare servizi e assistenza aggiuntivi agli stessi trattenuti.</p>
      <p sl="en">Ho un suggerimento per i miei colleghi che si sono pronunciati contro la direttiva: questa settimana, dopo la votazione, invece di alzarsi e spiegare a un Emiciclo che si svuota il motivo del loro voto contrario, forse potrebbero spiegarlo direttamente a quegli immigrati clandestini senza alcuna protezione in molti paesi, a quei trattenuti a tempo indeterminato senza alcuna possibilità di assistenza legale. Forse possono dire loro che hanno votato contro la direttiva perché avevano a cuore i loro interessi.</p>
    </intervention>
    <intervention id="2-032" speaker_id="28576" name="Stavros Lambrinidis" is_mep="True" mode="spoken">
      <p sl="el">Signor Presidente, mi preoccupa molto il fatto che da tre anni il Consiglio dei ministri impedisca qualsiasi progresso contrattando sulle disposizioni. Queste ultime riguardano la tutela di diritti fondamentali, compresi quelli degli immigrati clandestini, e non dovrebbero essere negoziabili. Quindi sta accadendo qualcosa di veramente sbagliato in alcuni governi europei.</p>
      <p sl="el">In Europa, trattenere qualcuno per 18 mesi dovrebbe essere una condizione non negoziabile, soprattutto se non è per qualcosa che ha o non ha fatto, ma perché le autorità del paese d’origine (anche se non per colpa loro) rifiutano di cooperare in merito alla procedura di espulsione. Dovrebbe essere una condizione non negoziabile garantire, quando viene stabilita l’estrema misura repressiva di incarcerazione per degli sventurati esseri umani, almeno il diritto a un’assistenza legale, senza eccezioni o scappatoie nella legge, e che la loro incarcerazione sia il risultato della decisione di un giudice. Dovrebbe essere una condizione non negoziabile impedire che dei minori non accompagnati vengano espulsi in paesi terzi. Se non è possibile per loro tornare sani e salvi al paese d’origine, teniamoci questi bambini e proteggiamoli qui in Europa. Allo stesso tempo, neanche la solidarietà Europea dovrebbe essere negoziabile. Quei paesi, soprattutto a sud, maggiormente interessati dai flussi di immigrati dovrebbero ricevere considerevoli aiuti finanziari da parte degli altri paesi, che consentano loro di garantire i diritti umani citati sopra. Vaghe dichiarazioni di probabili aiuti futuri da parte della Commissione non sono sufficienti.</p>
      <p sl="el">Tuttavia, nonostante il serio impegno del relatore e dei relatori ombra in Parlamento, nessun’altra condizione, se non queste evidenti, è diventata oggetto di contrattazione in Consiglio. Chiaramente il risultato finale è stato positivo per certi aspetti, almeno per quanto riguarda i paesi che attualmente non offrono alcuna protezione. Ma per alcuni aspetti fondamentali questi paesi hanno imposto agli altri un compromesso che funge da “minimo comune denominatore”. Per molti versi esso presenta numerosi problemi e ambiguità perché la sua attuazione è a discrezione dei governi che, onorevole Deprez, hanno mostrato mancanza di sensibilità.</p>
      <p sl="el">Si tratta di un’armonizzazione che in definitiva non armonizza e non si attiene ai principi e ai valori europei fondamentali.</p>
    </intervention>
    <intervention id="2-034" speaker_id="28246" name="Alexander Alvaro" is_mep="True" mode="spoken">
      <p sl="de">Signora Presidente, ringrazio anche il relatore, l’onorevole Weber, anche se è possibile che preferisca ignorare me e soprattutto la mia collega Hennis-Plasschaert che, insieme agli altri relatori, abbiamo cercato di portare avanti questo difficile processo negli ultimi tre anni per mari burrascosi fino ad acque più tranquille.</p>
      <p sl="de">A questo punto vorrei solo mi si permettesse di dire che ritengo sia perfido e disdicevole collegare la tragedia delle vittime nel Mediterraneo con questa direttiva. In effetti non hanno proprio niente a che vedere. Non dobbiamo permetterlo! Questa direttiva fornisce garanzie legali a persone che non ne hanno. Una parte considerevole della vita di coloro che attualmente vivono in condizioni non dignitose, che non sanno quando saranno rimpatriati e non hanno accesso alle autorità giudiziarie, verrà migliorata. Essa stabilisce norme minime per 27 Stati membri e, per un terzo degli Stati membri, che non hanno alcuna norma al riguardo, è sempre meglio della situazione attuale. E’ il primo passo verso una politica di asilo comune, che è urgentemente necessaria, e il rispetto della dignità umana in tutta Europa. Ritengo che chi desidera compiere questo passo con noi debba assumersi seriamente questa responsabilità e votare a favore di questa relazione.</p>
    </intervention>
    <intervention id="2-035" speaker_id="4255" name="Pierre Jonckheer" is_mep="True" mode="spoken">
      <p sl="fr">Signora Presidente, anch’io, come l’oratore precedente, resto personalmente attaccato alla vecchia idea europea di armonizzare e contemporaneamente migliorare le cose, in altre parole: armonizzazione verso l’alto. Di conseguenza mi chiedo perché ci si stia rifiutando di aderire a norme che offrono più protezione a queste persone in difficoltà. Ritengo sia il caso di sottolineare che le dichiarazioni del Consiglio non sono vincolanti e che se siamo così consapevoli del rischio di un’armonizzazione verso il basso, dovremmo inserire un meccanismo legale all’interno del direttivo stesso. Penso inoltre che per aiutare i paesi in difficoltà (soprattutto economicamente) in termini di assistenza legale, sia necessario istituire un Fondo di solidarietà europea.</p>
      <p sl="fr">C’è un’altra osservazione che vorrei fare riguardo alla procedura. Commissario Barrot, siamo di fronte a una procedura di codecisione distorta. Sono uno dei 780 membri del Parlamento europeo. Questa di oggi è la mia unica occasione di intervenire e presentare emendamenti, e se non vogliamo che il trattenimento sia la regola, allora, onorevole Deprez, dovrebbe leggere gli emendamenti nn. 82 e 95, che spiegano, per esempio, cosa si intende per rischio di latitanza. Legga gli emendamenti e voti a favore degli emendamenti nn. 79 e 98, che specificano le condizioni in cui sarà possibile espellere dal territorio dell’Unione europea i minori non accompagnati. Gli emendamenti presentati sono volti a migliorare il testo e penso che il Parlamento non possa essere messo di fronte a una procedura di quasi-parere conforme, che è proprio ciò che sta accadendo al momento.</p>
    </intervention>
    <intervention id="2-036" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, c’è una politica dell’Europa sull’immigrazione che ha un difetto fondamentale: parte esclusivamente dalla visione della difesa dei diritti dell’uomo, quando bisognerebbe anche pensare di difendere i diritti dei popoli, la loro libertà, la loro sicurezza, il loro diritto a non essere invasi.</p>
      <p sl="it">La sinistra con i suoi emendamenti buonisti esprime la non politica per il rimpatrio dei clandestini. Pura demagogia l’istituzione del Mediatore europeo! Vogliamo dare il difensore civico anche ai clandestini? Beh, una politica seria è quella che contrasta gli interessi del mondialismo, che vuole sradicare i popoli dal loro territorio perché li considera vuoi come merci, vuoi come schiavi, nuovi consumatori. Noi siamo contro!</p>
      <p sl="it">Se il Mediterraneo è un cimitero, la responsabilità morale è di chi ha aperto le porte agli sbarchi clandestini! Quando noi abbiamo sempre denunciato, per esempio da Lampedusa, questo commercio immondo di carne umana! È una vergogna! Se passassero questi emendamenti della sinistra, la politica europea di ritorno degli immigrati sarebbe finita prima ancora di cominciare.</p>
    </intervention>
    <intervention id="2-037" speaker_id="28583" name="Athanasios Pafilis" is_mep="True" mode="spoken">
      <p sl="el">Signora Presidente, la proposta di direttiva è inaccettabile e nasconde in modo cinico la vera disumanità dell’UE e della sua politica.</p>
      <p sl="el">State legiferando in merito al periodo di trattenimento di 18 mesi per immigrati sventurati, compresi i minori, in campi di concentramento in cui le condizioni di vita gettano vergogna sulla civiltà umana. Proibite inoltre ulteriori ingressi, anche legali, nel territorio dell’Unione europea per altri cinque anni. Il rimpatrio volontario è assolutamente uno scherzo, non è altro che coercizione. Dite loro che possono andarsene volontariamente oppure andare in prigione e, dopo 18 mesi, essere espulsi.</p>
      <p sl="el">Trattate le vittime della vostra stessa politica come criminali. Bombardate l’Afghanistan e vi lamentate dei profughi. Saccheggiate i paesi del Terzo mondo e vi lamentate degli immigranti economici che fanno arricchire i capitalisti.</p>
      <p sl="el">Con queste nuove misure aumenterete, tra l’altro, i profitti dei trafficanti di schiavi e le organizzazioni di trafficanti, perché più sono rigide le misure più saranno elevati i prezzi. Renderete la situazione anche peggiore per gli immigrati e gli altri lavoratori, che saranno obbligati a lavorare senza diritti a causa di queste nuove misure coercitive basate sulla minaccia di espulsione.</p>
      <p sl="el">State pur certi che i lavoratori, siano essi cittadini di paesi terzi o europei, non accetteranno queste misure.</p>
    </intervention>
    <intervention id="2-038" speaker_id="1892" name="Carlos Coelho" is_mep="True" mode="spoken">
      <p sl="pt">Signora Presidente, Vicepresidente Barrot, onorevoli colleghi, abbiamo bisogno di un approccio europeo in queste aree oppure no? Solitamente diciamo tutti di sì. Come ci poniamo di fronte a questa questione? In questo Emiciclo la grandissima maggioranza direbbe che è necessario regolamentare l’immigrazione legale e combattere quella clandestina.</p>
      <p sl="pt">Una politica sul rimpatrio è una parte fondamentale di questa strategia, come già sottolineato dal Commissario Barrot. Abbiamo una direttiva su norme minime. Ne vogliamo altre? Vogliamo norme migliori? Sono certo che tutti noi vorremmo norme migliori, ma ci siamo scontrati con l’intransigenza del Consiglio e quindi la questione politica è: è meglio avere queste norme minime o nessuna del tutto?</p>
      <p sl="pt">La mia risposta è la seguente: credo che sia meglio avere queste norme minime e desidero congratularmi con il mio collega, l’onorevole Weber, per il lavoro svolto e i negoziati da lui condotti.</p>
      <p sl="pt">Permettetemi di darvi due esempi specifici: il divieto di reingresso, fissato per cinque anni. Alcuni avrebbero preferito limiti di tempo diversi, ne sono certo, ma attualmente esistono Stati membri in cui non vi sono restrizioni, come nel caso dell’Austria, della Danimarca e della Francia.</p>
      <p sl="pt">Per quanto riguarda il trattenimento, nove Stati membri non prevedono un periodo massimo. Solo sei hanno periodi più brevi rispetto a quelli fissati dalla direttiva. Uno di questi sei è il Portogallo, il mio paese, che prevede un periodo di due mesi e ha già dichiarato che continuerà ad attenervisi. In altre parole, non intende usare questa direttiva per abbassare le proprie norme.</p>
      <p sl="pt">Infine, signora Presidente, vorrei sottolineare ciò che il Commissario Barrot ha già affermato riguardo ai bambini: dobbiamo prestare particolare attenzione e assicurarci che la direttiva venga applicata in modo umano.</p>
    </intervention>
    <intervention id="2-039" speaker_id="28347" name="Javier Moreno Sánchez" is_mep="True" mode="spoken">
      <p sl="es">Signora Presidente, onorevoli colleghi, questa direttiva è un passo avanti verso una politica comune sull’immigrazione. E’ un passo necessario che dovrà essere seguito, d’ora in poi, da altri passi, come parte di un approccio europeo più ampio.</p>
      <p sl="es">Dobbiamo sviluppare strumenti legislativi e finanziari che ci consentano di aprire definitivamente le nostre porte agli immigrati legali e aiutarli ad integrarsi nelle nostre società. Allo stesso tempo, dobbiamo porre fine all’immigrazione clandestina e al lavoro clandestino e aiutare a distruggere le reti mafiose del traffico di esseri umani.</p>
      <p sl="es">Tutto ciò sarà possibile solo attraverso una stretta collaborazione con i paesi d’origine e di transito. Dobbiamo quindi invitare la Commissione a usare il suo potere d’iniziativa e chiediamo al Consiglio di adottare quanto prima tutte le direttive pendenti, perché senza una serie di misure generali, i cittadini non comprenderanno questa direttiva. Il suo scopo è quello di unificare 27 diverse legislazioni al fine di assicurare procedure per il rimpatrio efficaci, nonché la dignità e il rispetto dei diritti fondamentali degli immigrati.</p>
      <p sl="es">Attraverso i nostri emendamenti, noi del gruppo socialista desideriamo adeguare la direttiva alle legislazioni più avanzate e protezionistiche. Noi socialisti spagnoli attribuiamo particolare importanza alla protezione e alla tutela dei minori, e chiediamo che essi abbiano accesso all’istruzione e che vengano accolti in centri di accoglienza speciali. Desideriamo inoltre favorire il rimpatrio volontario e migliorare le garanzie giuridiche della procedura.</p>
      <p sl="es">Onorevoli colleghi, per concludere, spero che venga respinta la proposta del relatore, l’onorevole Weber, il quale ha cercato una scorciatoia nella procedura, e ciò indebolirebbe il potere di codecisione e la credibilità di questo Emiciclo.</p>
      <p sl="es">Al giorno d’oggi abbiamo bisogno di un Parlamento forte che si assuma le sue responsabilità.</p>
    </intervention>
    <intervention id="2-040" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, voto senza esitazioni a favore di questa direttiva, non perché sia ideale, ma perché migliora le norme di alcuni Stati membri. Infatti, a dimostrare il valore della direttiva è, paradossalmente, il fatto stesso che il Regno Unito non vi aderisca. Non intende essere vincolato dalle norme più elevate della direttiva, né tanto meno dai limiti di tempo e dalle condizioni di trattenimento, quali la separazione degli immigrati trattenuti dai criminali condannati, cosa che attualmente non sempre accade nel Regno Unito, e il fatto che le misure coercitive devono essere adeguate e rispettare i diritti fondamentali e la dignità dell’individuo, tutti elementi importanti in questo testo.</p>
      <p sl="en">C’è stata molta disinformazione e mi dispiace che sia stato male informato il Presidente della Bolivia che ieri ha scritto al quotidiano britannico The Guardian . Il periodo di trattenimento di 18 mesi non è il limite standard . La direttiva stabilisce che non debba essere superato un periodo di sei mesi a eccezione dei casi in cui, nonostante tutti i ragionevoli sforzi da parte degli Stati membri, l’operazione di allontanamento duri più a lungo a causa della mancanza di cooperazione della persona interessata o per ritardi nel conseguire la documentazione necessaria da un paese terzo.</p>
      <p sl="en">Penso che le disposizioni che invitano a tener conto dell’interesse superiore del minore, della vita familiare, delle condizioni di salute, del principio di non refoulement e le disposizioni speciali per i minori non accompagnati siano particolarmente importanti e saranno d’aiuto agli immigrati che rischiano di essere allontanati. Le disposizioni sulle ragioni del trattenimento, sui ricorsi e il controllo giurisdizionale sono fondamentali. Ma sebbene intenda appoggiare questa direttiva, imperfetta ma necessaria, per innalzare le norme attuali, devo sottolineare che si tratta solo di una parte della questione. Dobbiamo dotarci di un sistema equo di accoglienza dei profughi e di una politica adeguata sull’immigrazione.</p>
    </intervention>
    <intervention id="2-041" speaker_id="28407" name="Willy Meyer Pleite" is_mep="True" mode="spoken">
      <p sl="es">Signora Presidente, onorevoli colleghi, è una vergogna, assolutamente una vergogna, cercare di espellere più di 8 milioni di persone sulla base del concetto di permanenza temporanea.</p>
      <p sl="es">Se verrà adottata questa decisione, come purtroppo potrebbe accadere, essa segnerà la fine dell’Europa protezionistica. Molti di noi europei hanno subito il trattenimento durante le dittature e questo è il concetto che prevarrà per l’allontanamento di 8 milioni di persone.</p>
      <p sl="es">In questo modo si consoliderà l’Europa egoista. Gli Stati membri che cercheranno di ridare slancio a questo concetto sono gli stessi che in questo esercizio finanziario hanno ridotto gli aiuti per la cooperazione internazionale.</p>
      <p sl="es">Non sarà possibile raggiungere gli Obiettivi di sviluppo del Millennio, e questo sarà il nostro contributo, il contributo della vecchia Europa, con i suoi valori di solidarietà, alla carestia e alla crisi della sicurezza alimentare. L’espulsione di 8 milioni di persone con nessun tipo di garanzia: una vergogna!</p>
      <p sl="es">Credo e faccio appello alla mobilitazione dell’Europa, a quei cittadini che rifiutano questo tipo di legislazione.</p>
    </intervention>
    <intervention id="2-042" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Onorevoli colleghi, la Commissione europea ha scoperto che nel 2006 c’erano circa 8 milioni di immigrati clandestini nell’Unione europea. L’Unione non può più ignorare questo problema. Dobbiamo trovare soluzioni. Non possiamo giocare con la vita di quelle persone, ma è sicuro che la situazione non si risolverà da sola.</p>
      <p sl="ro">Gli strumenti che di recente sono stati proposti dalla Commissione ai fini del controllo dell’immigrazione clandestina non possono avere effetti positivi se non viene risolto anche il problema degli immigrati clandestini. Viviamo in un’Europa in cui sono state eliminate le frontiere esterne, motivo per cui abbiamo bisogno di questa direttiva in modo da poter compiere un primo passo verso una politica comune sul rimpatrio degli immigrati clandestini.</p>
      <p sl="ro">Alcune ONG ritengono che l’Unione europea abbia adottato politiche più repressive che mai nel campo dell’immigrazione e definiscono la direttiva “rimpatri” la “direttiva della vergogna”. Capisco le ONG che cercano di proteggere le persone senza documenti, ma invito queste organizzazioni a osservare la situazione da una prospettiva realistica. Quali soluzioni ci sarebbero per gli immigrati clandestini che entrano attraverso Malta, le Isole Canarie, la Grecia, l’Italia o, più recentemente, dai confini esterni orientali, e che cercano di stabilirsi nell’Unione europea? C’è il rischio che questi immigrati diventino le vittime del mercato del lavoro nero, dei traffici illegali o addirittura della radicalizzazione terroristica. Questa minaccia è reale ed è esattamente questo il motivo per cui è importante regolarizzare la loro situazione attraverso il rimpatrio o concedendo loro asilo o il permesso di soggiorno.</p>
      <p sl="ro">I negoziati con il Consiglio hanno portato a soluzioni che possono essere accettate senza riserva, soprattutto in aree delicate quali la protezione delle persone vulnerabili e dei minori non accompagnati, la definizione di condizioni in riferimento al rimpatrio ai paesi d’origine o in paesi con cui l’Unione europea ha concluso accordi bilaterali in quest’area. Credo che gli sforzi compiuti dai relatori e dal Consiglio vadano apprezzati e che la direttiva debba essere approvata nella forma presentata in questa prima lettura.</p>
    </intervention>
    <intervention id="2-043" speaker_id="1935" name="Wolfgang Kreissl-Dörfler" is_mep="True" mode="spoken">
      <p sl="de">Signora Presidente, metterò da parte i miei appunti. Avevo preparato molte altre cose da dire, ma devo sottolineare che non abbiamo certamente raggiunto tutto ciò che avremmo potuto raggiungere. Anch’io speravo in norme più numerose e migliori. Sono diviso: una parte di me vorrebbe avere il meglio e l’altra, qui a livello europeo, deve prendere una decisione relativa anche alle norme minime che dovrebbero essere applicate in paesi che non ne hanno alcuna. Ciascuno di noi dovrebbe considerare come vanno le cose nel proprio paese, cosa sta accadendo qui, cosa sta accadendo lì, quali norme ha il proprio paese. Sono davvero tutti così elevati?</p>
      <p sl="de">In qualità di Parlamento europeo possiamo stabilire solo norme minime. Il fatto che il Consiglio sia riuscito a raggiungere un accordo per tutte le frontiere è un miracolo perché quattro o cinque paesi, compreso il mio, compreso il mio stesso ministro federale dell’Interno, non volevano alcuna norma e dicevano che le cose andavano bene così nel loro paese. Ora la sfida è che parlamenti e governi nazionali riescano a fare molto meglio. Nessuno impedisce loro di trovare soluzioni migliori, dove sta scritto? Quando ero studente ho imparato che “consultando il corpus delle leggi formali è più facile trovare una legge”. L’onorevole Deprez ha ragione: leggendo tutti gli articoli, capiremo cosa possiamo ottenere in questo caso. Non si tratta di cercare la pietra filosofale. Nessuno l’ha mai trovata, anzi. Tuttavia, desidero che questo compromesso venga usato come base, in modo che in futuro l’Unione europea possa fare di meglio. I miei colleghi nel Bundestag , la camera bassa del parlamento tedesco, e in ciascuno degli Stati federali tedeschi, dovranno fare la loro parte, poiché il nostro paese prevede un periodo di trattenimento di 18 mesi prima dell’allontanamento. Abbiamo un divieto di reingresso molto più lungo e in molti Stati federali sono state prese decisioni inaccettabili. Dire che è vergognoso (l’unica cosa che posso fare è dire così non si va avanti, oppormi continuamente), santo cielo, non ha mai aiutato in alcun modo tutti coloro che devono lavorare in quest’area e coloro che sono bloccati nei paesi privi di linee guida.</p>
    </intervention>
    <intervention id="2-044" speaker_id="4740" name="Marco Cappato" is_mep="True" mode="spoken">
      <p sl="it">Signor Presidente, onorevoli colleghi, il relatore Weber si chiedeva perché questo Parlamento non vedesse alcune delle misure positive introdotte da questa proposta di direttiva.</p>
      <p sl="it">Però il relatore ci parla come se questo Parlamento fosse davanti al voto finale, alla lettura finale, all’obbligo di esercizio della responsabilità ultima del prendere o lasciare. E invece no! Noi siamo in una prima lettura. Allora non si comprende perché, di fronte a delle proposte di miglioramento che hanno un consenso ampio in quest’Aula, certamente dalla destra e dalla sinistra, su garanzie ulteriori che possono essere date sui minori, sui paesi terzi in transito, sui divieti di rientro, noi non cogliamo questa opportunità.</p>
      <p sl="it">Ci dite perché il Consiglio ha deciso, perché il governo ha deciso. Ma questo – e l’ha detto il collega Jonckheer – è la rinuncia al nostro potere di colegislatore, questo significa – e questo lo dico rispettando il lavoro che è stato fatto in tre anni di negoziato – che noi ci troviamo a questo punto a non esercitare il nostro potere di migliorare questa direttiva.</p>
      <p sl="it">I governi europei hanno bisogno di questo Parlamento proprio per fare dell’Europa non il terreno della paura e della maggiore efficacia degli strumenti di difesa dell’immigrazione, ma l’Europa come il luogo dell’integrazione anche dell’immigrazione.</p>
    </intervention>
    <intervention id="2-045" speaker_id="28183" name="Patrick Gaubert" is_mep="True" mode="spoken">
      <p sl="fr">Signora Presidente, onorevoli colleghi, molte organizzazioni e partiti politici stanno alimentando un’assurda campagna ideologica contro questo testo, che stanno sfruttando e travisando per scopi politici.</p>
      <p sl="fr">Con questa direttiva stiamo offrendo a persone in condizioni di vulnerabilità una serie di salvaguardie per assicurare che il rimpatrio avvenga nel pieno rispetto dei loro diritti e della loro dignità. Onorevole Catania, questo non riguarda il diritto d’asilo. Ho l’impressione che lei non l’abbia capito.</p>
      <p sl="fr">Non permetteremo che i nostri cittadini pensino che i loro rappresentanti sono responsabili di un testo ingiustamente definito “direttiva della vergogna”. Non dobbiamo vergognarci di un testo che introduce nuove salvaguardie. La vera vergogna sono coloro che sono ciechi e non possono, o non vogliono, vedere i progressi che porta.</p>
      <p sl="fr">Vogliamo inserire il principio del rimpatrio volontario? Vogliamo consentire agli Stati membri di mantenere un periodo illimitato? Vogliamo decisioni giustificate? Vogliamo che le autorità giudiziarie controllino le condizioni dei trattenuti? Vogliamo assistenza legale gratuita e le ONG a disposizione? Vogliamo inserire i principi dell’unità familiare, dell’interesse superiore del minore e l’assistenza medica? Tutti i testi si prestano a essere migliorati, ma questa direttiva costituisce un progresso rispetto alla situazione attuale, dove ciascuno Stato membro fa ciò che vuole, a volte cose inaccettabili. Non è vero onorevoli Roure e Hennis-Plasschaert?</p>
      <p sl="fr">Onorevoli colleghi, vi invito a votare a favore di questo compromesso in modo da non cedere alle manipolazioni politiche del testo da parte di alcuni e ricordare gli effettivi miglioramenti che comporta.</p>
    </intervention>
    <intervention id="2-046" speaker_id="28129" name="Inger Segelström" is_mep="True" mode="spoken">
      <p sl="sv">Signora Presidente, innanzi tutto vorrei ringraziare Manfred Weber e tutti coloro che hanno reso possibile questa discussione su un primo passo verso l’adozione di norme e procedure comuni per il rimpatrio degli immigrati clandestini. Rispetto alle precedenti discussioni in commissione e in plenaria, penso che in alcune questioni fondamentali ci si stia muovendo nella direzione sbagliata e verso un’UE meno umana.</p>
      <p sl="sv">Prima di tutto, rinchiudere persone per 18 mesi non è accettabile. Potrebbero impazzire, non si tratta di criminali o delinquenti ma di esseri umani in cerca di una vita migliore per sé e per le proprie famiglie, lontano dalla povertà. Secondo: se il Consiglio e il relatore non credono nel rimpatrio volontario, i bambini verranno strappati via dalle scuole e dagli asili, gli alloggi svuotati senza preavviso, e faremo più danni di quelli forse causati da tutto lo stress di dover attendere una decisione, soprattutto per i bambini. Terzo: dopo aver adottato la strategia sui diritti del fanciullo in gennaio, ora il Parlamento non può fare un passo indietro e rinchiudere i bambini trattandoli come si propone qui. Ciò potrebbe danneggiare i bambini a vita, e io non intendo contribuirvi. Quarto: cinque anni è un periodo troppo lungo per impedire alla gente di tornare qualora ne avessero motivi. Neanche in un mondo ideale si possono raggruppare così le persone; bisogna considerare ciascun caso singolarmente, valutarlo e analizzarlo in base ai meriti, ad esempio per quanto riguarda donne e bambini e il traffico di esseri umani.</p>
      <p sl="sv">Molte organizzazioni che controllano i diritti umani hanno presentato opinioni e sono preoccupate, pensano che questo compromesso sia inadeguato e che l’approccio sia insensibile dal punto di vista umano. Gli emendamenti del gruppo socialista vanno plauditi. Grazie, signora Presidente.</p>
    </intervention>
    <intervention id="2-047" speaker_id="23730" name="Panayiotis Demetriou" is_mep="True" mode="spoken">
      <p sl="el">Signora Presidente, dobbiamo porci una domanda: l’immigrazione clandestina è o non è un problema per l’Unione europea oggi? La risposta è sì, un grosso problema. Dobbiamo chiederci anche se questo problema possa essere risolto a livello europeo o debba continuare a essere gestito da ciascuno Stato membro singolarmente. La risposta alla seconda domanda è: no, il problema deve essere affrontato da parte dell’Unione europea. Abbiamo dichiarato la nostra posizione al riguardo. Finora è stata attuata una politica comunitaria completa e generale per affrontare questo problema? Purtroppo, ancora una volta la risposta è no. Lo stiamo affrontando in modo frammentario e il dibattito di oggi si limita a grattare la superficie di questo vasto problema dell’immigrazione clandestina. Tuttavia, non possiamo che procedere compiendo un passo per volta.</p>
      <p sl="el">Dobbiamo porci un’altra domanda oggi, nel discutere di questo compromesso: si tratta di un compromesso perfetto tra il Consiglio e il Parlamento? La risposta è no. E’ quello che volevamo? Certamente no! E’ un compromesso di cui abbiamo potuto discutere nel tempo a nostra disposizione, con la soddisfazione di riuscire effettivamente ad arrivare a qualcosa? Ancora una volta la risposta è no. Il Parlamento ha discusso della questione con il Consiglio per due anni e mezzo.</p>
      <p sl="el">Mi congratulo con il relatore Weber per il lavoro svolto e il risultato ottenuto, ma non è un risultato di cui io sia completamente soddisfatto. Ciononostante, il punto è: la situazione è migliorata? La risposta è sì. Questo porta alla prossima domanda: possiamo riuscire a conseguire qualche miglioramento nel tempo, invece che permettere che la situazione si areni? La mia risposta è sì, stiamo dialogando e questo non può che essere positivo. “La Terra appartiene a tutti gli esseri umani” è un approccio che mi ha toccato. Mi ha toccato l’idea che non possiamo comportarci in modo irragionevole nei confronti di questi esseri umani. Tuttavia, dobbiamo affrontare la realtà. Le società organizzate esistono e, succeda quel che succeda, dobbiamo proteggere i diritti umani, e contemporaneamente tutelare gli interessi e i diritti delle società e degli Stati organizzati.</p>
    </intervention>
    <intervention id="2-048" speaker_id="23717" name="Genowefa Grabowska" is_mep="True" mode="spoken">
      <p sl="pl">Signora Presidente, milioni di persone soggiornano in Europa illegalmente e vengono tollerate perché rappresentano una fonte di manodopera a basso costo, non acquisiscono diritti a una pensione o all’assistenza sanitaria e non possono perseguire volontariamente i propri diritti attraverso i tribunali. Sono convinta che ogni individuo, a prescindere dalla condizione giuridica, abbia il diritto alla propria dignità e a un trattamento umano. E’ per questo che accolgo con favore la proposta della Commissione europea che mira ad armonizzare i principi esistenti in quest’area.</p>
      <p sl="pl">Sono certo che tutti noi parlamentari desideriamo principi e procedure comuni, chiare e trasparenti sul rimpatrio, le espulsioni e i divieti di reingresso per gli immigrati clandestini. Le attendiamo da tempo. Il Parlamento lavora a queste soluzioni già da due anni. Non dimentichiamo che dovremo attenderne altri due perché questa direttiva entri in vigore, dato che questo è il suo periodo di attuazione negli Stati membri. Sebbene essa susciti alcune riserve da parte mia (ad esempio riguardo al periodo di trattenimento degli immigrati, la custodia di bambini senza tutori e il divieto di reingresso nell’Unione europea), voglio chiedere se gli immigrati debbano continuare ad attendere una politica armonizzata sull’immigrazione, comprese norme minime. Devono assistere a una discussione che dimostra che l’Europa non è in grado di raggiungere un accordo in questa materia? Penso di no.</p>
    </intervention>
    <intervention id="2-049" speaker_id="4433" name="Stefano Zappalà" is_mep="True" mode="spoken">
      <p sl="it">Signor Presidente, onorevoli colleghi, con molti colleghi che stamattina in quest’Aula hanno partecipato e partecipano al dibattito abbiamo vissuto all’inizio di questa legislatura questo fenomeno, visitando molte parti dell’Europa, visitando molti centri di prima accoglienza.</p>
      <p sl="it">Io capisco che il fenomeno è complesso, il fenomeno presenta varie sfaccettature. Ognuno di noi, per cultura, per carattere, per posizione politica è portato ad esaminarlo da un punto di vista particolare. Però non si può non tenere conto nel complesso, e credo non si debba non tenere conto, del fatto che qui non stiamo parlando di qualche emigrante, come succedeva cento anni fa. Non stiamo parlando dei fenomeni piccoli o isolati, ma stiamo parlando di immigrazione di popoli. Stiamo parlando di milioni e milioni di persone che si spostano, spinti da varie motivazioni, molto poco sul piano della richiesta di asilo, molto poco sul piano delle esigenze di tipo politico, e moltissimo alla ricerca di nuove condizioni di vita e di nuove condizioni di lavoro.</p>
      <p sl="it">Io non posso, il tempo purtroppo è tiranno, non ringraziare il collega Weber. Non posso non ringraziare l’attuale presidente Deprez della commissione LIBE, il presidente Cavada, e tutti i colleghi con cui ci siamo interessati per tempo di questo fenomeno. Io sono dell’idea che una legislazione perfettibile è meglio di una non legislazione. Sono convinto che l’Europa bene fa a curare tutti ma soprattutto bene fa, in questo fenomeno complesso e grave che stiamo vivendo, a curare intanto i suoi cittadini.</p>
    </intervention>
    <intervention id="2-050" speaker_id="28463" name="Frieda Brepoels" is_mep="True" mode="spoken">
      <p sl="nl">Signora Presidente, onorevoli colleghi, prima di tutto vorrei ringraziare il nostro relatore per l’enorme lavoro svolto e anche per la perseveranza nel redigere questo importantissimo dossier . Ovviamente, alla fine del dibattito è molto difficile apportare nuovi elementi, ma sono pienamente d’accordo con coloro che hanno affermato che questa direttiva rappresenta solo un primo ma importante passo verso una politica più ampia sull’immigrazione. Siamo tutti di fronte agli stessi problemi e alle stesse sfide, ed è chiaro che i nostri cittadini accetteranno e capiranno l’immigrazione legale solo se i politici diranno molto chiaramente che l’immigrazione clandestina non è accettabile in nessuna circostanza. Abbiamo visto che un terzo dei nostri Stati membri non ha alcuna norma in materia e quindi qualunque legislazione adotteremo è pur sempre un progresso per questi paesi per quanto riguarda la protezione degli stessi immigrati clandestini.</p>
      <p sl="nl">Vorrei dire agli oppositori di questa direttiva che ci saranno pochi cambiamenti, se ce ne saranno, nei paesi che già offrono una protezione adeguata, e che il Consiglio ha assicurato che essa non verrà usata per ridurre le norme già esistenti superiori a quelle definite dalla direttiva, come è il caso di alcuni paesi. Infine, bisogna anche chiarire che gli Stati membri sono liberi di andare oltre quanto stabilito dalla direttiva.</p>
      <p sl="nl">Per quanto riguarda l’attuazione e il follow-up , ritengo sia molto importante che non solo la Commissione, ma anche i parlamenti nazionali, si assumano le loro responsabilità a tale proposito, poiché è implicito che queste espulsioni devono essere attuate in modo efficace.</p>
      <p sl="nl">Infine, signora Presidente, spero che la maggior parte dei colleghi in questo Emiciclo vada oltre il dogma e i raggiri politici e sia disposta a dare il proprio contributo per il raggiungimento di una soluzione realistica, decisa, chiara e umana, non solo nell’interesse dell’Unione europea ma soprattutto nell’interesse degli stessi immigrati clandestini.</p>
    </intervention>
    <intervention id="2-051" speaker_id="28574" name="Manolis Mavrommatis" is_mep="True" mode="spoken">
      <p sl="el">Signora Presidente, prima di tutto vorrei congratularmi con il collega Weber per l’ottimo lavoro svolto e i risultati ottenuti, e anche con l’onorevole Carlotti per la proficua collaborazione nella commissione per lo sviluppo.</p>
      <p sl="el">I paesi del Mediterraneo sono interessati maggiormente dal problema dell’immigrazione clandestina rispetto ad altri le cui frontiere non sono così esposte. Ad esempio, nel mio paese, la Grecia, sono entrati 112 000 immigrati clandestini l’anno scorso e sono state prese 58 000 decisioni di rimpatrio. Sono numeri senza precedenti per l’UE, che deve quindi adottare una strategia comune per affrontare il problema. Bisogna adottare inoltre misure per aiutare gli immigrati a integrarsi, e fare in modo che il rimpatrio degli immigrati clandestini avvenga in condizioni dignitose.</p>
      <p sl="el">L’UE deve sviluppare una politica sul rimpatrio basata sul principio di solidarietà e sulla condivisione delle responsabilità con i paesi in via di sviluppo. Approvo e sostengo l’esenzione dall’applicazione della direttiva: si basa sui rapporti di famiglia, sull’interesse superiore del bambino e la salute degli immigrati. Gli interessi dei bambini devono essere protetti dall’apposito ministero dei servizi sociali e da un avvocato.</p>
      <p sl="el">Infine, l’appello da parte della commissione per lo sviluppo contro il trattenimento dei minori è stato accolto e sono certo che tutti i miei colleghi lo accetteranno.</p>
    </intervention>
    <intervention id="2-052" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Signora Presidente, come già specificato dal collega Mavrommatis, 112 000 immigrati clandestini sono entrati in Grecia lo scorso anno. La maggior parte di essi, tuttavia, non intendeva soggiornarvi, ma spostarsi in altri paesi europei. Ciò significa che il problema dell’immigrazione è un problema europeo, riguarda tutti noi e dobbiamo affrontarlo insieme.</p>
      <p sl="el">E’ per questo che la Grecia è a favore di una politica comune sull’immigrazione. Sicuramente la raccomandazione dell’onorevole Weber non risolve completamente il problema, ma è un passo molto positivo, quindi mi congratulo con lui di cuore. Se porteremo avanti la politica delineata nella direttiva, penso che prima o poi ci troveremo in una situazione migliore rispetto a quella attuale.</p>
      <p sl="el">Nessuno accetta il trattamento disumano degli immigrati o la violazione dei diritti umani. L’unica riserva della Grecia riguarda l’obbligo da parte degli Stati membri di fornire assistenza legale gratuita. E sapete perché? Ci sono due motivi: prima di tutto il costo è enorme e proibitivo per la Grecia; secondo, l’assistenza legale è ingiusta da un certo punto di vista. Se viene fornita agli immigrati clandestini, perché allora non viene data agli immigrati legali poveri che entrano nel nostro paese o ai nostri stessi cittadini poveri?</p>
      <p sl="el">Penso che con l’aggiunta applicata all’articolo in questione questo punto sia stato risolto e le riserve della Grecia al riguardo siano state eliminate. Quindi sosterremo decisamente la proposta e la raccomandazione.</p>
    </intervention>
    <intervention id="2-053" speaker_id="38845" name="Pierre Pribetich" is_mep="True" mode="spoken">
      <p sl="fr">Signora Presidente, onorevoli colleghi, i negoziati per raggiungere un accordo in prima lettura hanno avuto ripercussioni su molti dei progressi ottenuti attraverso il lavoro del Parlamento.</p>
      <p sl="fr">Nella sua forma attuale questo compromesso è inaccettabile. E’ inaccettabile trattare minori come se fossero adulti, lasciare che non abbiano accesso all’istruzione, permettere che vengano rispediti in un paese lontano dalla loro famiglia. E’ inaccettabile avere norme e procedure comuni che si adeguano agli standard europei più bassi e demolire questa direttiva; è inaccettabile lasciare così tante porte aperte a gravi rischi di violazione dei diritti umani, a periodi di trattenimento poco dignitosi, e lasciare così tante persone senza tutela legale in tali situazioni.</p>
      <p sl="fr">Come può un’Europa illuminata accettare qualcosa di così terribile? Come può il sogno dei creatori degli Stati Uniti d’Europa di Victor Hugo essere trasformato in un incubo dopo tanta speranza?</p>
    </intervention>
    <intervention id="2-054" speaker_id="28178" name="Miroslav Mikolášik" is_mep="True" mode="spoken">
      <p sl="sk">I problemi associati al soggiorno illegale degli immigrati nell’Unione europea richiede norme chiare, trasparenti e giuste. Considerando l’urgenza del problema (attualmente circa 8 milioni di immigrati clandestini vivono nell’UE) e la sua complessità, penso che sia inevitabile creare un quadro giuridico comune.</p>
      <p sl="sk">La direttiva dice chiaramente che gli immigrati devono lasciare l’Europa. Tuttavia, dobbiamo considerare le condizioni in cui ciò avviene e assicurare che i diritti umani, in particolare il diritto alla libertà individuale, vengano pienamente rispettati.</p>
      <p sl="sk">Dato che in questa situazione i bambini costituiscono un gruppo particolarmente vulnerabile, accolgo con favore il fatto che nella direttiva venga citato esplicitamente il principio fondamentale dell’interesse superiore del minore. Non possiamo limitare il problema dell’immigrazione clandestina alla pragmatica espulsione forzata e al divieto di reingresso. In conclusione, dobbiamo applicare una dimensione politica più ampia riducendo l’attrattiva esercitata dall’Unione europea nei confronti degli immigrati clandestini.</p>
    </intervention>
    <intervention id="2-055" speaker_id="966" name="Jean-Claude Martinez" is_mep="True" mode="spoken">
      <p sl="fr">Signora Presidente, Evo Morales ci ha scritto riguardo alla direttiva sugli immigrati che in Francia chiamano “sans-papiers” . Un capo di Stato dell’America latina che scriva all’Europa non è esattamente uno straniero, è più un cugino.</p>
      <p sl="fr">Ovviamente, siamo Stati con norme che vanno rispettate, altrimenti ne conseguirebbe un disordine che porterebbe alla sofferenza di tutti. Tuttavia, dato che c’è immigrazione dal Perù al Cile, dal Nicaragua alla Costa Rica e dal Mozambico al Sudafrica, essa è un fenomeno globale con cause globali. In un mercato economico globalizzato, l’immigrazione è lo stadio supremo della logica capitalistica, per cui una persona che non ha niente da vendere può vendere solo se stessa. Potrà essere necessario avere una struttura giuridica continentale europea decrepita per gli effetti della migrazione mondiale, ma alla fine l’immigrazione dovrà essere affrontata a livello mondiale, così come il cibo, le pandemie e l’istruzione di base, perché è già un problema mondiale. E’ questo che si intende per “regolamentare” le aree comuni della comproprietà globale.</p>
    </intervention>
    <intervention id="2-056" speaker_id="39710" name="Petru Filip" is_mep="True" mode="spoken">
      <p sl="ro">L’esistenza di norme e procedure uniformi applicabili negli Stati membri è un requisito per l’intero sistema amministrativo europeo e non solo per quanto riguarda il rimpatrio di immigrati provenienti da paesi terzi.</p>
      <p sl="ro">La stesura di questa relazione, che è sicuramente utile e attuale, mi offre l’opportunità di sollevare nuovamente la questione della necessità di adottare sistemi interoperabili per l’emissione di documenti per il pubblico a livello di amministrazione in tutti i paesi.</p>
      <p sl="ro">L’interoperabilità dei sistemi di emissione di documenti per il pubblico in tutti i paesi resta la condizione fondamentale per limitare i rischi derivanti da un’autorità eccessiva e fornisce una formula funzionale che garantisca l’uso dei diritti derivanti dallo status di cittadino comunitario.</p>
      <p sl="ro">Nell’apprezzare la qualità di questa relazione, vorrei sottolineare il fatto che i suoi effetti saranno massimizzati se ne verranno riconsiderate le condizioni pratiche di attuazione sulla base di studi fondamentali relativi all’opportunità di un sistema elettronico integrato di procedure e servizi amministrativi. Forse non è troppo tardi per pensare di istituire un’identità elettronica europea.</p>
    </intervention>
    <intervention id="2-057" speaker_id="34003" name="Nicolae Vlad Popa" is_mep="True" mode="spoken">
      <p sl="ro">A causa della relazione Weber, una relazione equilibrata, la direttiva “rimpatri” sarà la prima iniziativa di tipo legislativo nel campo dell’immigrazione ad essere adottata con successo con la procedura di codecisione tra il Parlamento europeo e il Consiglio. Sono lieto che entrambe le istituzioni, assistite dalla Commissione europea, si siano assunte i propri doveri e li abbiano svolti in modo responsabile, stabilendo un precedente per i casi futuri.</p>
      <p sl="ro">La politica sul rimpatrio dovrebbe essere considerata come una parte integrante e necessaria di una politica comunitaria coerente e completa nel campo dell’immigrazione e dell’asilo. Con norme più efficaci sull’immigrazione clandestina sarà possibile avere norme più liberali sull’immigrazione legale.</p>
      <p sl="ro">Ritengo che oggi siano state stilate norme chiare, trasparenti ed eque per assicurare un’efficace politica sul rimpatrio, come parte fondamentale della corretta gestione della politica sull’immigrazione, come previsto dal programma dell’Aia.</p>
    </intervention>
    <intervention id="2-058" speaker_id="4278" name="Ewa Klamt" is_mep="True" mode="spoken">
      <p sl="de">Signora Presidente, chiediamo da anni un piano generale su tutti gli aspetti dell’immigrazione e la direttiva “rimpatri” fa chiaramente parte di questo pacchetto. L’immigrazione legale nell’Unione europea può essere regolamentata in modo ragionevole solo se smetteremo di accogliere milioni di immigrati clandestini e di paragonare questa situazione a quella dell’immigrazione legale.</p>
      <p sl="de">Quando l’onorevole Roure fa riferimento al “diritto” degli immigrati clandestini di fuggire dalla povertà, devo ricordarle che solo nel continente africano ci sono 922 milioni di persone, di cui la maggior parte vive in condizioni di povertà, e che in India ce ne sono 1,1 miliardi che vorrebbero venire qui in Europa. E’ il modo sbagliato di sistemare le cose. Quindi, appoggiate questa direttiva “rimpatri” affinché ci apra la strada verso norme davvero efficaci sull’immigrazione legale finalmente, in modo che ci sia possibile aiutare davvero la gente.</p>
    </intervention>
    <intervention id="2-059" speaker_id="photo_generic" name="Dragutin Mate" is_mep="True" mode="spoken">
      <p sl="sl">Presidente in carica del Consiglio. − Ovviamente vorrei aggiungere qualcosa a quanto ho seguito attentamente e a ciò che è stato detto negli interventi.</p>
      <p sl="sl">Prima di tutto bisogna dire molto chiaramente che oggi stiamo parlando di una direttiva sui rimpatri, stiamo parlando di immigrazione clandestina, non stiamo parlando di asilo o di procedure relative a esso. Ci sono enormi differenze tra le due cose. La direttiva sull’asilo è in vigore dal 2003 e funziona.</p>
      <p sl="sl">Oggi stiamo cercando di fare un passo avanti. E’ importante che facciamo questo passo avanti, e nella sua dichiarazione politica, che potete leggere nella penultima pagina, il Consiglio ha assunto un impegno in base al quale per coloro che rispondono ai requisiti per il trattenimento, non per chiunque, quest’ultimo potrà avere una durata di sei mesi. Inoltre, in casi eccezionali espressamente specificati, esso verrà esteso per altri 12 mesi. Ciò non lo rende un processo automatico di 18 mesi, come è stato detto oggi più volte in questo Emiciclo. Non è vero.</p>
      <p sl="sl">Inoltre, nella dichiarazione politica il Consiglio si è impegnato chiaramente, cito: “Il Consiglio afferma che l’attuazione della presente direttiva non deve essere utilizzata di per sé come pretesto per giustificare l’introduzione di disposizioni meno favorevoli ai soggetti cui si applica.”</p>
      <p sl="sl">Ciò significa nessun paese, ma ce ne sono sei (ne ho parlato con tutti e sei i ministri). Nel processo negoziale con il Consiglio tutti e sei i ministri hanno insistito per ridurre questo periodo a meno di sei mesi. Purtroppo però la maggioranza degli Stati membri ha periodi molto più lunghi, anche indeterminati, e ora diversi Stati membri hanno la possibilità, in teoria e nella pratica, di trattenere gli immigrati clandestini per un periodo illimitato.</p>
      <p sl="sl">E’ questo che desideriamo migliorare. Inoltre, è essenziale migliorare. A questo proposito vorrei citare in particolare i gruppi vulnerabili dei minori. Invito il Parlamento a riconsiderare l’articolo 5 e l’articolo 15bis. Viene detto chiaramente che le condizioni non dovranno peggiorare per i bambini e che deve essere dato loro accesso all’istruzione e agli asili. Devono essere accolti da istituti speciali che lo consentano. Le restrizioni sono molto rigide.</p>
      <p sl="sl">Anche su questo punto i negoziati sono stati molto duri, per niente semplici. Non so se tutti i deputati riescono a coglierlo, ma qui ci troviamo appena più in là dei negoziati. Nel caso di un articolo, l’articolo 14, abbiano discusso per quattro ore, quattro ore trascorse a discutere su ogni singola parola.</p>
      <p sl="sl">Gli Stati membri hanno capito che questo deve essere risolto a livello comunitario. E cosa state decidendo qui oggi? Se risolvere la questione a livello nazionale, come è sempre stato fatto finora, o a livello comunitario. Un deputato l’ha detto in modo molto chiaro: l’immigrazione clandestina è un problema. La questione non è se lo sia o meno. Lo è. Quest’area deve essere regolamentata, deve essere regolamentata nel modo più civile possibile. Quindi dobbiamo fare il primo passo. So che per molti questo non è un buon compromesso, ma dobbiamo essere consapevoli che anche per gli Stati membri questo compromesso è ai limiti dell’accettabilità.</p>
      <p sl="sl">Dovete essere consapevoli del fatto che molti Stati membri non vogliono una politica comune in quest’area. Gli Stati membri, molti Stati membri, sarebbero felici di poterla regolamentare a modo loro, a casa loro, con le loro regole, senza il consenso del Parlamento europeo e senza la supervisione delle istituzioni europee. E la situazione attuale è peggiore di quella che proponiamo. Per questo motivo ribadisco che si tratta di un passo avanti importante e decisivo.</p>
      <p sl="sl">Quindi cosa si sta decidendo qui oggi? Non stiamo decidendo della formulazione di questi articoli né del successo dei negoziati tra l’onorevole Weber e me, dalla parte del Consiglio, e la Commissione e i Commissari dall’altra parte. Stiamo decidendo dell’integrità delle politiche di integrazione. Se oggi arriveremo al punto di dire NO a questa direttiva sull’immigrazione clandestina, potrete immaginare quanto sarà difficile arrivare a una decisione, una decisione congiunta riguardo all’immigrazione legale.</p>
      <p sl="sl">Dobbiamo fare questo primo passo e se non lo facciamo oggi, il futuro e il suo metodo di adozione saranno molto lontani, molto, molto lontani. Posso dirvi qui, oggi, in tutta responsabilità, che se la direttiva non verrà adottata in prima lettura, un gran numero di Stati membri tornerà alla propria posizione iniziale nella trattativa, una posizione estremamente rigida e ferma. Quindi, ovviamente, ci vorrà molto tempo prima di riuscire a riunirci qui e decidere se adottare una posizione comune.</p>
      <p sl="sl">Alla fine bisognerà adottare un compromesso. Non verrà adottata alcuna posizione estrema. Questa è una pietra miliare della democrazia. Non è che l’opinione di qualcuno prevalga sulle altre, e ovviamente rispetto le opinioni di tutte le organizzazioni non governative e di tutte le altre istituzioni che hanno fornito i propri pareri e che stanno lottando per migliorare la situazione. E’ vero che si stanno battendo per questo, ma dobbiamo essere consapevoli che, in ultima analisi, tutti noi, noi del Consiglio e voi del Parlamento, siamo responsabili nei confronti dei nostri elettori e conosciamo le difficoltà che sorgono in queste aree. Come ho già sottolineato varie volte ormai in questo discorso conclusivo, questo è il primo passo, un passo molto importante, che dobbiamo fare insieme nel cammino verso il miglioramento dei diritti degli immigrati clandestini e, in generale, in termini di formulazione delle politiche sull’immigrazione.</p>
    </intervention>
    <intervention id="2-060" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signora Presidente, mi limiterò a fornire qualche informazione aggiuntiva come contributo a questo dibattito.</p>
      <p sl="fr">Prima di tutto, la direttiva “rimpatri”, se verrà adottata, non sarà un caso isolato. Sarà parte di una serie basata sul concetto di una politica coordinata sull’immigrazione. Di conseguenza, come sottolineato da vari deputati, ci saranno effettivamente testi sull’immigrazione legale e testi per rafforzare le nostre procedure di asilo e la nostra accoglienza ai rifugiati. Inoltre, ci sarà (c’è già) una politica coordinata che coinvolga i paesi terzi da cui provengono gli immigrati. Personalmente sono convinto che sia attraverso la collaborazione con un certo numero di paesi che riusciremo a trovare le modalità e i mezzi per questa politica coordinata sull’immigrazione. Questa è la prima cosa che volevo dire.</p>
      <p sl="fr">Secondo, vorrei ricordarvi che il valore di una direttiva (e questo è molto importante) sta nella sua capacità di fornirci un quadro giuridico che ci consenta di applicare i meccanismi comunitari che ci permetteranno di controllare il rispetto dell’acquis comunitario, ovvero le procedure per infrazione, la giurisdizione della Corte di giustizia delle Comunità europee, la relazione della Commissione e il controllo esercitato dal Parlamento europeo. Il vantaggio di avere una direttiva di questo tipo consiste nel fatto che essa apre molti canali per un controllo giudiziario molto più efficace.</p>
      <p sl="fr">Il terzo punto di riflessione per il Parlamento è che quest’ultimo ha comunque migliorato le cose, soprattutto attraverso gli articoli riguardanti i bambini. Lo spirito di questi nuovi articoli, l’articolo 8 bis e l’articolo 15 bis , è che, per quanto possibile, i bambini non dovrebbero essere trattenuti. Qualora lo fossero, il valore aggiunto della direttiva sta nel fatto che obbliga gli Stati membri che hanno deciso di farlo a garantire le salvaguardie minime definite all’articolo 15 bis , che lei ha appena menzionato, Ministro Mate.</p>
      <p sl="fr">Il quarto punto che desidero esprimere è che abbiamo anche risorse finanziarie che dovremmo usare. Abbiamo un Fondo per i rimpatri di circa 700 milioni di euro, che dovrebbe consentirci di dare una mano con l’assistenza legale, l’assistenza sanitaria e vari problemi di reintegrazione in alcuni paesi d’origine.</p>
      <p sl="fr">Il quinto punto lo prenderò dall’onorevole Deprez, il quale ha affermato che la Commissione sarebbe stata responsabile della stesura di una relazione entro tre anni. Voglio sottolineare che non è solo questa relazione che ci imporrà obblighi, ma tutto ciò che sta alla base di questo testo: il desiderio di dare all’Unione europea delle procedure soggette al controllo giurisdizionale, procedure che cerchino di trovare un equilibrio tra il bisogno di legalità (senza la quale non riusciremmo a convincere l’opinione pubblica ad accettare l’immigrazione legale) e il bisogno di garantire il rispetto dei principi della Convenzione sui diritti dell’uomo. Posso dirvi che se questa direttiva verrà adottata, sarò coinvolto personalmente nella sua attuazione in modo da assicurare che non ne perdiamo di vista lo spirito.</p>
    </intervention>
    <intervention id="2-061" speaker_id="28229" name="Manfred Weber" is_mep="True" mode="spoken" role="relatore">
      <p sl="de">Signora Presidente, onorevoli colleghi, prima di tutto vorrei ringraziarvi per questo dibattito ragionato. E’ incredibile l’obiettività con cui stiamo affrontando una questione così coinvolgente. Devo dire che, considerando la portata degli argomenti trattati qui oggi, sono orgoglioso di essere un membro di questo Parlamento.</p>
      <p sl="de">C’è stato un errore: l’onorevole Catania ci ha accusati di essere responsabili delle fosse comuni nel Mediterraneo. Devo oppormi a questa strategia di acquisizione di influenza politica facendo appello alle emozioni e ai timori più diffusi. Tutti noi qui stiamo cercando di fare del nostro meglio per aiutare quelle persone.</p>
      <p sl="de">Non voglio dire altro riguardo al contenuto della direttiva, perché ne abbiamo già discusso ampiamente. Vorrei dire qualcosa riguardo al processo. Il nostro presidente nella commissione per le libertà civili, giustizia e affari interni ha pronunciato parole molto sagge. Ha consigliato al gruppo del Partito popolare europeo (Democratici cristiani) e dei Democratici europei di procedere equamente, soprattutto in questo processo. Abbiamo ritirato i nostri emendamenti. Vorremmo che si votasse sugli emendamenti, così abbiamo dato il nostro contributo. Abbiamo preparato centinaia di emendamenti nella commissione per gli affari interni e organizzato ampie maggioranze. Ciò significa che qualunque deputato interessato ha potuto partecipare.</p>
      <p sl="de">Vorrei dire anche qualcosa riguardo alle ONG. Capisco che non siano soddisfatte. Quando discutiamo di questioni ambientali qui, Greenpeace non sarà mai soddisfatta dei risultati raggiunti. Il compito di un’ONG è esercitare pressioni sempre maggiori, ma oggi vi posso già dire cosa accadrà: se approveremo la direttiva, domani le stesse ONG che ora protestano faranno uso di queste opportunità legali e inizieranno azioni giudiziarie con la Corte di giustizia. Prevedo anche che i colleghi della sinistra, che oggi si pronunciano a sfavore di questa direttiva, domani chiederanno alla Commissione, o al Commissario Barrot, di applicare ciò che è stato approvato qui. Cercheranno di creare vantaggi per la gente su questa base giuridica. Quindi dico: non è una situazione ideale, ma abbiano fatto un grande passo avanti.</p>
      <p sl="de">Un’ultima riflessione: purtroppo, i colleghi Roure e Fava del gruppo socialista al Parlamento europeo non sono presenti. Sono fuori, rilasciano interviste alla televisione e cercano di presentare la loro posizione. Non hanno sentito ciò che ha detto il Ministro Mate, e cioè che o compiamo questo passo avanti (grazie molte di nuovo alla Presidenza slovena del Consiglio) o non ci sarà alcun progresso per molti anni. Continueremo a dire che c’è bisogno di fare progressi decisivi, ma non conseguiremo niente. Quindi, la questione domani non sarà se la direttiva sia ideale oppure no. La questione è semplicemente: “farà avanzare l’Unione europea?”. Domani potremo rispondere a questa domanda con un “sì” bello chiaro.</p>
    </intervention>
    <intervention id="2-062" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 18 giugno 2008 alle 11.30.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-063" speaker_id="28123" name="Louis Grech" is_mep="True" mode="written">
      <p sl="en">La direttiva proposta sul rimpatrio degli immigrati clandestini dovrebbe essere accolta per il tentativo di adottare norme comuni nella giusta direzione. Tuttavia, è carente nel fornire alcune protezioni riguardo ai diritti dei rifugiati e dell’uomo, e non risolve i problemi e le necessità specifiche di Stati membri come Malta, che ne sono colpiti in modo eccessivo, date le loro dimensioni, popolazioni e risorse.</p>
      <p sl="en">Desidero sottolineare ancora una volta che questa questione merita una politica comune europea che risolva aspetti fondamentali, quali a) l’adozione di politiche di ripartizione degli oneri tra gli Stati membri, b) la revisione di Dublino II, c) un adeguato sostegno finanziario, d) una valutazione della fattibilità oppure dello sviluppo di centri come gli uffici di collocamento in paesi di origine e di transito, e) lo sviluppo di una politica di rimpatrio realistica, f) l’attuazione di un’opportuna politica di integrazione, e g) la lotta contro la criminalità organizzata (compreso il traffico di esseri umani), la xenofobia e il razzismo.</p>
      <p sl="en">L’istituzione di un’agenzia creata appositamente per occuparsi di tutta l’immigrazione, legale e illegale, sarebbe molto utile per affrontare questi punti in modo completo e integrato.</p>
    </intervention>
    <intervention id="2-999" speaker_id="4260" name="Eija-Riitta Korhola" is_mep="True" mode="written">
      <p sl="fi">Signora Presidente, la prima sfida posta da questa proposta di legislazione dinanzi a noi consiste nel fatto che è il nostro primo tentativo di stabilire norme comunitarie per la politica di immigrazione. Sarà estremamente difficile creare una politica che riguardi l’intera Comunità.</p>
      <p sl="fi">La politica di immigrazione, se non altro, è una questione delicata in termini di diritti fondamentali e diritti umani. Concordo con coloro che hanno affermato chiaramente che nella proposta di compromesso vi sono alcuni punti delicati in termini di diritti fondamentali e diritti dell’uomo.</p>
      <p sl="fi">Tuttavia, in qualità di legislatori, dobbiamo considerare il quadro completo: mantenere lo status quo non è una possibilità. Prima di tutto riguarda i termini del trattenimento. In vari Stati membri la legge sul trattenimento non prevede limiti di tempo. Inoltre, spesso neanche i criteri per il trattenimento sono regolamentati in modo adeguato. Secondo, molti Stati membri impongono divieti di reingresso a tempo indeterminato. Per questi motivi molti Stati membri preferirebbero che la proposta di compromesso, anzi l’intera iniziativa legislativa, non venisse approvata.</p>
      <p sl="fi">E’ estremamente importante che la direttiva sottoponga il processo di rimpatrio ai meccanismi di controllo della Comunità. In questo modo potremo garantire che presto vengano applicate norme minime a tutti gli Stati membri.</p>
      <p sl="fi">Sono grata al relatore, l’onorevole Weber, per essere riuscito a conseguire notevoli miglioramenti nei negoziati con il Consiglio, facendo così in modo che venissero garantiti i nostri doveri umanitari. Sono particolarmente importanti i cambiamenti effettuati per la protezione dei minori, delle famiglie e delle minoranze.</p>
    </intervention>
    <intervention id="2-998" speaker_id="38846" name="Roselyne Lefrançois" is_mep="True" mode="written">
      <p sl="fr">Il testo che domani verrà messo al voto rappresenta un chiaro passo indietro, non solo in riferimento alla proposta iniziale della Commissione, ma soprattutto rispetto al lavoro svolto in seno alla commissione per le libertà civili, la giustizia e gli affari interni, di cui sono membro.</p>
      <p sl="fr">Noi socialisti siamo a favore dell’introduzione di norme minime riguardo al rimpatrio di cittadini di paesi terzi soggiornanti illegalmente, perché sosteniamo un approccio responsabile e umano nei confronti dell’immigrazione clandestina e comprendiamo che alcuni Stati membri dell’UE stanno seguendo politiche inaccettabili in quest’area dal punto di vista dei diritti fondamentali.</p>
      <p sl="fr">Tuttavia, non abbiamo altra scelta se non sottolineare che il compromesso appoggiato dai conservatori e dalla maggior parte dei liberali non porta alcun miglioramento in questo settore. Non si riferisce né ai richiedenti asilo né a coloro che vengono intercettati alle frontiere. Soprattutto, dà agli Stati membri troppa libertà in questioni fondamentali quali i diritti dei minori e i periodi di trattenimento.</p>
      <p sl="fr">In base ad esso, il periodo di trattenimento potrebbe prolungarsi fino a 18 mesi. Come molti dei miei colleghi, rifiuto di sostenere la possibilità di rinchiudere così a lungo persone il cui unico reato è stato cercare una vita migliore in Europa.</p>
      <p sl="fr">E’ per questo che, qualora venissero rifiutati gli emendamenti del gruppo socialista al Parlamento europeo, voterò secondo la mia coscienza, contro questo testo.</p>
    </intervention>
    <intervention id="2-997" speaker_id="28166" name="Vincent Peillon" is_mep="True" mode="written">
      <p sl="fr">Signora Presidente, onorevoli colleghi, domani dovremo votare su un testo che gli Stati membri e altri conservatori tra noi definiscono compromesso. Non fatevi ingannare però: questo testo non è un compromesso, ma è compromettente.</p>
      <p sl="fr">Cos’altro stanno proponendo il Consiglio e il relatore in questa direttiva “rimpatri” se non il nostro permesso agli Stati membri di rinchiudere per 18 mesi un essere umano che è arrivato illegalmente ma non è colpevole di alcun crimine, e poi vietargli l’ingresso nel territorio dell’Unione europea per altri cinque anni?</p>
      <p sl="fr">Finalmente il Parlamento ha il potere di codecisione in materia di immigrazione. Di conseguenza non abbiamo solo la possibilità di farci valere con il Consiglio, abbiamo il dovere di farlo. Non sprechiamo questa opportunità. Adottando la direttiva così com’è, permetteremmo al Consiglio di distruggere tutti i progressi fatti qui sui diritti umani in tre anni di negoziati.</p>
      <p sl="fr">Spero quindi che respingeremo questo testo. E’ davvero una caricatura del nostro chiuderci in noi stessi e dimenticare i nostri valori che è così pericoloso per noi.</p>
      <p sl="fr">Abbiamo bisogno di una vera politica europea sull’immigrazione, non di una politica che consiste nella protezione illusoria di una Fortezza Europa.</p>
    </intervention>
    <intervention id="2-996" speaker_id="28248" name="Gabriele Zimmer" is_mep="True" mode="written">
      <p sl="de">La maggior parte della destra del Parlamento europeo dà il via libera agli allontanamenti di massa.</p>
      <p sl="de">Gli 8 milioni di persone senza un permesso di soggiorno valido, molte delle quali vivono negli Stati membri dell’Unione europea da anni, rischiano il trattenimento e l’espulsione. I ministri dell’Interno volevano “sgombrare i ponti” prima di regolamentare uniformemente l’immigrazione legale nell’Unione europea. Recentemente, il Sottosegretario di Stato al ministero federale dell’Interno di Germania, Peter Altmaier, ha detto la verità al telegiornale, affermando che per il bene della Germania, in futuro sarà più facile allontanare le persone di cui il paese vuole liberarsi.</p>
      <p sl="de">In base al testo di compromesso prodotto dal Consiglio e dall’onorevole Weber, membro del Parlamento europeo e dell’Unione cristiano-sociale della Baviera, è possibile imporre il trattenimento fino a 18 mesi, i bambini possono essere separati dalle loro famiglie e a coloro che saranno espulsi potrà essere vietato l’ingresso nell’Unione europea per cinque anni. Il gruppo confederale della Sinistra unitaria europea/Sinistra verde nordica, un gruppo di sinistra, si oppone a queste pratiche disumane.</p>
      <p sl="de">Questa direttiva è catastrofica per il tentativo dell’Unione europea di farsi conoscere come un organismo che sostiene i diritti umani a livello internazionale. In un appello congiunto ai deputati, 44 regioni dell’Africa e dell’America latina hanno chiesto che il progetto di legislazione venisse rifiutato. Il Presidente della Bolivia Evo Morales aveva già ricordato al Parlamento, in una lettera forte e commovente, che negli ultimi due secoli i profughi dall’Europa hanno trovato in altri continenti un rifugio dalla povertà e dalla repressione, oltre all’amicizia.</p>
    </intervention>
  </section>
  <section id="creitem5" title="5. Adozione della moneta unica da parte della Slovacchia il 1º gennaio 2009(dibattito)">
    <intervention id="2-065" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione di David Casa, a nome della commissione per i problemi economici e monetari, sulla proposta di decisione del Consiglio a norma dell’articolo 122, paragrafo 2, del Trattato CE relativo all’adozione della moneta unica da parte della Slovacchia il 1 gennaio 2009 [COM(2008)0249 – C6-0198/2008 – 2008/0092(CNS) ] (A6-0231/2008).</p>
      <p sl="unknown">Onorevoli colleghi, consentitemi di congratularmi con la Slovacchia e i nostri colleghi slovacchi per questo successo per il loro paese e per l’area dell’euro.</p>
    </intervention>
    <intervention id="2-066" speaker_id="photo_generic" name="Vladimír Špidla" is_mep="True" mode="spoken">
      <p sl="fr">Membro della Commissione. − Signora Presidente, a nome della Commissione, vorrei prima di tutto ringraziare la commissione per i problemi economici e monetari e il relatore, l’onorevole Casa, per l’ottimo lavoro svolto nel valutare l’adempimento della Slovacchia ai criteri di convergenza per l’adozione della moneta unica.</p>
      <p sl="fr">Con l’entrata della Slovacchia nell’area dell’euro, quest’ultima conterà 16 membri, quattro dei quali corrispondono ai paesi che sono entrati a far parte dell’Unione europea nel 2004.</p>
      <p sl="fr">E’ il quinto allargamento dell’area dell’euro dall’introduzione della moneta unica nel 1999 ed è una chiara dimostrazione del fatto che essa è aperta a tutti gli Stati membri che soddisfano le condizioni stabilite dal Trattato.</p>
      <p sl="fr">L’entrata della Slovacchia nell’area dell’euro rappresenta il coronamento dei notevoli progressi fatti dall’economia slovacca nell’ultimo decennio. Consentirà al paese di godere degli importanti vantaggi offerti dall’Unione economica e monetaria, come specificato nella relazione adottata dalla Commissione lo scorso maggio sui 10 anni della UEM.</p>
      <p sl="fr">Questa relazione dimostra anche che, per sfruttare appieno i vantaggi dell’euro, è necessario tutelare la competitività di un paese una volta fissato definitivamente il tasso di cambio. Ciò comprende una disciplina fiscale, una politica salariale saggia e riforme strutturali, soprattutto per quanto riguarda il funzionamento del mercato del lavoro.</p>
      <p sl="fr">Senza un chiaro impegno in questo senso, c’è il rischio che l’inflazione diventi un problema effettivo e considerevole. Questo punto viene citato espressamente nella relazione dell’onorevole Casa, su cui la Commissione concorda pienamente.</p>
      <p sl="fr">Il Consiglio ECOFIN del 3 giugno ha approvato la relazione della Commissione sul rispetto dei criteri di convergenza da parte della Slovacchia L’incontro del Consiglio europeo di giovedì e venerdì a Bruxelles dovrebbe, una volta ricevuta l’opinione del Parlamento, confermare il sostegno politico all’adozione della Slovacchia della moneta unica, che verrà confermato dal Consiglio ECOFIN in luglio.</p>
      <p sl="fr">La prossima settimana la Commissione proporrà il tasso di cambio definitivo tra la corona slovacca e l’euro, che verrà adottato formalmente anche dal Consiglio ECOFIN in luglio.</p>
      <p sl="fr">A questo proposito vorrei ringraziare la commissione per i problemi economici e monetari e l’onorevole Casa per il lavoro iniziato mesi fa volto a permettere al Parlamento di esprimere la propria opinione nei tempi strettissimi concessi alle nostre tre istituzioni per fare una valutazione efficace del rispetto dei criteri da parte dello Stato membro in questione e a concedergli il tempo sufficiente per adempiere gli aspetti pratici per l’adozione dell’euro il 1° gennaio 2009.</p>
    </intervention>
    <intervention id="2-068" speaker_id="28122" name="David Casa" is_mep="True" mode="spoken" role="relatore">
      <p sl="mt">Ci attende un momento importante perché ci troviamo ancora una volta in questo Parlamento a discutere dell’allargamento dell’area dell’euro a un paese ex comunista, un paese che, come il mio stesso paese, Malta, è entrato a far parte dell’Unione europea nel 2004, un paese che ha dovuto cambiare la propria economia per soddisfare i criteri stabiliti dal Trattato. Non è stato facile. Abbiamo discusso per mesi con la Commissione, la Banca centrale europea, il governo slovacco e l’intera società civile slovacca, per assicurarci che il processo potesse davvero aiutare la Slovacchia a soddisfare i criteri previsti dal Trattato.</p>
      <p sl="mt">Una volta emessa la relazione da parte della Commissione, noi del Parlamento abbiamo iniziato un processo di discussione e consultazione che ha rappresentato un momento particolarmente importante, anche per me, perché capivo cosa diceva la Commissione, non solo la Banca centrale europea o il governo slovacco, ma capivo anche dal popolo slovacco come questo percepiva questo passo storico che faranno, se Dio vorrà, il prossimo gennaio.</p>
      <p sl="mt">Come ha già sottolineato il Commissario prima di me, oggi la Slovacchia ha una responsabilità perché c’è una fila di paesi dietro di lei, la maggior parte dei quali, come la Slovacchia, esce da un’era comunista, e spera di entrare nell’area dell’euro, così importante per l’Unione europea. Quindi il paese di cui ci occupiamo oggi ha la responsabilità di restare stabile per quanto riguarda la convergenza e soprattutto il tasso d’inflazione, che è stato oggetto di numerose discussioni anche nella mia relazione. Tuttavia, in base ai dati che abbiamo di fronte a noi, è chiaro che abbiamo un problema in tutta l’area e non possiamo parlare solo della Slovacchia perché oggi il tasso d’inflazione è aumentato nei 21 paesi dell’Unione europea. Quindi non dobbiamo assicurarci solo che la Slovacchia mantenga un tasso di inflazione costante, ma anche capire come sia possibile ridurlo il più possibile in tutti i paesi che fanno già parte dell’area dell’euro. Conosciamo i problemi attuali, il problema del petrolio che non ci colpisce positivamente, e quindi dobbiamo pensare a come affrontare questa importante questione.</p>
      <p sl="mt">Come ho già detto, il Parlamento ha visitato la Slovacchia per la prima volta e spero che vengano inviate delegazioni di questo Parlamento in ogni paese che entrerà a far parte dell’area dell’euro perché in questo modo è possibile sentire e apprendere di più sull’effettiva situazione economica del paese in questione.</p>
      <p sl="mt">Per quanto riguarda la Commissione, sono lievemente deluso dalla rivalutazione effettuata dopo la pubblicazione ufficiale della relazione sulla convergenza. Non penso che questo Parlamento debba essere trattato nel modo in cui l’ha fatto la Commissione: avrebbe potuto almeno consultarci. Capisco che la rivalutazione non possa essere pubblicata troppo presto a causa della possibilità che avvengano speculazioni, ma questo Parlamento richiede di essere consultato quando vengono adottate simili misure una volta stilata la relazione sulla convergenza, anche se dovesse avvenire poco prima dell’adozione della decisione.</p>
      <p sl="mt">Per concludere, vorrei ringraziare tutti coloro che mi hanno aiutato nella preparazione di questa relazione, compresi i relatori ombra di tutti i gruppi politici, il mio coordinatore e i presidenti della commissione, che sono sempre stati molto disposti a collaborare a questa relazione. Infine, ringrazio il popolo slovacco e gli auguro buona fortuna per questo importante passo che sta per fare. Dovremmo votare a favore di questo importante passo, non solo per il loro bene, ma per il bene di tutta l’Unione europea.</p>
    </intervention>
    <intervention id="2-069" speaker_id="4292" name="Alexander Radwan" is_mep="True" mode="spoken">
      <p sl="de">a nome del gruppo PPE-DE. – Signor Presidente, onorevoli colleghi, anch’io desidero ringraziare il relatore. Negli ultimi giorni ho fatto qualche altra considerazione riguardo all’entrata della Slovacchia nell’area dell’euro.</p>
      <p sl="de">Il gruppo del Partito popolare europeo (Democratici cristiani) e dei Democratici europei voterà a favore della relazione. In base agli eventi che hanno accompagnato il passaggio dalla corona slovacca all’euro, abbiamo presentato nuovamente emendamenti importanti e proposte di compromesso perché questo passaggio, che ha superato il 15 per cento di fluttuazione consentita, ha comportato una disputa anche in Parlamento. Tutto ciò che possiamo fare è chiedere alla Commissione (e non solo chiedere, ma insistere) di dare una mano in modo che nei prossimi casi di adozione della moneta unica i criteri previsti dal Trattato siano specificati.</p>
      <p sl="de">Da quando sono diventato deputato al Parlamento europeo, sono stato presente ogni volta che un nuovo paese ha adottato la moneta unica. Ogni volta, ci sono state esposte nuove argomentazioni, compresa quella che “dopotutto, anche i primi paesi sono stati in grado di farcela”, e questa diventerà una storia infinita. Ritengo sia importante che consideriamo l’entrata nell’area dell’euro non tanto una questione di onore nazionale quanto un obiettivo, quello di rendere i criteri più oggettivi, il che sarebbe positivo per il paese che entra a far parte dell’area.</p>
      <p sl="de">La rivalutazione al rialzo della corona slovacca di oltre il 17 per cento è certamente giustificata dal punto di vista economico. Se sia giusto o meno fare questa rivalutazione al momento dell’entrata nell’area dell’euro è un’altra questione. Quindi dovremmo fare tutto ciò che è in nostro potere per assicurarci che l’euro e l’intera economia raggiungano qualcosa di buono, invece che limitarci al punto di vista di una situazione politica dalla durata limitata, sia essa europea o nazionale.</p>
      <p sl="de">Permettetemi di accennare brevemente a ciò che è successo giovedì. Penso sia sbagliato che il Parlamento europeo continui a ignorarlo e domani ne discuteremo ampiamente. Oggi voteremo sull’opportunità che la Slovacchia entri a far parte dell’area dell’euro e il Consiglio ECOFIN lo farà in luglio. Giovedì abbiamo sentito un membro dell’area dell’euro affermare di non volere l’Unione europea così com’è, e alti rappresentanti del suo stesso paese, signor Commissario, sono intervenuti sulla stessa linea.</p>
      <p sl="de">L’euro non è mai stato un fine di per sé. E’ sempre stato solo un segnale nel cammino verso l’ulteriore sviluppo dell’Unione europea. Ora, anche se purtroppo il Consiglio non è presente, tutti si pongono la stessa domanda: dove andrà ora l’Europa? Quali saranno esattamente i prossimi passi? Alcuni parlano del nucleo centrale dell’Europa, altri di alternative, altri ancora dicono che dovremmo smettere di allargarci, ma alcuni si comportano come se niente dovesse cambiare. Quindi ci proveremo ancora con l’euro, e poi ancora.</p>
      <p sl="de">Tuttavia, quando prendiamo queste decisioni, dovremmo tenere a mente le realtà politiche dell’Unione europea, quindi quando voteremo oggi sarò molto combattuto se semplicemente ignorare la votazione (la realtà in Europa) sia davvero la cosa giusta da fare.</p>
    </intervention>
    <intervention id="2-070" speaker_id="28394" name="Dariusz Rosati" is_mep="True" mode="spoken">
      <p sl="pl">a nome del gruppo PSE. – Signor Presidente, vorrei iniziare ringraziando l’onorevole Casa per la sua ottima relazione, che il gruppo PSE intende appoggiare.</p>
      <p sl="pl">Desidero inoltre sottolineare che è la prima volta che assistiamo all’entrata nell’area dell’euro da parte di un paese dell’Europa centrale, un paese post-comunista del vecchio blocco sovietico. Vedo questo evento non solo come un evento simbolico, ma anche come un passo importante nel cammino verso l’integrazione europea. E’ un successo per l’Unione monetaria, poiché l’economia che sta entrando a farvi parte è dinamica e competitiva, libera dal peso del debito pubblico, e questo servirà sicuramente a rafforzare l’area dell’euro. In secondo luogo, è un successo anche per la Slovacchia, che ha soddisfatto efficacemente tutti i criteri di adesione e potrà beneficiare dei vantaggi della moneta unica. Questo successo è particolarmente importante e necessario oggi che i risultati negativi del referendum in Irlanda hanno scosso la fiducia nel futuro dell’integrazione europea. L’ammissione della Slovacchia nell’area dell’euro dimostra che il processo di rafforzamento dell’integrazione europea sta avanzando e credo che neanche i peggiori euroscettici potranno negarlo.</p>
      <p sl="pl">L’ammissione della Slovacchia nel club dei paesi che utilizzano una moneta unica conferma che, se introdotte, le riforme economiche e strutturali ripagano sempre e portano risultati positivi. Oggi la Slovacchia è uno degli Stati dell’Unione europea con il ritmo di sviluppo più rapido. Il Commissario Špidla ne ha già parlato. Una delle cause di questo successo sono state le riforme e a questo proposito dobbiamo dei ringraziamenti e riconoscimenti sia al governo di Mikuláš Dzurinda, che ha inserito queste difficili riforme, sia all’attuale governo di Robert Fico, che le sta portando avanti.</p>
      <p sl="pl">L’adozione dell’euro da parte della Slovacchia è anche una grande sfida. In particolare, il governo slovacco deve assicurarsi che il cambio di valuta avvenga in maniera organizzata, in modo che non ci siano aumenti dei prezzi e che il sostegno del pubblico slovacco nei confronti della nuova valuta continui anche in futuro.</p>
      <p sl="pl">Nel congratularmi con i miei colleghi slovacchi per questo successo, desidero anche, in qualità di deputato polacco al Parlamento europeo, esprimere la speranza che il mio paese si unisca presto.</p>
    </intervention>
    <intervention id="2-071" speaker_id="28244" name="Wolf Klinz" is_mep="True" mode="spoken">
      <p sl="de">a nome del gruppo ALDE. – Signor Presidente, la Slovacchia ha effettivamente raggiunto notevoli traguardi in pochi anni. Chi avrebbe immaginato che sarebbe stato uno dei primi Stati membri a entrare nell’area dell’euro? Tuttavia, la parte difficile non è finita. Anzi, è solo iniziata. Nel loro lavoro di valutazione e analisi, la Commissione e la Banca centrale europea hanno sottolineato che resta aperta una questione: se si riuscirà o meno a mantenere l’inflazione al livello desiderato a lungo termine. E la Slovacchia è consapevole di questo problema. Altrimenti questo passo senza precedenti di rivalutare la divisa nazionale, la corona slovacca, di oltre il 17 per cento per allinearsi all’euro, non avrebbe senso. Posso solo fare un appello alla Slovacchia affinché non ci dia modo di assistere a una seconda Slovenia dove, quasi subito dopo l’entrata del paese nell’area dell’euro, l’inflazione ha raggiunto livelli esorbitanti.</p>
      <p sl="de">La misura che avete adottato per rivalutare la corona mostra che state prendendo seriamente il problema dell’inflazione. E’ vero che l’inflazione importata, soprattutto nel caso dei prodotti energetici, può essere tenuta abbastanza sotto controllo in questo modo. Tuttavia, non significa che diventino meno importanti altre misure in altri settori, lo saranno sempre. Come ha affermato il Commissario Špidla, rigide politiche fiscali, aumenti salariali che continuano a puntare all’aumento della produttività e non a soddisfare le aspirazioni dei lavoratori, e la mobilitazione del mercato dell’occupazione, sono tutte misure che fanno parte di questo. Sappiamo che la situazione varia enormemente tra le varie regioni della Slovacchia. In alcune il tasso di disoccupazione è superiore alla media mentre in altre non c’è abbastanza manodopera qualificata.</p>
      <p sl="de">L’onorevole Radwan ha assolutamente ragione: entrare nell’area dell’euro non è solo un passo economico ma anche politico. All’epoca era stata pensata come una fase che sarebbe stata completata attraverso un’integrazione maggiore. Spero che alla fine la Slovacchia, mediante politiche moderate, corrette e strutturate, contribuisca a rendere questa entrata un successo.</p>
    </intervention>
    <intervention id="2-072" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">a nome del gruppo UEN. – Signor Presidente, nel prendere la parola in questo dibattito a nome del gruppo UEN, desidero portare alla vostra attenzione i seguenti punti. Ancora una volta la Commissione europea ci ricorda che è necessario che i nuovi Stati membri rispettino tutti i criteri di Maastricht per poter entrare nell’area dell’euro. Nel frattempo, sceglie di non pronunciarsi riguardo al fatto che, quando l’euro venne introdotto, molti dei vecchi Stati membri non soddisfacevano questo criterio.</p>
      <p sl="pl">Secondo, nonostante i cambiamenti nel Patto di stabilità e crescita che favoriscono paesi come la Germania e la Francia, la tipica posizione indulgente da parte della Commissione nei confronti degli Stati più grandi dell’area dell’euro sul rispetto dei criteri di Maastricht non è cambiata. In passato essa ha tollerato sia considerevoli disavanzi di bilancio che, soprattutto, un livello di debito pubblico superiore al 60 per cento del PIL, e sembra tollerarli tuttora. Nel 2006 il debito pubblico dei 15 è ammontato, mediamente, al 63 per cento del PIL, e ben metà dei paesi dell’area dell’euro aveva un debito pubblico superiore al 60 per cento. In questo contesto, i risultati della Slovacchia, con un disavanzo del 2,2 per cento, un debito pubblico solamente del 29 per cento e un’inflazione del 2,2 per cento, meritano una menzione particolare.</p>
      <p sl="pl">L’entrata della Slovacchia nell’area dell’euro sarà un’esperienza importante per i nuovi Stati membri. Avranno un PIL pro capite relativamente basso, un differenziale di reddito considerevole tra la popolazione, un’affluenza limitata o un livello generale dei prezzi relativamente basso. Le conseguenze dell’introduzione dell’euro in Slovacchia, soprattutto …</p>
      <a text="(Il Presidente toglie la parola all’oratore)"/>
    </intervention>
    <intervention id="2-073" speaker_id="40817" name="Hanne Dahl" is_mep="True" mode="spoken">
      <p sl="da">a nome del gruppo IND/DEM . – Signor Presidente, la Slovacchia desidera entrare a far parte dell’area dell’euro, e non la biasimo, ma vorrei cogliere questa opportunità per invitare tutti alla ragionevolezza. Dopotutto, si può dire che l’euro sta per affrontare la sua prima prova. Per vari motivi, assistiamo all’aumento dei prezzi, non solo in Europa ma in tutto il mondo. L’inflazione aumenta e si sono create aspettative inflazionistiche. L’euro come divisa non ha mai affrontato tutto questo prima d’ora. La Banca centrale europea opera sulla base di un tasso di inflazione massimo del 2 per cento. Non ha altra possibilità di far rispettare questo tetto se non aumentando i tassi d’interesse al fine di ridurre il livello di attività nel tentativo di far scendere l’inflazione. In questo caso, c’è motivo di temere che si verifichi una recessione. Il Patto di stabilità e crescita cerca esclusivamente di fare in modo che il disavanzo pubblico non superi il 3 per cento del PIL. Questa limitazione degli incentivi all’economia ci fa temere un’altra recessione in Europa. Se fossi la Slovacchia, rinvierei in ogni modo l’abolizione della mia valuta a favore dell’euro finché quest’ultimo non avrà superato la sua prima prova nelle crisi economiche.</p>
    </intervention>
    <intervention id="2-074" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, onorevoli colleghi, signor Commissario, si può imparare molto dalla storia. Negli anni ‘90 la maggior parte dei membri dell’area dell’euro non era in grado di soddisfare i criteri di convergenza. La maggior parte di questi paesi aveva problemi in termini di disavanzi eccessivi, finanze pubbliche e inflazione.</p>
      <p sl="sk">Nell’anno di riferimento 1997, la Germania aveva problemi a rispettare il criterio relativo al livello di finanziamento pubblico e, di conseguenza, vennero tollerati anche i paesi che avevano ampiamente superato i valori massimi, come il Belgio e l’Italia. Alcuni paesi della nascente area dell’euro avevano persino adottato la cosiddetta “contabilità creativa”, delle procedure che facevano apparire i loro risultati economici migliori di quanto fossero davvero. In seguito, nonostante alcune lievi difficoltà, i membri dell’area dell’euro risolsero e continuarono a risolvere questi problemi sotto l’ombrello dell’euro, una moneta unica forte. Devo sottolineare che questi paesi non hanno soddisfatto tutti i criteri sul disavanzo. Quindi, coloro che puntano il dito contro i paesi candidati a entrare nell’area dell’euro dovrebbero cercare di non scagliare la prima pietra.</p>
      <p sl="sk">La Repubblica slovacca non solo ha soddisfatto i criteri di convergenza, lo ha fatto in anticipo. Lo sviluppo dei parametri slovacchi era stato tenuto sotto controllo da molto tempo ed era totalmente trasparente. I timori per un’inflazione futura espressi dalla Banca centrale europea possono valere per tutti i paesi dell’area dell’euro perché l’economia europea non si sta sviluppando nel vuoto. L’attuale esplosione dei prezzi a livello mondiale ne è la prova.</p>
      <p sl="sk">Di conseguenza, accolgo la posizione favorevole della Commissione europea e del Parlamento europeo sottolineata nella relazione dal relatore, l’onorevole Casa, riguardo all’adozione della moneta unica da parte della Slovacchia il 1° gennaio 2009. Questa posizione non è solo un segnale importante dal punto di vista tecnico ma anche politico, poiché indica agli altri candidati all’area dell’euro che il loro impegno può portare a risultati tangibili.</p>
    </intervention>
    <intervention id="2-075" speaker_id="28180" name="Ján Hudacký" is_mep="True" mode="spoken">
      <p sl="sk">Innanzi tutto desidero esprimere i miei ringraziamenti al relatore, l’onorevole David Casa, per la sua ottima ed equilibrata relazione e per l’approccio pragmatico adottato nel valutare i singoli emendamenti.</p>
      <p sl="sk">L’entrata della Slovacchia nell’area dell’euro non è stata casuale. E’ l’epilogo naturale degli enormi sforzi fatti dai governi slovacchi che, soprattutto tra il 1998 e il 2006, hanno creato una solida base economica attraverso riforme economiche radicali in ambito finanziario, fiscale e degli affari sociali.</p>
      <p sl="sk">Queste riforme, assieme agli investimenti esteri diretti, hanno consentito alla Slovacchia di godere di una crescita economica costante ed elevata. Il continuo impegno per il raggiungimento degli obiettivi prefissati e il comportamento responsabile dei governi slovacchi e della Banca centrale hanno permesso di soddisfare tutti i criteri di Maastricht richiesti per entrare a far parte dell’area dell’euro senza ulteriori effetti quali l’inflazione occulta o il rafforzamento artificiale della divisa slovacca, la corona.</p>
      <p sl="sk">Alcuni membri della commissione ECON hanno espresso i loro timori riguardo alla sostenibilità a lungo termine di questi criteri, in particolare un basso tasso di inflazione. Sono convinto, tuttavia, che la Slovacchia abbia tutto ciò che le serve per soddisfare questi criteri a lungo termine, a patto che venga attuata una politica fiscale esemplare e vengano applicate ulteriori riforme strutturali. Gli sviluppi nell’area dell’energia e dei prezzi dei prodotti alimentari sono, e continueranno ad essere, un problema a livello mondiale. La Slovacchia decisamente non sarà un paese che eccederà i limiti di riferimento concordati.</p>
      <p sl="sk">Per concludere, desidero congratularmi in particolar modo con il popolo slovacco, che ha accettato queste riforme importanti e radicali e che merita quindi un grande elogio per aver raggiunto tale risultato positivo.</p>
    </intervention>
    <intervention id="2-076" speaker_id="1985" name="Pervenche Berès" is_mep="True" mode="spoken">
      <p sl="fr">Signor Presidente, signor Commissario, ritengo che grazie al nostro relatore, l’onorevole Casa, abbiamo di fronte una relazione equilibrata che ci permette di accogliere la decisione politica che stiamo per prendere: l’entrata della Slovacchia nell’area dell’euro. E’ il primo dei paesi di Visegrad a entrarvi, e credo che, dal punto di vista politico, questo abbia un enorme significato che va sottolineato.</p>
      <p sl="fr">Per gli slovacchi significa la fine di un’avventura e l’inizio di un’altra. E’ la fine della fase di preparazione e di avvicinamento alla condizione di soddisfacimento dei criteri di Maastricht. L’esperienza ci ha mostrato che, una volta che un paese è entrato a far parte dell’area dell’euro, la parte più difficile deve ancora venire. Nel caso della Slovacchia, possiamo notare che resta ancora molto da fare dal punto di vista del controllo dell’inflazione e della ricerca dell’equilibrio, della coesione sociale e dell’attuazione di riforme strutturali. Per raggiungere tutto questo, credo che saranno utili i meccanismi di cui stiamo discutendo per fare in modo che in futuro l’Unione economica e monetaria sia più efficace nel sostenere e collaborare riguardo al modo in cui gli Stati membri usano la loro divisa.</p>
      <p sl="fr">Non cambieremo i tanto discussi criteri di Maastricht. Nessuno ha chiesto che vengano modificati, tuttavia devono essere interpretati, analizzati in un contesto nuovo. L’Unione economica e monetaria ora ha 10 anni e sappiamo cos’è che ancora non funziona in merito all’equilibrio tra la politica economica, quella monetaria e anche la sua rappresentatività esterna. E’ in questa Unione economica e monetaria che sta entrando la Slovacchia. Non è più la stessa situazione di 10 anni fa e tutti noi dobbiamo tenerne conto.</p>
    </intervention>
    <intervention id="2-077" speaker_id="4274" name="Olle Schmidt" is_mep="True" mode="spoken">
      <p sl="sv">Chi avrebbe pensato, quando Vladimir Mečiar governava la Slovacchia, che il suo paese non solo sarebbe diventato uno Stato membro dell’UE ma avrebbe anche adottato l’euro dieci anni dopo? E’ davvero un miracolo questo della Slovacchia. Il relatore sottolinea i vantaggi portati dall’euro ma anche i rischi e i problemi che potrebbero sorgere. E’ positivo che la Slovacchia abbia preso in considerazione l’opinione della BCE sul rischio di un aumento dell’inflazione con l’adozione dell’euro, e penso che sia stato necessario, dopo le dovute consultazioni, rivalutare la corona. Dimostra sia un buon istinto che la fiducia in una buona politica economica futura in qualità di membro dell’Eurogruppo.</p>
      <p sl="sv">Signor Presidente, spero che nell’immediato futuro anche il mio paese comprenda l’importanza, sia economica che politica, di una piena partecipazione alla cooperazione con l’UE. Sebbene attualmente i referendum non siano molto popolari, spero che nel periodo 2010-2011 saremo in grado di indirne uno che porti all’introduzione dell’euro in Svezia.</p>
      <p sl="sv">La crisi finanziaria mostra cosa significhino una divisa europea forte e una Banca centrale efficiente ai fini della protezione della crescita e dell’economia dell’UE. Con la continua applicazione di severi criteri di ammissione e un’assistenza costruttiva a disposizione di tutti i paesi che diventano nuovi membri dell’Eurogruppo, l’economia dell’UE diventerà ancora più forte.</p>
    </intervention>
    <intervention id="2-078" speaker_id="28138" name="Zsolt László Becsey" is_mep="True" mode="spoken">
      <p sl="hu">Grazie per l’opportunità di intervenire. Siamo giunti a un momento molto importante, poiché il Parlamento, e poi anche il Consiglio in senso giuridico, stanno per decidere se il primo dei paesi un tempo appartenenti al Consiglio di mutua assistenza economica (COMECON) e al Patto di Varsavia entrerà a far parte dell’area dell’euro. Mi congratulo con l’onorevole Casa, il relatore, per il suo splendido e straordinario lavoro.</p>
      <p sl="hu">Sono lieto che la Slovacchia abbia raggiunto tutti i criteri stabiliti in termini quantitativi nel Trattato CE come condizioni per l’ammissione nell’area dell’euro. Questa conquista è il risultato di 10 anni di lavoro. Ritengo sia importante solo esprimere un’opinione sul soddisfacimento dei criteri da parte del paese candidato, altrimenti significherebbe fare discriminazioni tra gli Stati membri sulla base di quando siano entrati o entreranno a far parte dell’area dell’euro. Criteri di sostenibilità vagamente definiti (per esempio riguardo all’inflazione o al debito) o la convergenza reale non possono essere soggetti ad analisi quantitative distinte nella relazione, perché tutti gli Stati membri dell’area dell’euro devono ricevere la stessa fiducia dal momento in cui iniziano anch’essi ad attuare la sostenibilità. Questo accade soprattutto se lo Stato membro in questione ha un debito basso e in discesa rispetto agli altri membri dell’Eurogruppo.</p>
      <p sl="hu">Il governo slovacco si sta assumendo un’enorme responsabilità. Non appena il tasso di cambio verrà congelato, a partire da luglio, dovrà dimostrare di essere interessato non solo a fare parte dell’area dell’euro, ma anche alle responsabilità nei confronti degli altri paesi della regione. In vista di ciò, la Slovacchia dovrà usare ogni mezzo a sua disposizione per tenere sotto controllo l’inflazione, in altre parole sotto i limiti di riferimento. Facendolo, dimostrerà che i comprensibili e giusti timori espressi da vari Stati membri in questo Emiciclo e dalla Banca centrale europea (BCE) (e cioè che dopo che si sarà verificato l’enorme cambiamento del tasso di cambio centrale, Bratislava potrebbe non essere più in grado o disposta a tenere a freno le pressioni inflazionistiche derivanti dai prezzi delle importazioni e dall’eliminazione del divario di prezzo) non sono accompagnati da un atteggiamento irresponsabile.</p>
      <p sl="hu">Inoltre, questo non è né il momento né il luogo per affrontare altre questioni irrisolte relative all’allargamento dell’area dell’euro. Questioni come quella di assicurare che i paesi candidati presentino la loro domanda in tempo, definire cosa intendiamo per disciplina relativa al periodo di tempo tra la formazione di un’opinione da parte della Commissione e il raggiungimento di una decisione, o definire il concetto di convergenza reale, o per quanto tempo possiamo realisticamente aspettarci che venga mantenuto stabile il tasso di inflazione in caso di apprezzamento, devono essere risolte separatamente. Questi argomenti non devono essere affrontati qui, in modo selettivo e discriminatorio, ed è questo il motivo per cui oggi mi asterrò dal votare su queste questioni. Grazie signor Presidente, per avermi concesso l’opportunità di intervenire.</p>
    </intervention>
    <intervention id="2-079" speaker_id="23868" name="Monika Beňová" is_mep="True" mode="spoken">
      <p sl="sk">Negli ultimi anni la Repubblica slovacca ha subito molte difficili riforme e il governo attuale ha compensato efficacemente gli strati più poveri della società colpiti dalle stesse. Poiché il governo ha affrontato in modo responsabile e coscienzioso non solo le compensazioni relative alle riforme ma anche il compito di soddisfare i criteri obbligatori e di assicurare che l’intero processo culminante nell’adozione dell’euro il 1° gennaio 2009 avvenisse senza complicazioni, oggi la Slovacchia ha una delle economie più forti (non solo all’interno dell’Unione) e siamo riusciti anche ad aumentare il tasso di occupazione. Tutti questi dati indicano che in futuro neanche il nuovo criterio relativo al tasso di inflazione sostenibile a lungo termine sarà un problema insormontabile per la Slovacchia.</p>
      <p sl="sk">Il governo della Repubblica slovacca spera sinceramente che l’adozione dell’euro il 1° gennaio 2009 non abbia gravi ripercussioni sugli strati più poveri della società. Di conseguenza, sta già adottando misure per proteggere queste persone e creare per loro una situazione confortevole per tutto il periodo di preparazione per la nuova valuta e, successivamente, del suo utilizzo.</p>
      <p sl="sk">Ad esempio, il governo slovacco discuterà presto di una moratoria sui prezzi di alcuni generi alimentari primari. Un’altra misura simile sarà il tentativo, da parte del governo slovacco, di ottenere il consenso sociale sulla questione del passaggio all’euro. Il governo ha coinvolto in questo programma le autorità regionali e locali, gli ambienti professionali e la società civile, oltre alle chiese.</p>
      <p sl="sk">Onorevoli colleghi, permettetemi di concludere dicendo che, per l’Unione, la cooperazione e il rispetto reciproco, anziché le critiche gratuite e spesso populiste, sono l’unica via efficace per avanzare, in tutti gli ambiti.</p>
    </intervention>
    <intervention id="2-080" speaker_id="28320" name="Ivo Strejček" is_mep="True" mode="spoken">
      <p sl="en">Signor Presidente, è un giorno piuttosto strano per noi. Un tempo condividevamo lo stesso paese, la Cecoslovacchia, e ora noi cechi auguriamo ogni bene agli slovacchi, che entrano a far parte dell’area dell’euro.</p>
      <p sl="en">La Slovacchia ha ricevuto il via libera all’area dell’euro alcune settimane fa. Il governo slovacco e la Banca centrale slovacca sono ben consapevoli del fatto che soddisfare i criteri fondamentali, non nel breve termine ma anche nel medio e lungo termine, sarà un compito molto difficile.</p>
      <p sl="en">L’economia slovacca sta per raggiungere il resto dell’Unione economica e monetaria. Ciò potrebbe mettere sotto pressione i prezzi e l’inflazione, e sono sicuro che gli slovacchi ce la faranno. Ma non è questo ciò di cui voglio parlarvi ora.</p>
      <p sl="en">Oggi vorrei sottolineare una cosa diversa, qualcosa che personalmente chiamerei la storia slovacca, il cammino verso l’euro. Il fatto che la Slovacchia entrerà a far parte dell’area dell’euro si fonda su basi solide e sui notevoli risultati dell’economia slovacca. E’ giusto sottolineare il ruolo positivo dell’ex coalizione di centro-destra del governo slovacco guidata dall’abile Primo Ministro Mikuláš Dzurinda. Una volta attuate tutte le importanti riforme strutturali, l’economia Slovacca ha soddisfatto tutti i criteri fondamentali: la riduzione del debito pubblico e il mantenimento dell’inflazione sotto controllo. I responsabili di queste riforme sono stati il governo e il gabinetto di Dzurinda. Auguro buona fortuna agli slovacchi nell’area dell’euro.</p>
    </intervention>
    <intervention id="2-081" speaker_id="28192" name="Vladimír Maňka" is_mep="True" mode="spoken">
      <p sl="sk">Negli ultimi sei anni l’economia slovacca è cresciuta a un tasso annuo medio superiore al 6,5 per cento. L’anno scorso la crescita ha superato addirittura il 10 per cento. In base a tutti gli indicatori, la Slovacchia soddisfa abbondantemente i criteri.</p>
      <p sl="sk">Le autorità slovacche sono consapevoli della situazione relativa alla convergenza reale e nominale dell’economia slovacca e del suo possibile impatto sullo sviluppo in termini economici e inflazionistici. Secondo loro il consolidamento della Slovacchia è in linea con il Patto di stabilità e crescita. Conformemente al bilancio triennale approvato, l’obiettivo fiscale principale è raggiungere il disavanzo dello 0,8 per cento entro il 2010, e questo significa soddisfare l’obiettivo fiscale. Secondo i dati concordati, l’obiettivo è quello di raggiungere la parità di bilancio entro il 2011. Ciò significa preventivare un’eccedenza dell’1,3 per cento senza considerare il secondo pilastro.</p>
      <p sl="sk">Il governo slovacco ha adottato misure per tenere l’inflazione sotto controllo. In giugno ha approvato un piano di modernizzazione che prevede riforme strutturali del mercato del lavoro, il consolidamento delle finanze pubbliche e il sostegno all’istruzione, alla scienza e alla ricerca. Permettetemi di sottolineare che i rappresentanti della comunità professionale, gli imprenditori, i datori di lavoro, i sindacati, i pensionati, e le città, i paesi e le banche slovacche sono a favore dell’adozione dell’euro in Slovacchia. Le parti sociali del governo hanno firmato una dichiarazione in cui si impegnano a mantenere gli aumenti salariali in linea con la crescita della produttività. Questo contribuirà notevolmente alla sostenibilità dell’inflazione nel paese.</p>
      <p sl="sk">Desidero ringraziare il relatore e i relatori ombra per il loro approccio corretto, basato su numeri, fatti e analisi. I funzionari e il popolo della Slovacchia desiderano contribuire allo sviluppo dell’economia europea e quindi alla stabilità e all’affidabilità dell’euro.</p>
    </intervention>
    <intervention id="2-082" speaker_id="28173" name="Zita Pleštinská" is_mep="True" mode="spoken">
      <p sl="sk">Poiché l’euro è un simbolo importante dell’eliminazione delle barriere e dell’unificazione degli europei, l’adozione dell’euro da parte della Slovacchia è un altro passo importante nel processo dell’integrazione europea.</p>
      <p sl="sk">I preparativi per l’adozione dell’euro da parte della Slovacchia erano iniziati anche prima che il paese entrasse a far parte dell’Unione europea. Il governo precedente di Mikuláš Dzurinda ha approvato la strategia per l’adozione dell’euro fin dal 2003. Ha attuato importanti riforme che hanno trasformato la Slovacchia in un paese di successo, sia dal punto di vista economico che politico.</p>
      <p sl="sk">Poiché in Slovenia l’inflazione è aumentata in seguito all’adozione dell’euro, la questione della sostenibilità dell’inflazione e il disavanzo pubblico sono motivi di preoccupazione in Slovacchia. Tuttavia, non concordo con alcuni dei miei colleghi, i quali ritengono che siano necessari criteri aggiuntivi per tenere sotto controllo la stabilità dell’economia slovacca.</p>
      <p sl="sk">La Slovacchia rispetta tutti i criteri di Maastricht, e questa è la condizione per l’adozione dell’euro. E’ troppo tardi per un dibattito sulla definizione di criteri di Maastricht per le economie in rapida crescita. Vorrei invece spiegare il motivo del cambio di parità centrale, che la Germania ha descritto come fenomeno negativo. Il cambio di parità centrale ha rispecchiato, in due occasioni, lo sviluppo economico del paese, sostenuto principalmente dalla crescita della produttività.</p>
      <p sl="sk">Invito il governo slovacco a intensificare la campagna rivolta ai cittadini, in particolare l’informazione ai gruppi vulnerabili. Penso che il sistema del doppio prezzo dovrebbe essere obbligatorio non solo nei sei mesi precedenti all’entrata nell’area dell’euro, ma almeno per un anno dopo l’adozione della divisa europea. Questo aiuterà i consumatori ad abituarsi ai prezzi in euro.</p>
      <p sl="sk">Sono convinto che un contesto imprenditoriale sano e competitivo porterà a una scelta maggiore per i consumatori, e questo è il rimedio migliore contro l’aumento dei prezzi. Credo che la Slovacchia imparerà anche dall’esperienza dei paesi che hanno già adottato l’euro.</p>
      <p sl="sk">Per concludere, desidero congratularmi con il mio collega, l’onorevole David Casa, per aver sostenuto l’adesione della Slovacchia all’area dell’euro. Penso che il suo nome entrerà a far parte della storia della Repubblica slovacca.</p>
    </intervention>
    <intervention id="2-083" speaker_id="28308" name="Elisa Ferreira" is_mep="True" mode="spoken">
      <p sl="pt">Signor Presidente, signor Commissario, onorevoli colleghi, a 10 anni dalla sua nascita, l’euro si è rivelato un innegabile successo e oggi è uno dei pilastri della fiducia dei cittadini nel progetto europeo. Accolgo quindi con favore l’allargamento dell’area dell’euro. Ora, sulla base delle identiche decisioni riguardanti altri Stati, essa si estenderà anche alla Slovacchia.</p>
      <p sl="pt">Tuttavia, nel fare riferimento al decimo anniversario dell’euro, dobbiamo anche tener conto delle lezioni apprese durante il cammino, lezioni relative alla sostenibilità del processo e alle conseguenze per la convergenza reale, collegate alla moneta unica. Forse c’è un margine di miglioramento nell’applicazione dei criteri di adesione e forse bisognerebbe considerare la sostenibilità e la solidità del processo per vecchi e nuovi membri. Nel caso della Slovacchia, la rivalutazione della sua divisa del 17 per cento, sebbene programmata e in linea con in criteri del Trattato, fa riflettere.</p>
      <p sl="pt">Come ho già detto, queste questioni meritano un dibattito serio in cui il Parlamento europeo sia parte attiva, e il gruppo socialista si augura che l’euro non contribuisca solo alla stabilità finanziaria. Deve essere anche uno strumento di rafforzamento della convergenza reale dell’Unione, dell’occupazione e del progresso. Suggeriremo di continuare questa discussione più in dettaglio durante il dibattito sull’EMU@10, in occasione della celebrazione dei 10 anni dell’euro.</p>
      <p sl="pt">Per il momento, desidero solo congratularmi con il relatore e i relatori ombra, e riconoscere e lodare gli enormi sforzi compiuti dalla Slovacchia, il suo governo e le parti sociali, e il successo che hanno già ottenuto. Spero che avranno successo nella loro imminente partecipazione al progetto della moneta unica e faccio loro i miei migliori auguri proprio a tale proposito.</p>
    </intervention>
    <intervention id="2-084" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, è positivo che la Slovacchia abbia l’opportunità di entrare a far parte dell’area dell’euro. Basta pensare a come sarebbe stato l’ultimo anno in Europa senza l’euro. Le divise dei singoli paesi sarebbero state un bersaglio, proprio come ai tempi di Soros. Tuttavia, come ha dimostrato l’Italia, talvolta essere legati così saldamente all’euro non è sempre positivo. Se fosse possibile dare un consiglio alla Slovacchia (che, ovviamente, dovrà prendere la propria decisione), le direi di prendere in considerazione una clausola di dissociazione, soprattutto visto ciò a cui stiamo assistendo a livello europeo. C’è il rischio che il Vertice UE non colga i segnali dei tempi, che continui come se niente fosse. La distanza tra i cittadini e l’élite europea aumenta a un ritmo tale che l’intero progetto europeo è a rischio, quando invece tutti dovrebbero lavorare per la vera democrazia.</p>
    </intervention>
    <intervention id="2-085" speaker_id="26833" name="Milan Gaľa" is_mep="True" mode="spoken">
      <p sl="sk">Vorrei ringraziare il relatore, l’onorevole David Casa, per il lavoro svolto per questa relazione. Nell’ultimo decennio, soprattutto durante il governo di Mikuláš Dzurinda, la Slovacchia post-comunista ha attuato difficili riforme socioeconomiche, che hanno permesso alla sua economia di soddisfare i criteri di Maastricht.</p>
      <p sl="sk">L’adozione dell’euro da parte della Slovacchia porterà una serie di cambiamenti. E’ necessario preparare i cittadini a tali cambiamenti e persuaderli del fatto che l’entrata nell’area dell’euro sarà positiva per loro. E’ necessario creare un senso di fiducia nella nuova moneta e fornire informazioni adeguate. Diverse imprese slovacche si sono volontariamente impegnate a osservare il cosiddetto Codice deontologico aziendale per il passaggio all’euro. Hanno acconsentito a offrire ai loro clienti, partner e cittadini informazioni adeguate e si sono impegnati a non sfruttare in alcun modo la conversione valutaria per i propri vantaggi economici.</p>
      <p sl="sk">Penso che queste misure ci aiuteranno ad avere fiducia nel progetto europeo comune. Credo anche che oggi il Parlamento europeo voterà a favore dell’adozione della moneta unica da parte della Slovacchia.</p>
    </intervention>
    <intervention id="2-086" speaker_id="28181" name="Miloš Koterec" is_mep="True" mode="spoken">
      <p sl="sk">La nuova moneta rappresenta una svolta per la società e i suoi cittadini. Come per qualsiasi cambiamento, emergono alcune preoccupazioni riguardo all’esito finale. Conoscendo la situazione della Slovacchia, sono sicuro che tutto si concluderà bene e che tutte le preoccupazioni scompariranno nei primi mesi del 2009.</p>
      <p sl="sk">La mia sicurezza si basa su due fattori principalmente. Prima di tutto è risaputo che la Slovacchia ha soddisfatto pienamente i criteri macroeconomici di Maastricht, il che dimostra che la Slovacchia è ufficialmente pronta ad adottare l’euro. Il paese garantirà anche la sostenibilità dei criteri. Inoltre, il governo, il parlamento, le parti sociali e l’intera società stanno preparando programmi seri per risolvere problemi pratici che potrebbero verificarsi insieme al passaggio alla moneta unica.</p>
      <p sl="sk">Il sistema del doppio prezzo verrà introdotto ovunque, e il meccanismo di controllo costante è pronto, affinché non sia possibile abusare del passaggio all’euro. Sono state attivate varie altre misure per informare i cittadini e aiutarli con i problemi quotidiani relativi all’utilizzo dell’euro. Credo che a partire dall’anno prossimo la Slovacchia sarà un modello di stabilità nell’area dell’euro, un esempio di soluzione dei problemi per l’Unione europea.</p>
    </intervention>
    <intervention id="2-087" speaker_id="28268" name="Danutė Budreikaitė" is_mep="True" mode="spoken">
      <p sl="lt">Desidero congratularmi con la Commissione per aver dato alla Slovacchia il via libera all’area dell’euro dal 1° gennaio del prossimo anno. L’adozione dell’euro da parte della Slovacchia è un grande esempio per altri Stati e uno stimolo a intensificare i loro sforzi e adottare misure aggiuntive per raggiungere i criteri di convergenza.</p>
      <p sl="lt">La Slovacchia sta per entrare a far parte dell’area dell’euro in un momento in cui l’UE e il mondo intero vivono una situazione economica molto complicata, dove aumentano i prezzi del carburante e l’inflazione. Quindi i paesi che desiderino aderire all’area dell’euro o che ne fanno già parte dovrebbero imparare dalla Slovacchia.</p>
      <p sl="lt">Vorrei sottolineare anche il fatto che, con la Slovacchia che sta per diventare il sedicesimo membro dell’area dell’euro, è fondamentale assicurarsi che venga attuata un’efficace procedura decisionale per il Consiglio direttivo della Banca centrale europea. Purtroppo la decisione finale sul sistema di rotazione non è ancora stata presa. Desidero sottolineare l’importanza di evitare di posticipare l’introduzione del sistema di rotazione finché il Consiglio direttivo non avrà raggiunto i 18 membri e di fare in modo che venga attuato quanto prima in vista dei preparativi che la Slovacchia dovrà effettuare per entrare nell’area dell’euro ma anche dell’ulteriore allargamento di quest’ultima.</p>
    </intervention>
    <intervention id="2-088" speaker_id="28120" name="Simon Busuttil" is_mep="True" mode="spoken">
      <p sl="mt">Vorrei congratularmi con il collega, l’onorevole Casa, che so aver lavorato duramente per la preparazione di questa relazione. Gli auguro di avere successo. Vorrei congratularmi anche con la Slovacchia che sta per adottare l’euro. Il mio paese ha introdotto l’euro quest’anno e posso assicurare a tutti che, nonostante le difficoltà e i sacrifici che un paese deve affrontare per aderire all’area dell’euro, è sicuramente un motivo di soddisfazione e di orgoglio per questi paesi.</p>
      <p sl="mt">In questo dibattito sta emergendo chiaramente che è possibile avere un’Europa a due velocità. Lo dico perché la settimana scorsa si è tenuto un referendum in Irlanda. Tutti conoscono il risultato. Penso sia importante mostrare che l’Europa può procedere a diverse velocità ed è importante anche che iniziamo a prendere in considerazione questa possibilità per i futuri sviluppi dell’integrazione europea.</p>
    </intervention>
    <intervention id="2-089" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">La Lituania si è impegnata ad adottare l’euro nel suo Accordo di adesione. Ogni volta (e cioè quattro volte durante il nostro mandato) che prendiamo una decisione riguardo all’opportunità di ammettere un nuovo paese nell’area dell’euro, continuiamo a cercare di migliorare i criteri di Maastricht o di spiegarli in modo diverso.</p>
      <p sl="lt">Questo tende a confermare il fatto che nutriamo ancora dubbi riguardo all’attuazione di questi criteri. All’inizio noi rappresentanti della Lituania e quelli di altri paesi abbiamo proposto che queste questioni venissero affrontate per conto e a livello del Parlamento e del Consiglio. Tuttavia, in tutto questo tempo questi suggerimenti sono sempre stati rifiutati. Anziché sederci e chiarire le sfumature e i tecnicismi che ostacolano l’efficace allargamento dell’area dell’euro, dovremmo divertirci prendendo decisioni separate, più o meno casuali, per ogni paese.</p>
      <p sl="lt">Vorrei sottolineare che è evidente che dobbiamo attuare una severa politica fiscale e che in nessun modo possiamo cambiare il nostro …</p>
      <a text="(Il Presidente toglie la parola all’oratore)"/>
    </intervention>
    <intervention id="2-090" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, il motivo dei ritardi nel progetto di unificazione europea che accompagna la ratifica del nuovo Trattato probabilmente è che la prosperità data agli europei dal mercato interno viene già data per scontata. E’ un peccato che le nostre lodi per il successo dell’Unione doganale, che ora celebra il quarantesimo anniversario, siano troppo dimesse. Anche i 10 anni di successi e conquiste della moneta unica sono motivo di festeggiamenti. Imponendo ai governi di mantenere una disciplina di bilancio, l’area dell’euro ha creato una macroeconomia incredibilmente stabile, esente da tutte le scosse nonostante la globalizzazione. In qualità di deputato ceco di questo Parlamento, desidero congratularmi con la Slovacchia per la sua ammissione all’area dell’euro. Questo successo è dovuto principalmente a Dzurinda e alle riforme da lui attuate cinque anni fa. Ora la sinistra può celebrare il proprio successo perché quando è andata al governo ha fatto dell’appartenenza all’area dell’euro un interesse nazionale. Spero che insegnerà qualcosa agli euroscettici cechi e che un giorno saranno gli slovacchi a congratularsi con noi. Purtroppo, ci vorranno almeno altri cinque anni, e probabilmente anche di più.</p>
    </intervention>
    <intervention id="2-091" speaker_id="1928" name="Werner Langen" is_mep="True" mode="spoken">
      <p sl="de">Signor Presidente, la Slovacchia ha assistito a una ripresa economica e, dopo questo dibattito molto controverso sul soddisfacimento dei criteri da parte del paese, voteremo sull’opportunità che esso entri a far parte dell’area dell’euro.</p>
      <p sl="de">Desidero ringraziare il relatore, l’onorevole Casa, perché nella sua relazione ha tenuto conto delle obiezioni che sono state sollevate. Il processo di riforma e i commenti relativi a esso non si concludono quando un paese entra nell’area dell’euro, anzi, è proprio allora che inizia la vera sfida. L’inflazione è, e continuerà a essere, un problema in Slovacchia. Non per niente ci sono già state due importanti rivalutazioni della corona slovacca (l’ultima del 17,65 per cewntoe prevedo che, prima che venga fissato il tasso di cambio finale, ve ne sarà un’altra. Quindi dobbiamo fare la nostra parte affinché si verifichi la vera convergenza. Mi auguro che il Consiglio e i ministri delle Finanze prendano in seria considerazione le preoccupazioni del Parlamento e che la Commissione conduca un dibattito aperto sul processo in futuro.</p>
    </intervention>
    <intervention id="2-092" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Onorevoli deputati, la Slovacchia ha l’opportunità di entrare a far parte dell’area dell’euro. Questo grazie ai risultati socioeconomici del paese. Il merito di questo successo va anche a tutti i governi che si sono succeduti in Slovacchia e al loro fermo impegno al riguardo. Penso che la classe dirigente slovacca abbia mostrato, in generale, la propria capacità e volontà di rispondere ai necessari cambiamenti. Questa realtà è stata possibile grazie anche alla coerenza delle politiche dell’Unione europea e al lancio del progetto europeo, perché la Slovacchia ha accettato e soddisfatto tutti i criteri necessari. Ciò ha reso possibile l’adozione dell’euro e non sono stati espressi ulteriori dubbi. Credo che questo sia molto importante. Estendere l’area dell’euro a un altro paese, la Slovacchia, porterà decisamente a una maggiore integrazione europea. Non sarà solo la Repubblica slovacca, ma l’intera Unione europea, a beneficiare di questa maggiore integrazione quando questa economia brillante e in rapido sviluppo si unirà a noi.</p>
      <p sl="cs">Nel corso del dibattito sono stati manifestati alcuni timori riguardo all’inflazione. Sicuramente per certi aspetti questi timori sono giustificati, ma vi sono argomentazioni altrettanto valide che dimostrano che il governo slovacco risponde in modo coerente e, in ogni caso, non è nell’interesse di alcun governo fare aumentare l’inflazione. Il rischio di inflazione esiste certamente, e la questione è stata portata all’attenzione del governo slovacco in tutti i documenti e dibattiti. Per quanto riguarda la rivalutazione della divisa slovacca, si è sempre tenuta al di sotto dei limiti previsti, entro il margine di flessibilità di cui gode ciascun governo, ciascun paese, in questo processo, per poter rispondere nel modo più efficace possibile al momento straordinario in cui verrà adottato l’euro. Non è una cosa che capita tutti i giorni, una situazione all’ordine del giorno. E’ una situazione davvero straordinaria e gli Stati membri devono poter avere un certo margine di manovra. Sebbene la definizione definitiva del valore della divisa sarà un traguardo e un compito molto importante, e un’operazione straordinaria, ciò non avverrà per la prima volta. L’area dell’euro si è già allargata in passato e questa complicata operazione, che richiede l’intervento di esperti, si è già verificata numerose volte con discreto successo.</p>
      <p sl="cs">Onorevoli deputati, permettetemi di congratularmi con la Slovacchia per aver compiuto questo grande passo avanti e raggiunto questo enorme successo. Desidero inoltre sottolineare che questo è chiaramente il risultato dell’impegno dei governi slovacchi che si sono succeduti e della comprensione e volontà del popolo slovacco.</p>
    </intervention>
    <intervention id="2-093" speaker_id="28122" name="David Casa" is_mep="True" mode="spoken" role="relatore">
      <p sl="mt">Desidero ringraziare tutti i miei colleghi per il dibattito. Concordo sul fatto che in questo Parlamento c’è un consenso generale sul fatto che la Slovacchia sia pronta a entrare nell’area dell’euro. Effettivamente, alcuni emendamenti hanno garantito il consenso di vari gruppi politici.</p>
      <p sl="mt">Noi oratori (io, per l’esattezza) ci troviamo di fronte a un momento fondamentale. Inoltre, come molti colleghi hanno affermato, il nostro club non accetta solo i paesi più grandi e più sviluppati, ma accoglie anche chiunque sia pronto e disposto ad accettare le regole dell’Unione europea. Quindi, oggi abbiamo un’area che accetta chiunque soddisfi tutti i criteri fissati dal Trattato. Come i miei colleghi hanno giustamente sottolineato, senza dubbio non è stato facile per la Slovacchia, e non sarà facile per il paese nei mesi a venire.</p>
      <p sl="mt">Concludo ringraziando ancora una volta tutti coloro che mi hanno aiutato ad arrivare fin qui e spero sinceramente che il popolo slovacco sarà in grado di continuare a costruire sul successo raggiunto finora. Spero anche che, nei mesi e negli anni a venire, lo stesso successo che il paese sta ottenendo in vari settori coroni il lavoro di queste persone che si sono impegnate così a fondo per raggiungere questo importante livello.</p>
    </intervention>
    <intervention id="2-094" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Passiamo ora al turno di votazioni.</p>
    </intervention>
  </section>
  <section id="creitem6" title="6. Composizione dei gruppi politici: vedasi processo verbale">
    <intervention id="2-097" speaker_id="4525" name="Nigel Farage" is_mep="True" mode="spoken">
      <p sl="en">Signor Presidente, intervengo a proposito dell’articolo 103, paragrafo 2, del Regolamento. In risposta alla storica e, come direbbero alcuni, felice espressione di volontà democratica in Irlanda la scorsa settimana, ieri lei ha detto, in qualità di Presidente, che “il nostro obiettivo continua a essere quello di vedere il Trattato di Lisbona entrare in vigore prima delle elezioni del prossimo anno. Se siete d’accordo, difenderò risolutamente questi principi in Consiglio alla fine della settimana”.</p>
      <a text="(Applausi dai banchi di altri gruppi)"/>
      <p sl="en">Lei ci ha chiesto un mandato. Vorrei suggerire all’Emiciclo che avere semplicemente il mandato della Conferenza dei presidenti non è sufficiente a tale proposito e che dovremmo, ai sensi dell’articolo 103 (che dice chiaramente che “il Parlamento decide se concludere o meno la discussione con una risoluzione”), concludere il nostro dibattito di domani con il Presidente Barroso con una votazione per decidere se concederle o meno tale mandato e capire se i membri di questa cosiddetta Camera democratica siano disposti a rispettare il risultato del referendum irlandese e scoprire se “no” significa davvero “no”.</p>
      <a text="(Applausi dai banchi del gruppo IND/DEM)"/>
    </intervention>
    <intervention id="2-098" speaker_id="1253" is_mep="True" mode="spoken" role="Presidente">
      <p sl="unknown">Onorevole Farage, le ho dato la parola perché me l’ha chiesta, ma devo dirle che la sua richiesta giunge troppo tardi. E’ la Conferenza dei presidenti che stabilisce se ci sarà una risoluzione. La questione può essere sollevata nuovamente in plenaria, ma ciò sarebbe dovuto accadere prima. Ora è troppo tardi, quindi decisamente non ci sarà alcuna risoluzione. Questa è la situazione secondo il Regolamento, e noi ci atteniamo alle regole. Il suo chiasso non compensa le sue argomentazioni.</p>
    </intervention>
  </section>
  <section id="creitem7" title="7. Tempo delle votazioni">
    <intervention id="2-100" speaker_id="1253" is_mep="True" mode="spoken" role="Presidente">
      <p sl="unknown">Passiamo ora al turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem8" title="7.1. Agenzia europea per la sicurezza delle reti e dell’informazione (A6-0245/2008, Angelika Niebler) (votazione)">
    <intervention id="2-103" speaker_id="4289" name="Angelika Niebler" is_mep="True" mode="spoken">
      <p sl="de">relatrice. − Signor Presidente, onorevoli colleghi, ci accingiamo a votare sull’estensione del mandato dell’ENISA. Vi ricordo solo che l’ENISA è l’Agenzia europea per la sicurezza delle reti e dell’informazione, che noi, assieme al Consiglio, abbiamo istituito cinque anni fa. Il suo mandato scadrà a metà del prossimo anno con il sistema di rotazione. Nella mia relazione propongo di prolungare il mandato di tre anni, fino al 2012, che coincide con la decisione del Consiglio.</p>
      <p sl="de">Lo scopo dell’ENISA è quello di contribuire alla sicurezza in Internet . Tuttavia, dato l’aumento della criminalità in Internet , ciò non è possibile con il personale disponibile e i limitati finanziamenti che riceve, quindi nei prossimi tre anni a cui abbiamo esteso il mandato, dovremo riflettere su quali compiti competeranno in futuro all’Agenzia e quale ruolo possa svolgere, e a quel punto dovremo fornire personale e finanziamenti adeguati.</p>
      <p sl="de">Chiedo a tutti voi, con la massima urgenza, di approvare nuovamente questa estensione di tre anni e di sforzarvi di partecipare al dibattito sul futuro di questa Agenzia.</p>
    </intervention>
  </section>
  <section id="creitem9" title="7.2. Dispositivi di illuminazione e di segnalazione luminosa sui veicoli a motore a due o a tre ruote (versione codificata) (A6-0233/2008, Lidia Joanna Geringer de Oedenberg) (votazione)"/>
  <section id="creitem10" title="7.3. Dispositivi di illuminazione e di segnalazione luminosa dei trattori agricoli o forestali a ruote (versione codificata) (A6-0235/2008, Lidia Joanna Geringer de Oedenberg) (votazione)"/>
  <section id="creitem11" title="7.4. Dispositivi di protezione in caso di capovolgimento dei trattori agricoli o forestali a ruote (prove statiche) (versione codificata) (A6-0234/2008, Lidia Joanna Geringer de Oedenberg) (votazione)"/>
  <section id="creitem12" title="7.5. Fusione di società anonime (versione codificata) (A6-0236/2008, Lidia Joanna Geringer de Oedenberg) (votazione)"/>
  <section id="creitem13" title="7.6. Tutela giuridica dei programmi per elaboratore (versione codificata) (A6-0237/2008, Lidia Joanna Geringer de Oedenberg) (votazione)"/>
  <section id="creitem14" title="7.7. Riconoscimento reciproco degli attestati di navigabilità rilasciati per le navi della navigazione interna (versione codificata) (A6-0238/2008, Lidia Joanna Geringer de Oedenberg) (votazione)"/>
  <section id="creitem15" title="7.8. Garanzie che sono richieste alle società a mente dell’articolo 48, secondo comma, del trattato (versione codificata) (A6-0239/2008, Lidia Joanna Geringer de Oedenberg) (votazione)"/>
  <section id="creitem16" title="7.9. Controlli veterinari applicabili negli scambi intracomunitari (versione codificata) (A6-0243/2008, Lidia Joanna Geringer de Oedenberg) (votazione)"/>
  <section id="creitem17" title="7.10. Commercializzazione dei materiali di moltiplicazione vegetativa della vite (versione codificata) (A6-0242/2008, Lidia Joanna Geringer de Oedenberg) (votazione)"/>
  <section id="creitem18" title="7.11. Procedura comunitaria sulla trasparenza dei prezzi al consumatore finale industriale di gas e di energia elettrica (rifusione) (A6-0217/2008, József Szájer) (votazione)"/>
  <section id="creitem19" title="7.12. Statistiche sulle catture nominali in zone diverse dall’Atlantico settentrionale (rifusione) (A6-0218/2008, József Szájer) (votazione)"/>
  <section id="creitem20" title="7.13. Statistiche sulle catture e l’attività di pesca nell’Atlantico nordoccidentale (rifusione) (A6-0219/2008, József Szájer) (votazione)"/>
  <section id="creitem21" title="7.14. Statistiche sulle catture nominali nell’Atlantico nordorientale (rifusione) (A6-0214/2008, József Szájer) (votazione)"/>
  <section id="creitem22" title="7.15. Denominazioni tessili (rifusione) (A6-0215/2008, József Szájer) (votazione)"/>
  <section id="creitem23" title="7.16. Adesione di Bulgaria e Romania alla convenzione relativa all’eliminazione delle doppie imposizioni in caso di rettifica degli utili di imprese associate (A6-0194/2008, Mariela Velichkova Baeva) (votazione)"/>
  <section id="creitem24" title="7.17. Scambio di informazioni tra gli Stati membri estratte dai casellari giudiziari (A6-0207/2008, Agustín Díaz de Mera García Consuegra) (votazione)"/>
  <section id="creitem25" title="7.18. Protezione dell’euro contro la falsificazione (A6-0230/2008, Agustín Díaz de Mera García Consuegra) (votazione)"/>
  <section id="creitem26" title="7.19. Regolamento di procedura della Corte di giustizia per quanto riguarda il regime linguistico applicabile al procedimento di riesame (A6-0211/2008, Lidia Joanna Geringer de Oedenberg) (votazione)"/>
  <section id="creitem27" title="7.20. Revisione della direttiva quadro sui rifiuti (A6-0162/2008, Caroline Jackson) (votazione)">
    <intervention id="2-124" speaker_id="28513" name="Godfrey Bloom" is_mep="True" mode="spoken">
      <p sl="en">Signor Presidente, intervengo a proposito dell’articolo 9, in particolare dell’Allegato I, punto 1. Nel dibattito di ieri sera ho cercato, purtroppo invano, di catturare l’attenzione. C’erano solo tre o quattro persone nell’Emiciclo. La relatrice, l’onorevole Jackson, ha ricevuto denaro da una società di riciclaggio, o da una società di smaltimento dei rifiuti, senza dichiararlo, quando era relatrice di questa commissione. Ritengo che ciò sia un po’ sospetto, anche per le norme di quest’Aula, quindi non credo che fosse la persona giusta per essere relatrice per questo testo.</p>
    </intervention>
    <intervention id="2-125" speaker_id="1253" is_mep="True" mode="spoken" role="Presidente">
      <p sl="unknown">Onorevole Bloom, non sono a conoscenza delle circostanze a cui fa riferimento. Tuttavia, dire una cosa del genere in questa sede è una questione molto seria e dovrebbe essere consapevole delle implicazioni delle sue parole.</p>
    </intervention>
    <intervention id="2-126" speaker_id="1370" name="Caroline Jackson" is_mep="True" mode="spoken">
      <p sl="en">relatrice. − Signor Presidente, ho fatto una dichiarazione completa riguardo a ciò ieri sera. E’ possibile che l’onorevole Bloom non l’abbia sentita perché il suo collega, l’onorevole Batten, stava cercando di attirare l’attenzione di questo Emiciclo sulla questione del referendum e ha parlato durante la parte iniziale del mio discorso.</p>
      <p sl="en">Ho fatto una dichiarazione completa in quel momento. C’è una dichiarazione completa nel Registro degli interessi finanziari dei deputati. Ho fatto riferimento a ciò nei dibattiti della commissione per l’ambiente. Sono membro del comitato consultivo per l’ambiente di una società, la Shanks plc , con sede nel Regno Unito e lo sono da tre anni. Il comitato in questione conta tra i suoi membri un membro della Green Alliance e il presidente di uno dei comitati consultivi scientifici dell’UE. Il comitato consultivo per l’ambiente si occupa esclusivamente dei controlli ambientali nell’area occupata dalla società ai sensi della legislazione UE. Sono molto aperta al riguardo e lo sono sempre stata.</p>
      <p sl="en">Penso che la mia esperienza all’interno del comitato mi abbia aiutata a mettere insieme una relazione equilibrata che non favorisce alcun trattamento dei rifiuti in particolare. Spero che i miei colleghi mi sosterranno quando dico che sono sempre stata aperta al riguardo e che ho cercato di mettere insieme una relazione equilibrata, prendendo in considerazione tutti i punti di vista del Parlamento.</p>
      <a text="(Vivi applausi)"/>
    </intervention>
    <intervention id="2-127" speaker_id="1253" is_mep="True" mode="spoken" role="Presidente">
      <p sl="unknown">Onorevole Jackson, la conosco personalmente da molti anni e non ho alcun dubbio riguardo alla sua integrità. Inoltre, la sua dichiarazione è stata debitamente registrata, ed è disponibile, nel Registro degli interessi finanziari dei deputati.</p>
    </intervention>
    <intervention id="2-128" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, onorevoli colleghi, io non faccio commenti su quello che ha appena detto la sig.ra Jackson. Penso però, e questa è una cosa che il mio gruppo ha sempre sostenuto, che noi dobbiamo arrivare ad una regolamentazione migliore rispetto alla questione dei conflitti di interesse, dato che questo Parlamento essendo un colegislatore avrà in futuro e ha oggi, sempre di più, la necessità di essere trasparente e corretto, non solo trasparente ma anche corretto, rispetto ai conflitti di interesse dei suoi membri.</p>
    </intervention>
    <intervention id="2-130" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, non mi interessa come vanno alcune di queste votazioni. Posso suggerire, alla luce della nostra reazione ai referendum francese, olandese e irlandese, di ignorare semplicemente le votazioni e procedere come desideravamo?</p>
    </intervention>
    <intervention id="2-131" speaker_id="1253" is_mep="True" mode="spoken" role="Presidente">
      <p sl="unknown">Onorevole Hannan, quando interviene, deve farlo in conformità del Regolamento. Dichiaro accolto il punto così modificato.</p>
    </intervention>
    <intervention id="2-132" speaker_id="4527" name="John Bowis" is_mep="True" mode="spoken">
      <p sl="en">Signor Presidente, mi dispiace interrompere la votazione alla fine, ma credo che ci sia stato un errore. Durante la votazione abbiamo controllato, e penso che tutti i gruppi concordino sul fatto che è possibile che lei abbia erroneamente dichiarato accolto l’emendamento n. 27. Non è possibile che l’emendamento n. 27 sia stato accolto. Le sarei grato se potesse verificare e confermare che è stato respinto. Il fatto è che non è passato all’emendamento successivo.</p>
    </intervention>
    <intervention id="2-133" speaker_id="1253" is_mep="True" mode="spoken" role="Presidente">
      <p sl="unknown">L’emendamento n. 27 è stato accolto, quindi l’emendamento n. 92 è stato invalidato. Controlleremo nuovamente, ma questo è quanto risulta qui. Possiamo votare di nuovo sull’emendamento n. 27, è possibile.</p>
    </intervention>
    <intervention id="2-134" speaker_id="1934" name="Daniel Cohn-Bendit" is_mep="True" mode="spoken">
      <p sl="de">Signor Presidente, volevo dire solo che possiamo verificare se sia possibile ripetere una votazione una volta annunciati i risultati. Ci sembra che non sia possibile, in base al Regolamento.</p>
    </intervention>
    <intervention id="2-135" speaker_id="1253" is_mep="True" mode="spoken" role="Presidente">
      <p sl="unknown">Onorevole Cohn-Bendit, tutti possono sbagliarsi e se sono stato troppo precipitoso o ho detto qualcosa di sbagliato, me ne assumo la responsabilità. Naturalmente, mi dispiace, ma non facciamone un dramma. Verificheremo.</p>
    </intervention>
    <intervention id="2-136" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, a quanto ci risulta, si è trattato del controllo elettronico di una votazione che si era già svolta. In quel senso, l’intenzione era chiara.</p>
    </intervention>
    <intervention id="2-137" speaker_id="4383" name="Paul Marie Coûteaux" is_mep="True" mode="spoken">
      <p sl="fr">Signor Presidente, penso che stia andando troppo velocemente. Proprio come ha fatto nei giorni scorsi, e anche durante l’emendamento sulla relazione Jackson, ha detto: “favorevoli”, “astenuti”, e “accolto”. In altre parole, lei esclude la possibilità che ci siano dei voti “contrari”. Signor Presidente, so quanto apprezzi l’onorevole Jackson e che ciò che accade qui non ha molto a che fare con la democrazia, ma per favore, rispetti le giuste convenzioni!</p>
      <a text="(Applausi)"/>
    </intervention>
    <intervention id="2-138" speaker_id="1253" is_mep="True" mode="spoken" role="Presidente">
      <p sl="unknown">Onorevole Coûteaux, chiunque può sbagliare, anche nel mio gruppo. Se ammette che può succedere anche a lei, siamo allo stesso livello. Cercherò di non essere così precipitoso in futuro, in modo che lei possa vedere quando non ha vinto. D’accordo?</p>
    </intervention>
    <intervention id="2-139" speaker_id="2326" name="Bernard Lehideux" is_mep="True" mode="spoken">
      <p sl="fr">Signor Presidente, le chiedo scusa ma sicuramente sono vittima di una lobby segreta. Il mio dispositivo mi permette di votare “a favore” ma non “contro”. Potrebbe diventare un problema.</p>
      <a text="(Applausi)"/>
    </intervention>
    <intervention id="2-140" speaker_id="1253" is_mep="True" mode="spoken" role="Presidente">
      <p sl="unknown">Molte grazie, onorevole Lehideux. Sono lieto che non mi ritenga responsabile.</p>
    </intervention>
    <intervention id="2-141" speaker_id="4425" name="Guido Sacconi" is_mep="True" mode="spoken">
      <p sl="it">Signor Presidente, onorevoli colleghi, volevo solo far osservare che l’opportunità che lei ci ha fornito di rivotare l’emendamento n. 27 ha consentito di riparare un’ingiustizia, perché così abbiamo potuto votare l’emendamento n. 92 che, nel caso il 27 fosse stato davvero adottato, sarebbe stato caduco. E quindi mi pare che questa decisione sia stata a maggior ragione saggia e democratica.</p>
    </intervention>
  </section>
  <section id="creitem28" title="7.21. Standard di qualità ambientale nel settore delle acque (A6-0192/2008, Anne Laperrouze) (votazione)"/>
  <section id="creitem29" title="7.22. Requisiti minimi di formazione per la gente di mare (rifusione) (A6-0178/2008, Rodi Kratsa-Tsagaropoulou) (votazione)"/>
  <section id="creitem30" title="7.23. Definizione dei limiti di residui di sostanze farmacologicamente attive negli alimenti di origine animale (A6-0190/2008, Avril Doyle) (votazione)">
    <intervention id="2-147" speaker_id="4382" name="Avril Doyle" is_mep="True" mode="spoken">
      <p sl="en">relatrice. − Signor Presidente, questa legge è molto importante perché la legislazione attuale sul controllo dei rifiuti ha portato a una considerevole riduzione di farmaci autorizzati per uso veterinario disponibili, con ripercussioni negative per la salute e il benessere di persone e animali.</p>
      <p sl="en">Vorrei invitare la Presidenza, soprattutto il ministro francese entrante, a dare la priorità a questo dossier , in modo da contribuire a risolvere la crisi di disponibilità dei farmaci, in particolare per quelli che definiamo usi minori e le cosiddette specie minori, come pecore, cavalli, api, pesci e molti altri animali che non sono così trascurabili in molti dei nostri paesi.</p>
      <p sl="en">Tuttavia, è necessario che venga rivista urgentemente la direttiva sui medicinali per uso veterinario in base ai risultati ottenuti dalla task force per la disponibilità dei medicinali per uso veterinario.</p>
      <p sl="en">Questa legge è solo un palliativo rispetto alle effettive necessità. Nel sostenerla, chiedo alla Presidenza francese entrante di darle la priorità che merita.</p>
    </intervention>
  </section>
  <section id="creitem31" title="7.24. Anno europeo di lotta contro la povertà e l’esclusione sociale (A6-0173/2008, Marie Panayotopoulos-Cassiotou) (votazione)">
    <intervention id="2-150" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="fr">relatrice. – Signor Presidente, onorevoli colleghi, abbiamo raggiunto un accordo con il Consiglio e la Commissione in riferimento agli emendamenti nn. 37 e 52. Il compromesso riguarda rispettivamente il finanziamento di piccole organizzazioni non governative e il massimo livello di finanziamento delle ONG. La Commissione e il Consiglio hanno acconsentito a inserire una dichiarazione nell’accordo in prima lettura e desidero chiedere al Commissario, che non vedo qui, ma che ha fatto la dichiarazione ieri sera durante il dibattito, di presentare la dichiarazione inserita nell’accordo. Non so se c’è qualcuno che desideri presentare l’accordo a nome della Commissione. In ogni caso, vorrei chiedere ai miei colleghi, sempre che concordino su questa dichiarazione, di votare a favore della relazione in modo che si possa procedere con la votazione in prima lettura.</p>
    </intervention>
  </section>
  <section id="creitem32" title="7.25. Adozione della moneta unica da parte della Slovacchia il 1º gennaio 2009 (A6-0231/2008, David Casa) (votazione)"/>
  <section id="creitem33" title="7.26. Impatto della politica di coesione sull’integrazione di comunità e gruppi vulnerabili (A6-0212/2008, Gábor Harangozó) (votazione)"/>
  <section id="creitem34" title="7.27. Coerenza delle politiche di sviluppo e ripercussioni dello sfruttamento da parte dell’UE di alcune risorse biologiche naturali sullo sviluppo dell’Africa occidentale (A6-0137/2008, Frithjof Schmidt) (votazione)">
    <intervention id="2-155" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE. – Il gruppo del Partito popolare europeo (Democratici cristiani) e dei Democratici europei aveva chiesto, ai sensi dell’articolo 168, che questa relazione venisse rinviata alla commissione. Dopo il compromesso raggiunto con i gruppi politici per l’adozione dell’emendamento n. 1, presentato dal nostro gruppo, il gruppo PPE-DE ritira la sua richiesta di rinvio alla commissione.</p>
    </intervention>
  </section>
  <section id="creitem35" title="8. Dichiarazioni di voto">
    <intervention id="2-159" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, la nuova direttiva sui rifiuti intende fornire le basi per la creazione di una società europea universalmente impegnata a riciclare. Verranno fissati obiettivi molto ambiziosi per gli Stati membri. Tuttavia, gli obiettivi che desideriamo imporci non sono forse troppo ambiziosi? E gli Stati membri, soprattutto quelli nuovi, saranno in grado di soddisfare i severi requisiti? Vale la pena sottolineare che i vecchi Stati membri hanno avuto molto più tempo per adattare i loro sistemi di gestione dei rifiuti ai rigidi requisiti, mentre quelli nuovi vengono ora obbligati a introdurre meccanismi giuridici e a creare le necessarie infrastrutture molto più rapidamente.</p>
      <p sl="pl">La proposta di una nuova direttiva sui rifiuti sta causando molte controversie in molti paesi europei. Non penso che dovrebbe sorprenderci, quindi, il fatto che sia stato così difficile raggiungere un compromesso con il Consiglio. Nella discussione di ieri molti deputati al Parlamento europeo hanno affermato di non essere favorevoli al compromesso sulla direttiva. Temo, però, che l’introduzione di requisiti ancora più severi possa causare problemi in termini di attuazione della legge. La nuova direttiva sui rifiuti obbligherà i paesi che hanno ignorato il problema della gestione dei rifiuti a livello comunale ad adottare delle misure definitive. Questi paesi saranno obbligati a introdurre meccanismi giuridici ed economici allo scopo di stimolare e non gravare l’economia. La nuova direttiva dovrebbe stimolare lo sviluppo di nuovi modi di creare posti di lavoro. E’ per questo che ho votato a favore della relazione.</p>
    </intervention>
    <intervention id="2-162" speaker_id="23806" name="Gyula Hegyi" is_mep="True" mode="spoken">
      <p sl="hu">Grazie, signor Presidente. La direttiva sui rifiuti che abbiamo adottato ora contiene dei compromessi, quindi è probabile che verrà attaccata da molti fronti. Capisco anche le preoccupazioni di tutti quei cittadini attenti all’ambiente che mi hanno presentato le loro petizioni chiedendomi di non sostenere la direttiva. Tuttavia, allo stesso tempo devo sottolineare che nel testo sono stati inclusi molti dei miei personali emendamenti, formulati con spirito progressista in collaborazione con le organizzazioni ambientali. Il merito principale di questa direttiva è l’adozione di un sistema di gerarchia dei rifiuti. Viene data la priorità alla prevenzione dei rifiuti, a cui fanno seguito le varie forme di riutilizzo/riciclaggio e, infine, lo smaltimento, che deve essere evitato il più possibile e quanto meno ridotto. Ho votato a favore della direttiva perché ha adottato il principio della gerarchia e spero che in futuro riusciremo a migliorarla.</p>
    </intervention>
    <intervention id="2-163" speaker_id="28173" name="Zita Pleštinská" is_mep="True" mode="spoken">
      <p sl="sk">La società dei consumi produce un’enorme quantità di rifiuti che è una vera e propria afflizione per molte persone, soprattutto nelle grandi città europee. Anche se il riciclaggio e i prodotti secondari sono aumentati negli ultimi anni, nelle discariche dell’UE ci sono ancora troppi rifiuti.</p>
      <p sl="sk">Sebbene il pacchetto di compromesso approvato non sia perfetto, ritengo che il testo della direttiva sia uno strumento politicamente ambizioso in riferimento alla gestione dei rifiuti per le generazioni future di europei, motivo per cui ho votato a favore della relazione dell’onorevole Caroline Jackson.</p>
      <p sl="sk">Gli Stati membri dovranno migliorare la gestione dei rifiuti in base a questa direttiva. Accolgo con favore il fatto che la direttiva si occupi anche di questioni riguardanti lo smaltimento di oli e rifiuti pericolosi. Credo che gli Stati membri soddisferanno tutti gli ambiziosi obiettivi, nel rispetto del testo adottato, in particolare quello di istituire, entro il 2015, programmi di raccolta differenziata per carta, metallo, plastica, vetro, tessili, altri rifiuti biodegradabili, oli e rifiuti pericolosi.</p>
    </intervention>
    <intervention id="2-164" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, oggi ho appoggiato la versione rivista della direttiva quadro sui rifiuti. Uno dei motivi per cui l’ho fatto è che, dopo l’adozione della direttiva, la Repubblica ceca potrà vietare l’importazione di rifiuti, anche se ciò significherà andare contro il piano nazionale. Grazie all’intervento del Parlamento, il testo rivisto contiene nuovi obiettivi in termini di riciclaggio. I paesi dell’Europa meridionale li considerano troppo ambiziosi, mentre per gli scandinavi, o per i cechi, non lo sono abbastanza. Accolgo il compromesso che è stato raggiunto. Vari paesi hanno diversi punti di partenza, e questa direttiva è un inizio comune. La produzione attuale di rifiuti ammonta a 3,5 tonnellate per persona e nei paesi dell’Europa meridionale fino al 90 per cento dei rifiuti finisce nelle discariche. Ora, per la prima volta, viene incorporata nella legislazione europea la gerarchia dei rifiuti a cinque fasi: prima di tutto la prevenzione, poi il riutilizzo, poi ancora il riciclaggio, e solo a questo punto l’incenerimento per la produzione di energia. Le discariche sono l’ultima risorsa per i rifiuti restanti. Apprezzo molto il lavoro svolto dall’onorevole Jackson. Grazie a lei è stato possibile raggiungere questo vantaggioso compromesso per l’Europa.</p>
    </intervention>
    <intervention id="2-165" speaker_id="28354" name="Jan Březina" is_mep="True" mode="spoken">
      <p sl="cs">Anch’io accolgo con favore l’adozione della direttiva. Probabilmente pochi saranno soddisfatti degli obiettivi di riciclare almeno il 50 per cento dei rifiuti domestici e il 70 per cento di quelli industriali. Alcuni non li ritengono abbastanza ambiziosi, mentre altri pensano che non siano realistici. Probabilmente la Repubblica ceca lo vedrà come un passo indietro, ma la cosa più importante è che la direttiva non impedisce ai paesi di adottare leggi nazionali più severe e più vincolanti, cosa che ritengo auspicabile in questo caso. Analizzando la questione dal punto di vista della Repubblica ceca, penso che il provvedimento che consente la riclassificazione degli inceneritori comunali come impianti per l’utilizzo dei rifiuti sia altamente inadeguata. Ciò potrebbe tradursi nell’importazione di enormi quantità di rifiuti dai paesi vicini dato che L’Unione consente l’importazione di rifiuti per il loro utilizzo. Mi risulta difficile immaginare quale tipo di meccanismo di controllo consentirebbe di determinare in modo efficace se i rifiuti importati siano stati davvero usati o inceneriti. Di conseguenza, i paesi che non desiderano diventare gli inceneritori di tutta Europa dovrebbero fare il possibile per assicurarsi che questo provvedimento venga eliminato dalla direttiva.</p>
    </intervention>
    <intervention id="2-166" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, prendo la parola per spiegare il voto che ho espresso in merito alla relazione dell’onorevole Caroline Jackson, ma prima voglio rendere omaggio alla mia collega conservatrice e al lavoro da lei svolto per quest’ottima relazione.</p>
      <p sl="en">Il provvedimento sullo smaltimento dei rifiuti è assolutamente fondamentale per tutti i paesi europei, incluso il mio, e penso che si tratti di un felice compromesso. E’ una di quelle rare circostanze in cui l’Europa può agire insieme in questo modo. Non accade spesso, e forse il popolo irlandese ha detto qualcosa al riguardo in occasione del referendum che si è tenuto di recente.</p>
      <p sl="en">Ma questa è una buona relazione. Spero che stimoli il governo britannico ad assumere una posizione di avanguardia in questo campo. Ciò accadrà sicuramente se, come spero, tra due anni in Gran Bretagna avremo un governo conservatore. Il nostro leader , David Cameron, ha dichiarato molto chiaramente che le questioni ambientali saranno in cima alle nostre priorità, quindi questo voto oggi darà il buon esempio, proprio come sarebbe un buon esempio il modo in cui hanno votato i membri conservatori del Parlamento europeo.</p>
    </intervention>
    <intervention id="2-168" speaker_id="28636" name="Péter Olajos" is_mep="True" mode="spoken">
      <p sl="hu">Molte grazie, signor Presidente. E’ stato un grande piacere votare sulla direttiva sugli standard di qualità ambientale nel settore delle acque, e desidero cogliere l’opportunità per ringraziare i miei 610 colleghi che ne hanno resa possibile l’adozione votando a favore della stessa. Ancora una volta siamo riusciti a produrre una direttiva buona e lungimirante, una proposta che ripristina il principio della responsabilità condivisa e della regolamentazione congiunta degli Stati membri per quanto riguarda i corsi d’acqua che attraversano i confini nazionali. Inoltre, è una proposta che sposta l’attenzione dalle emissioni all’immissione, infatti toglie priorità agli interessi industriali per darla al biota fluviale. E’ una direttiva che introduce dei limiti rigorosi all’utilizzo di 33 sostanze, in particolare insetticidi, sostanze chimiche e industriali e metalli pesanti. Ora è il turno del Consiglio. Sosterrà la direttiva, aiutando in questo modo a ripulire il nostro fiume, i nostri fiumi? Ora sta ai governi riuscire a porre fine all’eccessivo inquinamento del fiume Raba e altri fiumi europei in condizioni simili. Molte grazie.</p>
    </intervention>
    <intervention id="2-170" speaker_id="28178" name="Miroslav Mikolášik" is_mep="True" mode="spoken">
      <p sl="sk">L’elevata protezione della salute umana e la sicurezza dei consumatori sono gli interessi fondamentali quando si tratta di definire i limiti di residui di sostanze farmacologicamente attive negli alimenti di origine animale. Negli animali allevati per la produzione di carne, i medicinali per uso veterinario possono lasciare residui, che hanno già iniziato ad avere effetti negativi per la salute sia di essere umani che di animali.</p>
      <p sl="sk">Accolgo con favore la relazione della mia collega, l’onorevole Doyle. Ho votato a favore oggi. Un approccio più coerente in termini di controllo dei residui di tutte le sostanze farmacologicamente attive e l’analisi dei rischi che esse comportano sono fondamentali. Credo sia necessario modificare, emendare e uniformare il quadro normativo per la definizione dei limiti massimi per i residui. Concordo con la relatrice sul fatto che in questo modo potremo garantire che i medicinali per uso veterinario vengano usati correttamente e siano più accessibili, assicurarci che il commercio di alimenti di origine animale funzioni adeguatamente e, soprattutto, conseguire un livello ottimale di protezione della salute pubblica.</p>
    </intervention>
    <intervention id="2-172" speaker_id="4533" name="Neena Gill" is_mep="True" mode="spoken">
      <p sl="en">Signor Presidente, ho votato a favore di questa relazione perché, avendo lavorato per 18 anni per combattere la povertà e l’esclusione sociale, sono decisamente a favore della designazione del 2010 come Anno europeo di lotta contro la povertà e l’esclusione sociale. E’ assolutamente inaccettabile che attualmente in Europa 78 milioni di persone siano a rischio di povertà. E’ sconcertante che al giorno d’oggi in molti Stati membri bambini e anziani non abbiano di che mangiare o scaldarsi. Dati recenti indicano un divario sempre maggiore, in alcuni paesi, tra le famiglie più ricche e quelle più povere, a causa dell’iniqua distribuzione del progresso economico in Europa.</p>
      <p sl="en">Mi auguro che in quest’anno la Commissione si concentri sulle regioni dove la povertà e l’esclusione sociale sono maggiori. Ad esempio, un recente servizio di Channel 4 nel Regno Unito ha evidenziato che la regione che rappresento, West Midlands, è al secondo posto in termini di tasso di povertà e di peggiori standard di vita in tutto il paese.</p>
      <p sl="en">Quindi, sebbene sia a favore di questa iniziativa che rafforzerà la consapevolezza in merito al problema della povertà e dell’esclusione sociale, sono delusa per il fatto che non offre soluzioni chiare sulle misure che gli Stati membri devono adottare e credo che, a meno che quest’anno non venga usato come trampolino per migliorare, essa sarà solo un’altra fabbrica di chiacchiere, un’opportunità persa di fare davvero la differenza su un’importantissima questione.</p>
    </intervention>
    <intervention id="2-173" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, abbiamo adottato una relazione estremamente importante sui problemi della lotta contro la povertà e l’esclusione sociale. Questo documento è un esempio di sensibilità sociale dell’Unione europea e della creazione di un modello sociale europeo che stiamo costruendo parallelamente alle azioni volte a promuovere una maggior crescita economica e un’efficace economia di mercato.</p>
      <p sl="pl">E’ importante che dedichiamo tanto spazio alla lotta contro l’esclusione sociale e la povertà tra i bambini, i disabili e gli anziani, cioè coloro che non hanno la possibilità di evitare tale situazione. Dobbiamo tenere presente che la povertà aumenta nelle aree colpite da calamità naturali o a causa di altre situazioni a cui stiamo assistendo, quali un considerevole aumento dei prezzi dei prodotti alimentari e dell’energia. In questo contesto sono necessarie misure aggiuntive per limitare l’impatto di questi fattori dannosi per la situazione economica dei gruppi sociali e professionali più poveri.</p>
    </intervention>
    <intervention id="2-174" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, ho appoggiato questa relazione perché, ovviamente, tutti noi siamo a favore dei valori fondamentali. Nessuno di noi qui vuole assistere a un aumento della povertà, nessuno di noi qui vuole assistere a un aumento dell’esclusione sociale. Quindi, le parole sono positive e in un certo senso ripeto quanto è già stato detto dalla collega dall’altro lato dell’Emiciclo.</p>
      <p sl="en">La questione è: cosa intendiamo farne? E questa domanda è rivolta a ogni singolo governo nazionale degli Stati membri. Nel caso del mio paese, sta al governo britannico fare qualcosa al riguardo, così come sta a ogni singolo governo nazionale, perché la situazione, le condizioni economiche e sociali, variano all’interno dell’Unione europea.</p>
      <p sl="en">Oggi in Gran Bretagna, e forse anche in altri paesi, assistiamo alla minaccia sempre maggiore di una vera recessione, della vera povertà, della vera esclusione sociale, e ora sta al nostro governo e agli altri governi degli Stati membri dell’Unione europea riconoscerlo e agire di conseguenza.</p>
    </intervention>
    <intervention id="2-176" speaker_id="28173" name="Zita Pleštinská" is_mep="True" mode="spoken">
      <p sl="sk">Colgo l’opportunità (così importante per me e per il mio paese, la Slovacchia) per ringraziare tutti i deputati che hanno votato a favore dell’ammissione della Slovacchia nell’area dell’euro.</p>
      <p sl="sk">Sono lieto che tutti i deputati slovacchi siano riusciti a convincere il Parlamento europeo, grazie all’aiuto dell’equilibrata relazione del nostro collega, l’onorevole David Casa, del fatto che la Slovacchia appartiene all’efficiente club dell’euro. Ora sta alla Slovacchia, e soprattutto al governo della Repubblica slovacca, continuare ad adottare severe misure macroeconomiche e a seguire rigide politiche fiscali, in modo da riuscire a soddisfare i criteri di Maastricht anche in futuro. L’ammissione della Slovacchia nell’area dell’euro è anche un incoraggiamento agli altri Stati membri a continuare con le loro riforme e a soddisfare i criteri di Maastricht.</p>
      <p sl="sk">Oggi voglio prendere la parola per ringraziare i cittadini slovacchi, che hanno messo a repentaglio la propria vita per aiutare ad abbattere la cortina di ferro nel 1989, e coloro che hanno compreso l’importanza delle riforme, anche se non è stato sempre facile. E’ grazie a loro che oggi il popolo slovacco può costruire una Slovacchia forte in un’Europa forte.</p>
    </intervention>
    <intervention id="2-177" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, le mie più sincere congratulazioni alla Slovacchia per la sua ammissione all’area dell’euro. Desidero anche esprimere i miei ringraziamenti per il lavoro svolto dal relatore, l’onorevole Casa, il quale ha dovuto affrontare discussioni in Parlamento in difesa della rivalutazione della divisa slovacca, eccetera. Il dibattito ha dimostrato che sono giustificati molti altri requisiti che possono influenzare la stabilità a lungo termine della moneta unica. Sebbene oggi non ostacolino l’ammissione della Slovacchia nell’area dell’euro, essi rappresentano una sfida per quanto riguarda il raggiungimento di un accordo per cambiare le regole. Non concordo con chi, nel corso del dibattito di oggi, ha respinto la possibilità di modificare i criteri di Maastricht in futuro. Ancora una volta vorrei ringraziare il governo di Dzurinda per aver avviato le riforme necessarie in Slovacchia cinque anni fa. Se non fosse per loro, ora la Slovacchia non starebbe festeggiando per il suo successo economico e politico. Ora gli slovacchi stanno mostrando alla Repubblica slovacca il cammino giusto.</p>
    </intervention>
    <intervention id="2-178" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, vorrei spiegare all’Assemblea il motivo per cui mi sono astenuto dal votare su questa particolare risoluzione. Non mi sono astenuto perché io sia a favore della moneta unica per il mio paese, anzi, sono assolutamente contrario. Sarebbe un disastro per il sistema politico e per l’economia della Gran Bretagna se la adottassimo.</p>
      <p sl="en">Mi sono astenuto perché ritengo che questa questione riguardi esclusivamente il governo slovacco. Se esso ritiene che sia nell’interesse del paese adottare la moneta unica, è un diritto nazionale e ha preso una decisione di conseguenza.</p>
      <p sl="en">Sono questioni come questa che indicano come dovrebbe procedere l’Europa. Dovrebbe procedere con paesi che prendono decisioni nel proprio interesse, ed è sbagliato rimproverare il popolo irlandese come è stato fatto in quest’Aula nelle ultime ore. Il popolo irlandese ha preso una decisione nel proprio interesse nazionale. Sta a lui decidere, e il suo voto democratico dovrebbe essere rispettato.</p>
      <p sl="en">Winston Churchill ha detto: “Fidatevi del popolo”. E questo è ciò che dovremmo fare.</p>
      <a text="(Applausi)"/>
    </intervention>
    <intervention id="2-179" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, prima di tutto mi permetta di dire che concordo pienamente su quanto ha appena affermato l’onorevole Sumberg. Voglio solo ringraziare il popolo irlandese per aver dato un’altra possibilità alla democrazia nell’Unione europea.</p>
      <p sl="en">Intervengo a questo proposito perché anch’io mi sono astenuto dato che la politica del mio partito è di non votare su questi argomenti visto che non ci riguardano. Ma trovo la relazione in sé interessante. Il paragrafo 6 raccomanda al “governo slovacco di istituire un osservatorio per controllare settimanalmente il prezzo di una serie selezionata di prodotti di base per combattere le false percezioni sull’aumento dei prezzi”.</p>
      <p sl="en">Ebbene, nel Regno Unito misuriamo l’inflazione e sembra che il nostro tasso d’inflazione sia aumentato al 3,3 per cento, come è già stato annunciato questa mattina. Tuttavia, se lo chiedete a un umile consumatore di Daventry o Long Buckby, vi dirà che il prezzo della benzina è aumentato molto di più, che il prezzo dei prodotti alimentari è aumentato molto di più, che l’imposta locale sul valore degli immobili è aumentata molto di più. Quindi mi chiedo quale valore abbiano le statistiche.</p>
      <p sl="en">Vi sono altri problemi ai paragrafi 8 e 9, ma essi aiutano a spiegare il motivo per cui è una buona idea che la Gran Bretagna non faccia parte del club . Tuttavia, faccio i miei auguri a questo paese.</p>
    </intervention>
    <intervention id="2-181" speaker_id="28280" name="Filip Kaczmarek" is_mep="True" mode="spoken">
      <p sl="pl">Signor Presidente, mi sono astenuto dal voto sulla relazione dell’onorevole Harangozó. Uno degli obiettivi della politica di coesione dell’Unione europea dovrebbe essere quello di rafforzare gli strumenti di solidarietà e integrazione. I gruppi e le comunità vulnerabili dovrebbero ricevere il nostro appoggio nella lotta contro l’esclusione e l’ineguaglianza. Tuttavia, questo non deve essere visto come un’argomentazione a sfavore dello sviluppo di aree urbane, poiché l’uno non preclude l’altro. E’ importante avere un approccio territoriale, ma dopotutto esso non annulla l’importanza di una politica di coesione efficace.</p>
    </intervention>
    <intervention id="2-182" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, la relazione Harangozó che è stata accolta oggi solleva il problema estremamente importante dell’impatto della politica di coesione sull’integrazione delle società e dei gruppi più a rischio. Questa relazione sottolinea in modo chiaro la necessità di continuare la politica di coesione nelle aree meno sviluppate, dimenticate, dove le condizioni agricole sono difficili e le infrastrutture sono deboli oppure obsolete.</p>
      <p sl="pl">Un aiuto particolare dovrebbe essere offerto a quelle regioni o aree con uno storico ritardo in termini di sviluppo, dove la popolazione locale è meno preparata a far fronte alle difficili sfide di un’economia di mercato. Le disparità tra regioni per quanto riguarda il livello di sviluppo sono enormi. E’ quindi necessario creare un’immagine reale dello stato di sviluppo delle nostre regioni e usarla come base per affrontare le aree difficili all’interno delle singole regioni. Possiamo già dire che ciò riguarda le zone montane e una vasta parte delle aree rurali. Dobbiamo mettere insieme un processo di sviluppo sostenibile in modo che non vengano lasciate indietro o create delle enclavi meno sviluppate o sottosviluppate.</p>
    </intervention>
    <intervention id="2-183" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, anch’io mi sono astenuto dal votare su questa relazione. Vorrei dire due o tre cose sul motivo per cui l’ho fatto.</p>
      <p sl="en">Prima di tutto, mi sono sforzato di credere che i padri fondatori di questo luogo, quando stavano gettando le basi per la loro Unione europea per la libertà, la libertà di circolazione eccetera, pensavano che la politica dettagliata che viene presentata in questa relazione sarebbe stata una delle cose che si sarebbero verificate negli anni a venire.</p>
      <p sl="en">Secondo, non credo che questo dovrebbe avvenire a livello europeo. Forse potrebbe avvenire a livello nazionale, ma sicuramente dovrebbe essere quanto più possibile al livello locale.</p>
      <p sl="en">Infine, vorrei concludere dicendo che nella mia circoscrizione elettorale la città di Leicester è un esempio di come sia efficace in quest’ambito l’azione a livello locale. Leicester è una delle città più eterogenee del Regno Unito per numerosi motivi (ha sia ricchi che poveri e molte nazionalità diverse), tuttavia, grazie all’azione individuale e locale, la città vanta una delle strategie più coerenti in materia di coesione e integrazione delle comunità e dei gruppi vulnerabili, come li definiamo qui. E’ un esempio per tutti noi del fatto che l’azione a livello locale è meglio, e mi preoccupo quando ne parliamo a livello di UE.</p>
    </intervention>
    <intervention id="2-184" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, le mie osservazioni fanno eco a quelle dell’oratore che mi ha preceduto.</p>
      <p sl="en">Esse riguardano anche la relazione Panayotopoulos-Cassiotou sulla povertà e l’esclusione sociale. Se consideriamo queste due relazioni, esse mostrano chiaramente un errore nel pensiero dei politici europei, ovvero che qualunque sia il problema, la soluzione è l’Europa.</p>
      <p sl="en">Invito invece tutti coloro che tra noi sono davvero interessati ai problemi delle comunità vulnerabili a considerare soluzioni a livello locale e non le proposte di qualche lontano eurocrate o membro del Parlamento europeo.</p>
      <p sl="en">Vi prego di considerare l’ottimo lavoro, per esempio, del Centro di giustizia sociale di Londra, la mia circoscrizione elettorale, guidato da Iain Duncan-Smith e la sua splendida squadra, che stanno creando un’alleanza di organizzazioni di comunità locali per affrontare la povertà e l’esclusione sociale: organizzazioni quali la Croydon Caribbean Credit Union o la London Boxing Academy , che attraggono alcune delle persone più vulnerabili della società.</p>
      <p sl="en">Sebbene le questioni affrontate dalla relazione siano tutti problemi gravi, dobbiamo ricordare che spesso le soluzioni sono vicine, ed è per questo che mi sono astenuto dal votare sulla relazione Harangozó.</p>
    </intervention>
    <intervention id="2-186" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, la politica per lo sviluppo sostenibile non ha alcuna possibilità di riuscita a meno che non assuma una dimensione globale. La Dichiarazione del millennio delle Nazioni Unite può anche invitare tutti gli Stati ad assicurare la coerenza delle politiche per lo sviluppo, ma i paesi sviluppati non fanno molto a questo proposito. In questo consiste la contraddizione dell’impegno dell’Unione europea, che ci invita a valutare l’impatto delle politiche europee riguardo agli Obiettivi di sviluppo. Questo rende ancora più importante le restrizioni che aggiungiamo alla nostra politica della pesca a vantaggio dei paesi in via di sviluppo. Vorrei anche accennare al taglio di alberi nell’Africa occidentale, dove solo il 5 per cento delle foreste viene gestito in modo sostenibile. Ovviamente è importante che la Commissione dia sostegno finanziario al lancio di piani strategici nazionali in Africa, ma saremo in grado di evitare il saccheggio di foreste tropicali anche vietando le importazioni in Europa di legname privo del marchio di qualità ecologica. Credo che la Commissione presenterà presto queste proposte e che questo Emiciclo e il Consiglio le adotteranno, senza cercare scuse.</p>
    </intervention>
    <intervention id="2-189" speaker_id="23864" name="Toomas Savi" is_mep="True" mode="written">
      <p sl="en">Ho appoggiato le relazioni dell’onorevole Lidia Joanna Geringer de Oedenberg e concordo sul fatto che non dovremmo preoccuparci eccessivamente di questioni tecniche in un momento in cui l’Unione europea sta affrontando decisioni politiche importanti. Sebbene mi incuriosisca ascoltare i membri di questo Parlamento dibattere furiosamente sul significato politico dei dispositivi di illuminazione e segnalazione luminosa dei trattori agricoli o forestali a ruote, sono totalmente a favore di utilizzare il metodo di lavoro accelerato ai fini della codificazione ufficiale dei testi legislativi in questi ambiti. Ora che l’Unione europea è ancora una volta in una situazione di stallo, dobbiamo concentrare tutti i nostri sforzi per trovare un modo per salvare il Trattato di Lisbona.</p>
    </intervention>
    <intervention id="2-192" speaker_id="28139" name="Carl Schlyter" is_mep="True" mode="written">
      <p sl="sv">Voto contro la relazione perché una regolamentazione dettagliata come questa non dovrebbe essere trattata a livello politico. Non è necessario codificare un testo legislativo che dovrebbe essere ritirato a favore di una regolamentazione con norme tecniche stilate da comitati tecnici.</p>
    </intervention>
    <intervention id="2-194" speaker_id="28139" name="Carl Schlyter" is_mep="True" mode="written">
      <p sl="sv">Ho votato contro la relazione perché una regolamentazione tecnica dettagliata di questo tipo non dovrebbe essere affrontata a questo livello, ma da comitati tecnici con norme tecniche (non ci dovrebbe essere alcuna codificazione di un testo legislativo che dovrebbe essere ritirato a favore di norme tecniche).</p>
    </intervention>
    <intervention id="2-196" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Ho votato a favore della relazione dell’onorevole Geringer de Oedenberg sulla tutela giuridica dei programmi per elaboratore, perché ritengo che, dato che svolgono un ruolo importantissimo per il funzionamento della società moderna, dovrebbe esserne garantita un’adeguata tutela giuridica che venga riconosciuta come conforme alle norme sui diritti d’autore, come le opere letterarie e artistiche nel senso della Convenzione di Berna. Solo i programmi per elaboratore espressi nella forma adeguata dovranno essere soggetti a tutela. I concetti e principi effettivi su cui si basano i singoli elementi di un programma di TI non possono essere soggetti a tale tutela.</p>
      <p sl="pl">Naturalmente, neanche le procedure matematiche o linguaggi di programmazione e gli algoritmi potranno essere soggetti a tutela. Quest’ultima deve essere concessa sia a persone fisiche che giuridiche, in conformità alla legislazione nazionale in materia di diritti d’autore. Deve essere chiaro che se un programma è stato scritto da dipendenti nel corso dello svolgimento dei loro compiti professionali, il datore di lavoro o il cliente godrà dei diritti di proprietà derivanti da tale programma (a meno che non sia diversamente specificato nel contratto).</p>
    </intervention>
    <intervention id="2-198" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Ho votato a favore della risoluzione riguardante l’adesione della Romania alla convenzione del 23 luglio 1990 relativa all’eliminazione delle doppie imposizioni in caso di rettifica degli utili di imprese associate, perché ritengo sia necessario ridurre l’onere fiscale dei contribuenti.</p>
      <p sl="ro">E’ molto importante che la Romania e la Bulgaria aderiscano alla convenzione sull’arbitrato non appena possibile e, di conseguenza, entrino a far parte del gruppo di Stati membri per i quali la convenzione è già in vigore. Attualmente il fatto che non partecipino a questo sistema comporta costi elevati per l’economia e rappresenta un ostacolo al funzionamento del mercato comune europeo.</p>
      <p sl="ro">Secondo il Trattato di adesione della Romania e della Bulgaria all’Unione europea, il Consiglio dovrà stabilire la data di entrata in vigore della convenzione in base alla raccomandazione ricevuta dalla Commissione e dopo essersi consultato con il Parlamento. Vorrei esprimere la mia preoccupazione riguardo all’attuazione retroattiva della convenzione sull’arbitrato a partire dal 1° gennaio 2007 e, per questo motivo, appoggio la proposta secondo la quale la data effettiva coinciderebbe con il giorno successivo alla data di pubblicazione della decisione nella Gazzetta ufficiale dell’UE.</p>
    </intervention>
    <intervention id="2-200" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">La delegazione moderata al Parlamento europeo oggi ha votato a favore della relazione (A6-0207/2008) di Agustín Díaz de Mera García Consuegra (PPE-DE, ES) relativa allo scambio di informazioni estratte dai casellari giudiziari tra gli Stati membri e al contenuto delle informazioni condivise.</p>
      <p sl="sv">Quando la criminalità attraversa le frontiere, è necessario adattare di conseguenza le misure per combatterla. Appoggiamo dunque la decisione quadro e una maggiore collaborazione volta a rendere più semplice ed efficace lo scambio di informazioni sulle condanne tra gli Stati membri.</p>
      <p sl="sv">Tuttavia, rifiutiamo decisamente l’articolo relativo al trattamento dei dati personali riguardanti la razza o l’origine etnica, le opinioni politiche, la fede religiosa o filosofica e simili.</p>
    </intervention>
    <intervention id="2-201" speaker_id="1892" name="Carlos Coelho" is_mep="True" mode="written">
      <p sl="pt">Questa proposta sull’organizzazione e lo scambio di informazioni estratte dai casellari giudiziari tra gli Stati membri intende migliorare la comunicazione tra le autorità giudiziarie.</p>
      <p sl="pt">E’ importante fare in modo che le informazioni estratte dai casellari giudiziari siano di facile comprensione e che le informazioni ivi contenute vengano utilizzate in modo adeguato.</p>
      <p sl="pt">Appoggio quindi l’ottima relazione del collega, l’onorevole Díaz de Mera, così come gli emendamenti proposti relativi alla protezione dei dati.</p>
      <p sl="pt">E’ fondamentale che venga attuata una serie generale di principi di protezione dei dati che vengano osservati nella raccolta, trattamento e trasmissione dei dati. Inoltre, le autorità preposte alla protezione dei dati dovrebbero essere sistematicamente informate dello scambio di dati personali in conformità di questa decisione quadro.</p>
      <p sl="pt">E’ importante anche che il sistema funzioni in modo efficace e divenga quindi uno strumento utile per prevenire e combattere la criminalità, soprattutto di natura sessuale. Per garantire un maggior livello di protezione dei bambini, per esempio, è fondamentale che le scuole abbiano accesso ai dati relativi al loro personale, effettivo o potenziale, per scoprire se questo abbia precedenti penali di reati nei confronti di minori.</p>
    </intervention>
    <intervention id="2-202" speaker_id="1164" name="Bruno Gollnisch" is_mep="True" mode="written">
      <p sl="fr">E’ oltraggioso che un criminale pericoloso possa nascondersi dietro alla mancanza di informazioni sui suoi precedenti penali e sfuggire in questo modo alla giustizia o commettere crimini in altri Stati membri. Il caso Fourniret ne è un esempio angosciante e doloroso.</p>
      <p sl="fr">In questo contesto, permettere che vengano preparati casellari giudiziari completi e immediatamente disponibili, comprensivi di condanne emesse nei vari Stati, sembra un gradito miglioramento.</p>
      <p sl="fr">Tuttavia, questa lodevole iniziativa non riguarda solo i pedofili, gli assassini e i rapinatori armati. Semplicemente con l’aggiunta delle parole “interdizioni risultanti dalle condanne penali”, essa comporta anche la persecuzione internazionale per determinate opinioni. Sappiamo anche troppo bene quale sia il bersaglio, in questa pazza Europa, esposta ai venti dell’immigrazione incontrollata, perennemente pentita di ciò che è stata, di ciò che è e di ciò che potrebbe essere: i patrioti fedeli alla loro identità, orgogliosi della loro gente, nazione e storia, e che osano proclamare ad alta voce la loro intenzione di difenderle.</p>
      <p sl="fr">Quindi ci asteniamo dal voto perché temiamo che, a parte la legittima repressione della criminalità, questo testo consentirà di estendere all’intera Unione delle leggi che distruggeranno la libertà e in questo modo danneggeranno notevolmente la vita dei nostri paesi.</p>
    </intervention>
    <intervention id="2-203" speaker_id="31123" name="Pedro Guerreiro" is_mep="True" mode="written">
      <p sl="pt">La trasmissione di informazioni estratte dai casellari giudiziari dei cittadini di uno Stato membro a un altro deve essere eseguita sulla base della cooperazione (bilaterale) stabilita tra le parti coinvolte.</p>
      <p sl="pt">Questa iniziativa intende migliorare la comunicazione tra le autorità giudiziarie e assicurare che le richieste di informazioni degli Stati membri sulle condanne penali di cittadini appartenenti ad altri Stati membri “ottengano risposte idonee ed esaustive”.</p>
      <p sl="pt">Tuttavia, non concordiamo sull’armonizzazione delle legislazioni e l’adozione di procedure comuni relative all’obbligo di trasmettere “l’informazione relativa alle condanne penali pronunciate contro cittadini di altri Stati membri” o sull’obbligo di “conservare e aggiornare tutte le informazioni ricevute”, nonché sull’armonizzazione delle procedure, soprattutto in assenza di chiare garanzie sulla protezione di questi dati. Secondo noi questa proposta diventa ancora più discutibile.</p>
      <p sl="pt">Riconosciamo la necessità di dotarci di meccanismi che ci consentano di trasmettere reciprocamente le informazioni estratte dai casellari giudiziari tra diversi Stati membri, ma questo deve essere fatto di volta in volta e dentro un quadro di cooperazione tra detti Stati.</p>
    </intervention>
    <intervention id="2-204" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione di Díaz de Mera García Consuegra sullo scambio di informazioni estratte dai casellari giudiziari tra gli Stati membri. Data la maggiore mobilità all’interno dell’UE, è importante che gli Stati membri siano in grado di informarsi reciprocamente sulla fedina penale dei cittadini dell’UE residenti nei loro territori. Tuttavia, devono essere adottate misure di protezione e accolgo la proposta di proibire in generale il trattamento dei dati personali relativi alla razza o all’origine etnica, alle opinioni politiche, alla fede religiosa o filosofica, all’appartenenza a un partito o sindacato e dati relativi alla salute o alla vita sessuale.</p>
    </intervention>
    <intervention id="2-205" speaker_id="28255" name="Andreas Mölzer" is_mep="True" mode="written">
      <p sl="de">In un’Unione europea senza frontiere interne è necessaria una buona collaborazione tra le autorità per riuscire a portare avanti in modo soddisfacente la lotta contro la criminalità. L’obiettivo del portale europeo a cui possono accedere cittadini e aziende per ottenere informazioni sui loro diritti in riferimento a procedimenti penali sembra utile.</p>
      <p sl="de">L’istituzione di un registro elettronico che semplifichi lo scambio di casellari giudiziari da un paese all’altro può essere positiva solo in presenza di adeguati requisiti di protezione dei dati. In pratica, molto dipenderà dal modo in cui verranno gestiti gli atti che sono passibili di incriminazione in uno Stato membro ma non in un altro. Secondo me questi aspetti non sono stati sufficientemente trattati all’inizio, ed è per questo che mi sono astenuto dal voto.</p>
    </intervention>
    <intervention id="2-206" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione del collega Diaz de Mera García Consuegra. Migliorare le comunicazioni tra le autorità giudiziarie e assicurare che le richieste di informazioni sulle condanne penali tra Stati membri ottengano risposte idonee ed esaustive è fondamentale.</p>
      <p sl="it">L’apertura delle frontiere, infatti, non comporta soltanto la libera circolazione di onesti cittadini ma anche di criminali che spesso sfuggono alle maglie della giustizia rifugiandosi in altri Stati in cui commettono ulteriori reati. Tuttavia, proprio per la mancanza di scambio di informazioni, né la recidiva né la reale pericolosità vengono tenute in debita considerazione.</p>
      <p sl="it">In particolare, come riportano i dati di cronaca quotidianamente, i criminali sessuali e altri soggetti estremamente pericolosi beneficiano della mancanza di un sistema di scambio di informazioni efficace e approfittano dei limiti imposti alle attuali competenze dell’Unione.</p>
    </intervention>
    <intervention id="2-207" speaker_id="28139" name="Carl Schlyter" is_mep="True" mode="written">
      <p sl="sv">Gli emendamenti del Parlamento europeo migliorano la legge, ma non intendo comunque votare per la sua attuazione. Di conseguenza, mi astengo dal voto.</p>
    </intervention>
    <intervention id="2-209" speaker_id="1892" name="Carlos Coelho" is_mep="True" mode="written">
      <p sl="pt">L’obiettivo di questo regolamento è assicurare un alto livello di protezione contro la contraffazione e la falsificazione dell’euro, stabilendo le misure necessarie a tale protezione mediante il controllo dell’autenticità e idoneità alla circolazione di banconote e monete.</p>
      <p sl="pt">Secondo le più recenti statistiche, nel 2007 sono state ritirate dalla circolazione circa 561 000 banconote e 211 100 monete contraffatte.</p>
      <p sl="pt">Ora che la Banca centrale europea e la Commissione hanno stabilito le procedure definitive per l’individuazione di banconote e monete false, è fondamentale che il regolamento del 2001 venga emendato, poiché gli enti preposti alla distribuzione di contanti al pubblico hanno gli strumenti necessari per svolgere questi controlli.</p>
      <p sl="pt">Accolgo anche l’obbligo esplicito, per istituti di credito o altri organi competenti, di verificare l’autenticità di banconote e monete prima di rimetterle in circolazione. Contemporaneamente dovranno adattare le loro procedure interne e aggiornare le loro attrezzature secondo le necessità.</p>
      <p sl="pt">E’ importante, inoltre, che l’autenticità dell’euro venga garantita negli Stati membri che non fanno parte dell’area dell’euro ma dove questa moneta viene utilizzata per le operazioni commerciali, anche se i sistemi di controllo non potranno essere applicati nello stesso modo, il che significa che dovranno essere stabilite apposite procedure di verifica.</p>
    </intervention>
    <intervention id="2-210" speaker_id="28255" name="Andreas Mölzer" is_mep="True" mode="written">
      <p sl="de">C’è un flusso costante di banconote false di ottima qualità proveniente dall’Europa orientale. Dopotutto, l’Unione europea è di per sé molto allettante per i contraffattori perché la gente non conosce molto la nuova moneta e neanche gli sportelli automatici sono immuni alle frodi.</p>
      <p sl="de">Migliorare la protezione dell’euro contro possibili frodi è uno sviluppo positivo, ed è per questo che anch’io ho votato a favore della relazione dell’onorevole Diaz de Mera. Lavorare continuamente per cercare di rendere l’euro più sicuro è una cosa, ma non si arriva a niente se la gente sa ancora così poco riguardo agli aspetti di sicurezza. La Banca centrale europea e gli Stati membri devono quindi intensificare i loro sforzi nell’area dell’informazione. Inoltre, dobbiamo anche fare in modo che sia possibile catturare rapidamente i contraffattori professionisti ovunque nell’UE. I continui tagli ai servizi di polizia nel momento in cui vengono eliminate le frontiere sono controproducenti, e non solo in quest’area.</p>
    </intervention>
    <intervention id="2-212" speaker_id="4466" name="Ilda Figueiredo" is_mep="True" mode="written">
      <p sl="pt">Questo progetto di decisione del Consiglio, a seguito di una domanda della Corte di giustizia, mira a introdurre nel regolamento di procedura della Corte una disposizione relativa al regime linguistico applicabile al procedimento di riesame, conformemente all’articolo 64 dello statuto della Corte.</p>
      <p sl="pt">La procedura che consente alla Corte di giustizia di riesaminare le decisioni del Tribunale di primo grado, come previsto dall’articolo 225, paragrafi 2 e 3, del Trattato CE e dall’articolo 140 bis , paragrafi 2 e 3, del Trattato CEEA, può essere utilizzata qualora quest’ultimo si pronunci in merito ai ricorsi proposti contro una decisione di una camera giurisdizionale.</p>
      <p sl="pt">Lo statuto della Corte prevede la possibilità di un riesame nel caso in cui le questioni pregiudiziali diventino di competenza del Tribunale di primo grado. Anche se questa possibilità non si è ancora realizzata, la Corte ha ritenuto necessario modificare il suo regolamento per poter applicare il regime linguistico a questo nuovo procedimento di riesame.</p>
      <p sl="pt">Ciò implica che la lingua processuale sia quella della decisione (ad esempio del Tribunale di primo grado) che è oggetto di riesame, il che, secondo noi, è corretto.</p>
    </intervention>
    <intervention id="2-214" speaker_id="photo_generic" name="Jan Andersson, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di dare pieno appoggio al compromesso raggiunto tra il Parlamento europeo e il Consiglio dei ministri. Esso prevede che vengano introdotti obiettivi vincolanti in termini di riciclaggio, il che è estremamente positivo. Tuttavia, avremmo preferito vedere una definizione più precisa di sottoprodotti e obiettivi di riciclaggio più elevati.</p>
    </intervention>
    <intervention id="2-215" speaker_id="28114" name="Liam Aylward" is_mep="True" mode="written">
      <p sl="en">Lo scopo di qualunque politica sui rifiuti è ridurre al minimo gli effetti negativi dei rifiuti sulla salute umana e sull’ambiente. E’ di fondamentale importanza separare i rifiuti dalle nostre economie in crescita. Produciamo 1,3 miliardi di tonnellate di rifiuti all’anno, di cui circa 40 milioni pericolosi.</p>
      <p sl="en">Questa normativa UE mira a portarci a diventare una società del riciclaggio. Il Parlamento ha insistito sugli obiettivi relativi al riutilizzo e al riciclaggio dei rifiuti. Si tratta di obiettivi ambiziosi: entro il 2020 gli Stati membri dovranno aumentare del 50 per cento il riciclaggio e il riutilizzo dei rifiuti domestici.</p>
      <p sl="en">Dobbiamo ridurre la quantità di rifiuti destinati alle discariche o all’incenerimento. Il sistema della gerarchia dei rifiuti come ordine di priorità obbliga i legislatori in materia di politiche di prevenzione e gestione dei rifiuti ad adottare per prima la prevenzione, seguita dal riutilizzo, dal riciclaggio e infine dal recupero e dallo smaltimento. Solo l’incenerimento effettuato con elevate norme di efficienza energetica verrà considerato recupero.</p>
      <p sl="en">Dobbiamo impegnarci con cittadini, produttori e consumatori a ridurre, riutilizzare e riciclare i rifiuti. Per ottenere il massimo impatto, le strutture di riciclaggio comunitarie e locali dovranno essere situate in luoghi pratici e accessibili.</p>
    </intervention>
    <intervention id="2-994" speaker_id="23788" name="Adam Bielan" is_mep="True" mode="written">
      <p sl="pl">Signor Presidente, concordo con il relatore sul fatto che in alcuni Stati, e soprattutto dove si è solo appena cominciato a non gettare via i rifiuti, ricavare energia dai rifiuti potrebbe diventare fondamentale e scoraggiare investimenti in altri processi, come il riciclaggio e il riutilizzo.</p>
      <p sl="pl">Attualmente la Polonia ricicla la percentuale più bassa di rifiuti rispetto a qualsiasi altro paese dell’UE: solo il 4 per cento. Nella regione Małopolska viene riciclato il 7 per cento dei rifiuti. Nel frattempo è in programma la costruzione di inceneritori per gestire le 250 000 tonnellate di rifiuti all’anno, più di quanto produca un’intera città. Perché un inceneritore sia efficace, deve essere adeguatamente riempito. Il progetto finanziato dalla Commissione europea distruggerà quindi ogni entusiasmo in termini di separazione dei rifiuti, perché tutto sarà combustibile.</p>
      <p sl="pl">Si stima che raggiungano regolarmente la Polonia decine di migliaia di tonnellate di rifiuti urbani, lamine di metallo, rottami, pneumatici usati e batterie importati illegalmente. Da gennaio di quest’anno, in una zona specifica a sud del nostro confine occidentale sono state bloccate 16 spedizioni per un totale di 40 tonnellate di rifiuti. Alcune autorità locali vicine al confine hanno dovuto aumentare del 30 per cento le spese per ripulire le discariche illegali.</p>
      <p sl="pl">Chiedo che vengano adottate misure specifiche quanto prima allo scopo di porre fine a queste pratiche. Norme infinite sulla separazione dei rifiuti e sui metodi di recupero non sono di alcuna utilità se per le aziende è più economico scaricare i loro rifiuti nei campi di uno Stato vicino.</p>
    </intervention>
    <intervention id="2-216" speaker_id="58782" name="Konstantinos Droutsas" is_mep="True" mode="written">
      <p sl="el">La proposta di compromesso del Parlamento europeo, del Consiglio e della Commissione sulla gestione dei rifiuti è un notevole voltafaccia a favore degli enormi interessi finanziari nascosti dietro a rifiuti e immondizia.</p>
      <p sl="el">La direttiva proposta non contribuisce alla riduzione generale del volume di rifiuti. Gli obiettivi e gli strumenti sono deliberatamente vaghi. Esenta i rifiuti industriali e si limita ad alcuni tipi di rifiuti urbani, nell’interesse dell’efficienza dei costi e della concorrenza piuttosto che dell’ambiente e della salute pubblica.</p>
      <p sl="el">Un esempio di ritrattazione generale è lo scalzamento della struttura gerarchica in base alla quale il riciclaggio deve precedere il recupero energetico. Un altro esempio è il fatto di considerare la combustione energetica di rifiuti misti come recupero energetico nei casi che non rientrano tra quelli già specificati come, per esempio, la produzione di biogas.</p>
      <p sl="el">Le sostanze tossiche e altre sostanze pericolose che vengono liberate nell’aria, penetrando nel terreno e nelle falde freatiche e influendo sulle sostanze nutritive, hanno un effetto diretto sulla salute degli operatori del settore della gestione dei rifiuti e della popolazione in generale.</p>
      <p sl="el">Ciò di cui c’è bisogno è ridurre il volume di rifiuti, pianificarne la gestione e organizzarne adeguatamente il trasporto. Bisogna assumersi la responsabilità a livello governativo, regionale e locale per separare i rifiuti tossici e le altre sostanze pericolose (come la diossina, eccetera) e bisognerebbe riciclare il più possibile. I rifiuti misti non devono essere bruciati. Dovrebbero esserci un miglioramento delle discariche dal punto di vista ambientale e lo smaltimento sicuro dei residui prodotti da queste ultime.</p>
    </intervention>
    <intervention id="2-217" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione dell’onorevole Jackson in seconda lettura relativa alla revisione della direttiva quadro sui rifiuti, perché ritengo che questa proposta aiuterà a ridurre l’impatto ambientale e socioeconomico della gestione dei rifiuti, tenendo presente che la riduzione, la prevenzione, il riutilizzo e il riciclaggio dei rifiuti devono essere prioritari in tutta l’Unione europea.</p>
      <p sl="pt">Ho votato a favore dell’emendamento n. 82 perché sostengo l’adozione di obiettivi più ambiziosi sul riciclaggio dei rifiuti per tutti gli Stati membri, allo scopo di garantire un’efficace politica di prevenzione dei rifiuti in Europa.</p>
    </intervention>
    <intervention id="2-218" speaker_id="4466" name="Ilda Figueiredo" is_mep="True" mode="written">
      <p sl="pt">In questa seconda lettura il Parlamento europeo insiste affinché il Consiglio accetti gli emendamenti che erano già stati adottati in prima lettura.</p>
      <p sl="pt">Tra gli emendamenti fondamentali figuravano l’introduzione di obiettivi in termini di riciclaggio e prevenzione dei rifiuti e l’istituzione di una gerarchia dei rifiuti in cinque fasi come regola generale.</p>
      <p sl="pt">Il Consiglio ha eliminato qualunque riferimento agli obiettivi ma la relatrice ha ripristinato gli emendamenti del Parlamento in un’altra forma. Secondo la relatrice sarebbe sbagliato perdere l’opportunità di garantire che questa direttiva non serva solo a fornire una serie di definizioni. Dovrebbe esserci un collegamento effettivo tra la direttiva e le aspirazioni relative al riciclaggio e alla prevenzione dei rifiuti specificate nella strategia tematica sulla prevenzione e il riciclaggio dei rifiuti.</p>
      <p sl="pt">Un obiettivo importante della direttiva è fare una chiara distinzione tra ciò che viene considerato “recupero” e ciò che viene considerato “smaltimento” dei rifiuti, poiché le sentenze della Corte di giustizia hanno sollevato la questione.</p>
      <p sl="pt">In ogni caso, riteniamo che la riduzione, il riciclaggio e il recupero dei rifiuti debbano essere prioritari. Tuttavia, considerare l’incenerimento un metodo di recupero e quindi un’attività remunerativa è davvero molto sospetto. La questione è: se questo è il caso, chi ridurrà la produzione e aumenterà il riciclaggio e il recupero?</p>
    </intervention>
    <intervention id="2-219" speaker_id="28194" name="Ambroise Guellec" is_mep="True" mode="written">
      <p sl="fr">Secondo i dati dell’OCSE, da oggi al 2020 produrremo il 45 per cento di rifiuti in più rispetto al 1995. Quindi l’Unione europea deve urgentemente definire una nuova strategia per la gestione dei rifiuti che consenta di vedere tutti i tipi di rifiuto non solo come una fonte di inquinamento da ridurre, ma anche come una risorsa potenziale da sfruttare.</p>
      <p sl="fr">Il compromesso adottato nella plenaria di oggi aiuterà a spostare l’attenzione sulla prevenzione e il riciclaggio, allo scopo di stabilire il volume di rifiuti prodotti da oggi al 2012 e soddisfare entro il 2020 gli obiettivi del 50 per cento sul riciclaggio di rifiuti domestici e del 70 per cento per i rifiuti da costruzione e demolizione, con piani obbligatori di raccolta dei rifiuti separati entro il 2015, almeno per la carta, il metallo, la plastica e il vetro, e norme più severe per i rifiuti pericolosi, principalmente attraverso la raccolta separata e la rintracciabilità. Dovrà essere organizzata anche la raccolta separata degli oli usati, così come la distinzione tra le operazioni di incenerimento volte a eliminare completamente i rifiuti e quelle che riciclano attraverso il recupero energetico. Quindi, applicando una formula di efficienza energetica, solo gli inceneritori di rifiuti urbani più efficienti dal punto di vista energetico verranno definiti impianti di riciclaggio.</p>
    </intervention>
    <intervention id="2-220" speaker_id="2338" name="Ian Hudghton" is_mep="True" mode="written">
      <p sl="en">La seconda lettura della direttiva quadro sui rifiuti è un’opportunità sprecata. L’UE dovrebbe stabilire obiettivi severi per la riduzione dei rifiuti, non creare ambizioni non vincolanti per un futuro remoto. Gli emendamenti del mio gruppo avrebbero rafforzato la legge proposta ed è un peccato che non siano stati accolti.</p>
    </intervention>
    <intervention id="2-221" speaker_id="28331" name="Jaromír Kohlíček" is_mep="True" mode="written">
      <p sl="cs">Politici lungimiranti di quasi tutti i paesi del mondo osservano da anni l’aumento a valanga della produzione di rifiuti. Una buona soluzione a questa disastrosa tendenza è una legge che imponga un’elevata percentuale di riciclaggio di ciascun tipo di materiale. Purtroppo la quantità di materiali che vengono collettivamente denominati “rifiuti misti” è ancora in costante aumento.</p>
      <p sl="cs">Apprezzo lo sforzo dell’onorevole Jackson di trovare una soluzione valida e giusta nella sua relazione. Sebbene alcuni dei suggerimenti avanzati negli emendamenti siano interessanti e li sosterremo, non posso accettare che l’incenerimento dei rifiuti venga visto come un utilizzo di energia equivalente alle fonti energetiche rinnovabili.</p>
      <p sl="cs">Di conseguenza, sebbene la relazione contenga alcuni aspetti positivi, non posso votare a favore, né può farlo la maggioranza del gruppo GUE/NGL. Non possiamo appoggiare la riclassificazione degli inceneritori di rifiuti urbani che li metterebbe sullo stesso piano di fonti energetiche ecologicamente pure.</p>
    </intervention>
    <intervention id="2-993" speaker_id="4260" name="Eija-Riitta Korhola" is_mep="True" mode="written">
      <p sl="fi">Signor Presidente, avevo un certo numero di ragioni per sostenere il compromesso negoziato dalla mia collega, l’onorevole Jackson, e desidero ringraziarla per il notevole lavoro svolto. Avevamo delle buone ragioni per essere soddisfatti di questo risultato perché una quantità sempre maggiore di rifiuti finisce nelle discariche. E’ un peccato che ciò avvenga ora che l’Europa è consapevole dell’importanza di una politica sulle risorse e le materie prime. In media solo poco meno di un terzo dei rifiuti domestici in Europa viene riciclato o trasformato in concime. Circa la metà viene gettata e solo meno di un quinto bruciato. In alcuni Stati membri fino al 90 per cento dei rifiuti domestici finisce in discariche.</p>
      <p sl="fi">Abbiamo bisogno di obiettivi quantitativi per il riciclaggio di rifiuti e contemporaneamente di concentrarci sull’importanza della prevenzione dei rifiuti. Tuttavia vorrei sottolineare che dobbiamo migliorare drasticamente il modo in cui utilizziamo l’energia. E’ ora di smettere di applicare la logica sbagliata secondo la quale non è possibile sviluppare l’utilizzo dei rifiuti perché causerebbe altri rifiuti. Dato che questo tipo di ragionamento nella pratica sembra solo portare a un aumento delle discariche, ha già mostrato la propria debolezza.</p>
      <p sl="fi">Devo quindi ammettere di aver appoggiato la linea del Consiglio sulla gerarchia dei rifiuti e di averne difeso il principio di base. Avrebbe reso possibile una politica sui rifiuti più flessibile, che tenesse in considerazione le varie circostanze. Questo principio di base è stato anche l’approccio che ho adottato nel mio emendamento, e ringrazio l’onorevole Jackson per aver fornito il suo sostegno in vari modi durante l’intero processo.</p>
      <p sl="fi">Sono quindi grata all’onorevole Jackson, che si è dimostrata un po’ più razionale di quanto non faccia pensare l’esito finale. Ha capito che l’energia derivante dagli impianti di trattamento dei rifiuti è solo una risposta parziale alla scarsità di energia dell’UE e si è sentita obbligata a dire che in alcuni Stati membri l’utilizzo di energia viene visto come una minaccia al riciclaggio.</p>
    </intervention>
    <intervention id="2-222" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione di Caroline Jackson sulla revisione della direttiva quadro sui rifiuti. Per contribuire adeguatamente ai nostri obiettivi sul cambiamento climatico, l’UE deve rinnovare il proprio impegno nei confronti della riduzione di rifiuti e del riciclaggio. Faremmo un enorme passo avanti in questo senso se introducessimo obiettivi vincolanti sul riciclaggio e il riutilizzo del 50 per cento dei rifiuti domestici e il 70 per cento dei rifiuti di costruzioni e demolizioni entro il 2020. Il mio voto rispecchia quest’opinione.</p>
    </intervention>
    <intervention id="2-223" speaker_id="38595" name="Rovana Plumb" is_mep="True" mode="written">
      <p sl="ro">Lo scopo del rivedere questa direttiva è creare un quadro giuridico uniforme e coerente collegato agli obiettivi della strategia sulla prevenzione e il riciclaggio dei rifiuti, in modo che l’Europa diventi una società del riciclaggio che utilizzi in modo più efficace le risorse derivanti dai rifiuti.</p>
      <p sl="ro">Verrà stabilito quanto segue:</p>
      <p sl="ro">• una gerarchia di gestione dei rifiuti a cinque fasi: prevenzione, riutilizzo, riciclaggio, recupero energetico e smaltimento (compreso lo stoccaggio);</p>
      <p sl="ro">• misure/piani per la prevenzione della creazione di rifiuti;</p>
      <p sl="ro">• obiettivi obbligatori di riciclaggio per i rifiuti urbani e per i rifiuti da costruzione e demolizione;</p>
      <p sl="ro">• maggiore responsabilità da parte dei produttori nell’informare il pubblico riguardo alla possibilità di riutilizzare e riciclare i prodotti.</p>
      <p sl="ro">Le azioni che andranno intraprese negli Stati membri per conseguire tutti gli obiettivi sopra citati dovranno incoraggiare l’ammodernamento e la creazione di nuove unità per il riciclaggio dei rifiuti e di trattamento per il riutilizzo, cioè l’“industria verde”.</p>
      <p sl="ro">Ho votato a favore della revisione della direttiva quadro sui rifiuti perché tutte queste misure contribuiranno alla creazione di nuovi posti di lavoro, a una gestione dei rifiuti più sicura e duratura, all’uso razionale delle risorse nazionali e alla soluzione del problema del cambiamento climatico (sviluppo di settori che non rientrano nel sistema di scambio di quote di emissioni).</p>
    </intervention>
    <intervention id="2-224" speaker_id="28299" name="Bogusław Sonik" is_mep="True" mode="written">
      <p sl="pl">Appoggio la relazione dell’onorevole Jackson perché la nuova direttiva sui rifiuti intende fornire una base per la creazione di una “società del riciclaggio”. L’Europa si è trovata di fronte ad alcuni obiettivi molto ambiziosi. Ma sono forse troppo ambiziosi e gli Stati membri, soprattutto quelli nuovi, sono in grado di soddisfare i severi requisiti? Vorrei che vi rendeste conto che i nuovi Stati membri hanno già problemi a soddisfare le norme comunitarie per la gestione dei rifiuti urbani.</p>
      <p sl="pl">Vale la pena sottolineare che i “vecchi” Stati membri hanno avuto molto più tempo per adattare i loro sistemi di gestione dei rifiuti ai severi requisiti, mentre quelli nuovi sono ora obbligati a introdurre meccanismi giuridici e a creare le infrastrutture necessarie molto più rapidamente. La proposta per la nuova direttiva sta causando molte controversie in numerosi paesi, poiché la sua attuazione avrà enormi conseguenze per l’economia.</p>
      <p sl="pl">Non penso ci debba sorprendere, quindi, il fatto che sia stato così difficile raggiungere un compromesso con il Consiglio. Nel corso del dibattito di ieri molti deputati al Parlamento europeo hanno detto di non essere soddisfatti del compromesso sulla direttiva. Temo, però, che l’introduzione di requisiti ancora più severi possa causare problemi all’attuazione di questa legge. La nuova direttiva sui rifiuti obbligherà i paesi che hanno trascurato la gestione dei rifiuti urbani ad adottare misure decisive. Questi paesi saranno obbligati a introdurre meccanismi giuridici ed economici in grado di stimolare anziché gravare l’economia. La nuova direttiva dovrebbe essere uno stimolo allo sviluppo di nuovi modi di creare posti di lavoro.</p>
    </intervention>
    <intervention id="2-225" speaker_id="4751" name="Bart Staes" is_mep="True" mode="written">
      <p sl="nl">Il gruppo Verde/Alleanza libera europea ha appoggiato circa 30 emendamenti di compromesso, ma ha anche presentato degli emendamenti che vanno oltre e mirano a rendere più severo il testo in riferimento ai rifiuti pericolosi, il trattamento dei rifiuti organici, la “cessazione della qualifica di rifiuto” e il concetto di sottoprodotti e rifiuti che cessano di essere tali. Soprattutto volevamo obiettivi vincolanti per ridurre la quantità totale di rifiuti creati e per concentrarci sul riciclaggio e il riutilizzo.</p>
      <p sl="nl">Siamo contrari all’opinione secondo cui gli inceneritori di rifiuti domestici possano essere considerati come sistemi di recupero in base a una formula di efficienza energetica. Infine il testo adottato non stabilisce alcun obiettivo vincolante per la riduzione dei rifiuti. La proposta di finanziare uno studio sui modi per prevenire la creazione di rifiuti è totalmente inadeguata a questo proposito.</p>
      <p sl="nl">Gli obiettivi di riciclaggio e riutilizzo saranno anche stati fissati al 50 per cento e al 70 per cento e agli Stati membri potrà essere chiesto di adottare misure legislative, ma gli obiettivi non sono vincolanti di per sé. Questa è indiscutibilmente un’opportunità sprecata. Nel mio collegio elettorale il pericolo con questa direttiva quadro rivista è che alcuni potrebbero cogliere al volo le norme europee più “deboli” per rimandare in qualche modo gli sforzi che stiamo già facendo. Le Fiandre sono un campione mondiale in questo senso, siamo proprio al primo posto. Tuttavia questa direttiva quadro rivista non è un vero incentivo per noi a fare meglio. E’ un peccato.</p>
    </intervention>
    <intervention id="2-226" speaker_id="1832" name="Marianne Thyssen" is_mep="True" mode="written">
      <p sl="nl">Signor Presidente, il Belgio è da anni un precursore della politica sui rifiuti, quindi, personalmente, avrei preferito un testo più ambizioso. Tuttavia, credo che l’accordo che l’onorevole Jackson è riuscita a raggiungere con la Presidenza slovena mostra ottime capacità negoziali e disponibilità al compromesso da parte sua. Per la prima volta sta per essere introdotta una gerarchia europea sui rifiuti. Inoltre, si stanno facendo notevoli progressi in materia di prevenzione, riciclaggio e raccolta differenziata di rifiuti domestici.</p>
      <p sl="nl">Credo che azzardare una terza lettura e mettere in pericolo nuovamente l’accordo esistente sia troppo rischioso. Dato che ciò che conta di più è che la direttiva venga accolta, ho votato a favore dell’accordo.</p>
    </intervention>
    <intervention id="2-228" speaker_id="58782" name="Konstantinos Droutsas" is_mep="True" mode="written">
      <p sl="el">Le grandi aziende e industrie che inquinano in modo incontrollato fiumi, laghi e falde freatiche con rifiuti tossici non trattati non sono tenute a renderne conto. Esse non vengono tenute a freno da una legislazione che sostanzialmente consente loro di inquinare e pagare multe irrilevanti, se e quando viene scoperta una violazione, ma fanno enormi profitti a spese della salute pubblica e dell’ambiente.</p>
      <p sl="el">L’UE e i governi ne sono consapevoli, ma erigono un muro di silenzio al riguardo. Sperando di aumentare i loro profitti, mettono in pericolo la vita dei lavoratori fingendo di essere “competitivi”, mentre chiedono loro di finanziare misure anti-inquinamento attraverso le tasse.</p>
      <p sl="el">La contaminazione della falda freatica nella regione del fiume Asopos con il cromo esavalente proveniente da attività industriali incontrollate mostra chiaramente le notevoli lacune della legislazione, che si limita a stabilire il contenuto massimo di cromo consentito ma non dà alcuna disposizione riguardo a una sostanza cancerogena così dichiaratamente pericolosa.</p>
      <p sl="el">Le misure proposte dall’UE, anche quando limitano il contenuto di sostanze pericolose, sono invalidate dall’assenza di controlli efficaci e misure anti-inquinamento che colpiscano i profitti delle industrie. Solo la lotta dei lavoratori contro i profitti della plutocrazia può salvaguardare l’inalienabile diritto alla salute e alla vita.</p>
    </intervention>
    <intervention id="2-229" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione dell’onorevole Laperrouze per la seconda lettura sugli standard di qualità ambientale nel settore della politica delle acque, poiché il buono stato chimico delle acque superficiali nell’Unione europea è una condizione fondamentale per la tutela della salute umana e dell’ambiente.</p>
      <p sl="pt">Questa direttiva è positiva perché stabilisce limiti alla concentrazione, nelle acque, di specifici agenti inquinanti dannosi per la salute e chiarisce altri doveri degli Stati membri in termini di inquinamento transfrontaliero.</p>
    </intervention>
    <intervention id="2-230" speaker_id="4466" name="Ilda Figueiredo" is_mep="True" mode="written">
      <p sl="pt">Gli emendamenti adottati migliorano in qualche modo la proposta del Consiglio. A sostegno di questa direttiva vi è un requisito contenuto nella stessa che stabilisce un quadro d’azione comunitario nel campo della politica delle acque e contiene aspetti su cui non concordiamo. E’ questo il caso del principio “chi inquina paga”, che potrebbe servire solo a proteggere coloro che hanno i soldi per inquinare. Basterà loro pagare e poi creare industrie di depurazione per poter continuare le loro attività remunerative a costo dell’inquinamento che, nel frattempo, sono state autorizzate a produrre, magari distruggendo fiumi, foreste, e così via.</p>
      <p sl="pt">Riteniamo sia fondamentale intervenire nell’area della prevenzione dell’inquinamento, tuttavia sappiamo che l’articolo 16 della direttiva quadro elenca vari obblighi in riferimento alla stesura di proposte da parte della Commissione, comprese misure specifiche per combattere l’inquinamento idrico dovuto a singoli agenti inquinanti e gruppi di inquinanti che comportano un notevole rischio per o attraverso l’ambiente acquatico, e fornisce un elenco di sostanze prioritarie, comprese le sostanze pericolose prioritarie, stabilendo anche standard di qualità per quanto riguarda le concentrazioni di sostanze prioritarie nelle acque di superficie, nei sedimenti e nel biota.</p>
      <p sl="pt">Sappiamo anche che il Consiglio non è riuscito a soddisfare le aspettative del Parlamento europeo per quanto riguarda la riclassificazione di alcune sostanze prioritarie, quali le sostanze prioritarie pericolose, e altre aree. Da qui la nostra astensione.</p>
    </intervention>
    <intervention id="2-231" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore di questo testo che stabilisce gli standard di qualità ambientale per le sostanze prioritarie e altri inquinanti per assicurare un elevato grado di protezione dell’ambiente acquatico.</p>
      <p sl="fr">In totale, saranno soggetti agli standard di qualità ambientale 33 agenti inquinanti (principalmente pesticidi e metalli pesanti) trovati in fiumi, laghi e acque costiere. Queste sostanze non solo minacciano la sopravvivenza degli ecosistemi ma mettono anche in pericolo, attraverso la catena alimentare, la salute umana. Il compromesso su cui abbiamo appena votato consentirà agli Stati membri di “fare dei progressi” in modo da soddisfare questi standard entro il 2018.</p>
      <p sl="fr">La Commissione dovrebbe prendere quanto prima la decisione di classificare nuove sostanze come “prioritarie” o “pericolose”.</p>
      <p sl="fr">Vicino alle fonti di inquinamento, richiederà più tempo soddisfare gli standard di qualità ambientale. In queste “zone di mescolamento”, la concentrazione di inquinanti potrebbe essere superiore ai limiti fissati. Dobbiamo dotarci delle necessarie protezioni, in modo che gli Stati membri possano avere le migliori tecniche disponibili di trattamento delle acque quando vengono individuate delle “zone di mescolamento”.</p>
    </intervention>
    <intervention id="2-232" speaker_id="28255" name="Andreas Mölzer" is_mep="True" mode="written">
      <p sl="de">Quando si tratta dell’acqua, il nostro oro liquido, è fondamentale per il futuro preservarne la qualità e non allentare mai i nostri sforzi per proteggerla. In pratica, se la qualità dell’acqua nei nuovi Stati membri dovesse risultare inferiore, e dovessero insorgere dei problemi con gli Stati che non fanno parte dell’UE, noi deputati al Parlamento europeo dovremo intensificare i nostri sforzi per trovare delle soluzioni, in particolare per porre fine allo scarico illegale di rifiuti e trattare il problema delle acque reflue. Poiché la fertilizzazione intensiva in agricoltura può comportare grosse pressioni dal punto di vista idrico, ciò dovrebbe fornire un incentivo per adeguare le misure per promuovere l’agricoltura in modo tale da dare maggior supporto ai metodi ecologici e tradizionali, come quelli utilizzati nell’agricoltura biologica.</p>
      <p sl="de">Credo che questa relazione porterà a un miglior controllo della qualità dell’acqua ed è per questo che ho votato a favore.</p>
    </intervention>
    <intervention id="2-233" speaker_id="38595" name="Rovana Plumb" is_mep="True" mode="written">
      <p sl="ro">Gli elementi principali della proposta di direttiva sono i seguenti:</p>
      <p sl="ro">definizione di standard di qualità dell’acqua (SQA) per le sostanze prioritarie e le sostanze prioritarie pericolose;</p>
      <p sl="ro">introduzione del concetto “zona di mescolamento” dove potrebbero essere superati gli SQA;</p>
      <p sl="ro">compilazione di un inventario di scarichi, emissioni e perdite di sostanze prioritarie e sostanze prioritarie pericolose, che faciliti il controllo del modo in cui vengono conseguiti gli obiettivi della direttiva quadro sulle acque nelle corrispondenti fonti puntuali di inquinamento e la valutazione dell’impatto dell’attuazione del principio “chi inquina paga”;</p>
      <p sl="ro">introduzione di disposizioni relative all’inquinamento transfrontaliero che escludono l’unica responsabilità da parte dello Stato membro per il superamento degli SQA qualora venga dimostrato che tale eccesso sia dovuto all’inquinamento transfrontaliero, ma richiedono comunque l’adozione di azioni congiunte.</p>
      <p sl="ro">Ho votato a favore degli standard di qualità ambientale in materia di politica delle acque perché l’introduzione delle disposizioni relative all’“inquinamento transfrontaliero” è positiva, soprattutto nel caso della Romania, tenendo conto che confiniamo con paesi che non appartengono all’UE e che non sono quindi obbligati a rispettare gli standard imposti a livello comunitario.</p>
    </intervention>
    <intervention id="2-234" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione della collega Laperrouze. Occorre infatti rafforzare la strategia e l’intervento europeo per la tutela delle acque. Ritengo siano necessarie misure specifiche per combattere l’inquinamento idrico prodotto da singoli inquinanti, o gruppi di inquinanti, che presentino un rischio significativo per l’ambiente acquatico. La presente proposta intende garantire un livello elevato di protezione conto i rischi che tali sostanze prioritarie (e alcuni altri inquinanti) comportano per l’ambiente acquatico e per questo definisce degli standard di qualità ambientale. Plaudo alle differenti considerazioni degli standard e delle tipicità biologiche. Faccio i complimenti alla relatrice anche per l’approccio che ha avuto nel trattare il problema, spesso decisamente tecnico e complicato.</p>
    </intervention>
    <intervention id="2-236" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione della collega Kratsa-Tsagaropoulou e appoggio in particolare il ruolo aggiuntivo dato all’Agenzia europea per la sicurezza marittima. L’EMSA è stata istituita in seguito ad alcuni gravi incidenti marittimi e svolge un ruolo importante nel ridurre al minimo le probabilità che si riverifichino nel futuro. E’ giusto che l’EMSA si occupi anche di assicurare la formazione adeguata della gente di mare.</p>
    </intervention>
    <intervention id="2-237" speaker_id="2066" name="Fernand Le Rachinel" is_mep="True" mode="written">
      <p sl="fr">Alla luce dei recenti disastri delle navi Erika e Prestige , l’errore umano si è rivelato un aspetto importante per la sicurezza marittima. La buona formazione del personale di bordo è quindi essenziale.</p>
      <p sl="fr">A tale proposito vorrei sollevare due questioni che ritengo fondamentali.</p>
      <p sl="fr">La prima riguarda la logica alla base dell’approccio europeo: il rifiuto di promuovere in alcun modo l’assunzione di marinai provenienti dagli Stati membri. Infatti, non solo non si dà a questi ultimi alcuna priorità (come invece accade in tutte le altre aree economiche e sociali), ma viene addirittura incoraggiata l’assunzione di marinai di paesi terzi. Questo approccio deliberatamente antinazionale non può che aumentare l’attuale carenza di marinai qualificati cittadini dell’UE e la crescente mancanza di interesse per questa professione difficile e pericolosa. Tutto ciò a favore di una manodopera non qualificata ed economica dall’Asia.</p>
      <p sl="fr">Secondo, dobbiamo tutelarci al massimo in termini di qualità della formazione, supervisione della stessa ed emissione di certificati. Anziché il reciproco riconoscimento di qualifiche basate su standard tecnici minimi non comunitari, dovremmo riconoscere il vero valore delle nostre qualifiche attuali e salvare le nostre professioni marittime in nome della sicurezza marittima e della protezione dell’occupazione nazionale.</p>
    </intervention>
    <intervention id="2-992" speaker_id="23768" name="Bogusław Liberadzki" is_mep="True" mode="written">
      <p sl="pl">Voto a favore della proposta di direttiva del Parlamento europeo e del Consiglio sui requisiti minimi di formazione della gente di mare [COM(2007)0610 – C6-0348/2007 – 2007/0219(COD) ].</p>
      <p sl="pl">I ritocchi alle disposizioni della direttiva sui requisiti minimi di formazione della gente di mare della relazione dell’onorevole Kratsa-Tsagaropoulou sembrano giusti e appropriati, perché consentiranno un maggior rispetto delle disposizioni della direttiva stessa, il cui scopo è aumentare le conoscenze e competenze della gente di mare e anche di fornire maggiori garanzie in termini di sicurezza e prevenzione dell’inquinamento marino.</p>
    </intervention>
    <intervention id="2-239" speaker_id="4466" name="Ilda Figueiredo" is_mep="True" mode="written">
      <p sl="pt">Poiché i medicinali veterinari usati per il trattamento e il benessere di animali destinati all’alimentazione umana potrebbero lasciare dei residui in questi animali, deve essere eseguita una valutazione dei rischi del limite di sicurezza di tutte le sostanze farmacologicamente attive contenute nei prodotti veterinari.</p>
      <p sl="pt">La proposta della Commissione di abrogare il regolamento (CEE) n. 2377/90 mira a risolvere le difficoltà incontrate nell’applicazione della legislazione esistente. Essa propone modi alternativi per conseguire un elevato grado di protezione del consumatore assieme alla disponibilità continua e allo sviluppo di medicinali veterinari per il mercato europeo e il buon funzionamento del commercio intracomunitario ed extracomunitario di alimenti di origine animale.</p>
      <p sl="pt">La relatrice sottolinea anche che, poiché l’obiettivo principale è la tutela della salute umana, è necessario un approccio più coerente per l’analisi dei rischi e il controllo di residui di sostanze farmacologicamente attive che potrebbero essere presenti negli alimenti prodotti o importati nell’Unione europea.</p>
    </intervention>
    <intervention id="2-240" speaker_id="2338" name="Ian Hudghton" is_mep="True" mode="written">
      <p sl="en">Le semplificazioni proposte delle norme relative alle sostanze farmacologicamente attive negli alimenti di origine animale sono positive, quindi accolgo la relazione dell’onorevole Doyle.</p>
    </intervention>
    <intervention id="2-242" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Ci aspettiamo che gli Stati membri dell’UE intervengano incessantemente a favore della lotta contro la povertà. Sia i responsabili delle decisioni politiche che le agenzie, pubbliche e private, devono assumersi le proprie responsabilità in materia di occupazione, imprese commerciali e istruzione per prevenire l’esclusione sociale e combattere la povertà.</p>
      <p sl="sv">D’altro canto, non pensiamo che l’UE debba condurre campagne di informazione e relazioni pubbliche rivolte al pubblico. I 17 milioni di euro messi da parte per l’Anno europeo sarebbero più utili nelle mani dei cittadini più poveri.</p>
    </intervention>
    <intervention id="2-243" speaker_id="33968" name="Titus Corlăţean" is_mep="True" mode="written">
      <p sl="ro">Con il mio voto ho appoggiato la proposta di decisione relativa alla designazione del 2010 come Anno europeo della lotta alla povertà e all’esclusione sociale.</p>
      <p sl="ro">Oltre alle azioni prioritarie citate nella proposta di decisione, riteniamo che sia assolutamente necessario introdurre uno stipendio minimo garantito in tutti gli Stati dell’Unione europea per una lotta efficace contro la povertà.</p>
      <p sl="ro">Nel mio paese, la Romania, dopo tre anni di governo di destra, il 40 per cento dei dipendenti vive sotto la soglia di povertà perché non è in grado di affrontare i costi del paniere del consumatore e delle bollette invernali.</p>
      <p sl="ro">A causa dell’introduzione dell’aliquota di imposta unica nel 2005 da parte del governo di destra, si è verificata un’eccessiva polarizzazione della società, nonché un aumento della povertà. Nel 2007 solo il 5 per cento dei dipendenti rumeni guadagnava più di 2 000 leu romeni, circa 500 euro.</p>
      <p sl="ro">Nel caso della Romania, è necessario rinunciare all’aliquota d’imposta singola e adottare un’aliquota progressiva, contemporaneamente all’esenzione fiscale per i capitali reinvestiti. In questo modo la polarizzazione della società diminuirebbe e si otterrebbe un sistema fiscale più equo perché la gente con un reddito minore pagherebbe meno tasse rispetto a quella con reddito elevato o molto elevato.</p>
    </intervention>
    <intervention id="2-244" speaker_id="4466" name="Ilda Figueiredo" is_mep="True" mode="written">
      <p sl="pt">Anche se sappiamo che non è sufficiente dedicare un anno alla lotta contro la povertà per assicurarci che vengano adottate le misure adeguate, abbiamo votato a favore della relazione per cercare quanto meno di dare maggiore importanza a quest’argomento.</p>
      <p sl="pt">Tuttavia, desideriamo anche mettere in guardia sulla gravità di ciò che sta accadendo e delle conseguenze delle misure che continuano a promuovere la liberalizzazione e privatizzazione di settori e servizi pubblici fondamentali, la deregolamentazione del mercato del lavoro, posti di lavoro precari e scarsamente retribuiti e l’aumento dei prezzi di beni di prima necessità. Tutto ciò sta aiutando i gruppi economici e finanziari ad aumentare i loro guadagni inattesi a costo di un aumento della povertà.</p>
      <p sl="pt">Per questo motivo, pur appoggiando la relazione, insistiamo affinché vengano terminate le politiche neoliberali della strategia di Lisbona e del Patto di stabilità, e chiediamo politiche alternative che garantiscano l’integrazione sociale di bambini, donne, lavoratori e delle loro famiglie. Abbiamo bisogno di misure che valorizzino il lavoro, aumentino l’occupazione con diritti, assicurino servizi pubblici di qualità per tutti, alloggi dignitosi, previdenza sociale pubblica e universale, una politica agricola che aumenti la produzione e le entrate di chi lavora la terra e garantisca un reddito decoroso per i pescatori.</p>
    </intervention>
    <intervention id="2-245" speaker_id="1164" name="Bruno Gollnisch" is_mep="True" mode="written">
      <p sl="fr">Ogni “Anno europeo” è una scusa per l’UE per spendere grosse somme intese a pubblicizzare un tema ritenuto interessante per i media .</p>
      <p sl="fr">Quindi il 2010 sarà l’anno per la lotta contro la povertà. Sarà anche l’anno per la lotta contro la globalizzazione, che causa disoccupazione? Sarà anche l’anno per la lotta contro l’immigrazione, che porta alla riduzione dei salari in Europa? Sarà anche l’anno in cui abbandoneremo le politiche economiche, commerciali, finanziarie e fiscali che stanno trascinando nella povertà le classi medie d’Europa? Sarà “europeo”, così preso tra la lotta contro la povertà nel mondo e la priorità data inevitabilmente agli immigrati di paesi terzi che sono considerati tra i gruppi più vulnerabili al mondo?</p>
      <p sl="fr">E’ uno scandalo che in Europa ci sia una povertà crescente e persistente. Essa merita di più di un “Anno europeo” che promuove l’eurocrazia. Merita di essere al centro di tutte le decisioni che prendete. Purtroppo, l’esperienza ci mostra che, a prescindere dalle dichiarazioni preconfezionate, non è così.</p>
    </intervention>
    <intervention id="2-246" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Nel marzo del 2000 il Consiglio europeo ha invitato gli Stati membri e la Commissione ad adottare delle misure per svolgere “un ruolo decisivo per l’eliminazione della povertà” entro il 2010. Ciò sarebbe stato conseguito attraverso il metodo aperto di coordinamento, che di per sé è positivo poiché adotta un approccio decentrato.</p>
      <p sl="sv">Intervenire nella lotta contro la povertà è estremamente urgente. Tuttavia, queste attività dovrebbero essere svolte in tutti i loro aspetti principali da parte degli Stati membri in collaborazione con le organizzazioni internazionali con ampia legittimità democratica, come le Nazioni Unite.</p>
      <p sl="sv">Non approviamo vari punti della proposta della Commissione e anche della relazione del Parlamento che, tra l’altro, sottolinea l’importanza del sostegno strutturale e della necessità che l’UE fornisca assistenza a regioni ultraperiferiche. Disapproviamo anche l’Anno europeo della lotta alla povertà e all’esclusione sociale, un anno che ha lo scopo di sensibilizzare ma che compare prevalentemente nella relazione in questione. Sono stati celebrati altri anni internazionali e campagne di questo tipo. Dobbiamo chiederci se vale la pena stanziare 17 milioni di euro per questa iniziativa e quale sia effettivamente il valore aggiunto. Siamo convinti che queste risorse finanziarie sarebbero più utili nei bilanci nazionali degli Stati membri, dove contribuirebbero davvero all’urgente lotta contro la povertà e l’esclusione sociale.</p>
      <p sl="sv">Sulla base di tali argomentazioni abbiamo votato contro la relazione.</p>
    </intervention>
    <intervention id="2-247" speaker_id="2338" name="Ian Hudghton" is_mep="True" mode="written">
      <p sl="en">Speriamo che la designazione del 2010 come “Anno europeo della lotta alla povertà e all’esclusione sociale” porti a effettivi progressi in tutta l’Unione europea nell’affrontare le diseguaglianze. La relazione giustamente sottolinea che, perché le attività in quest’ambito siano efficaci, sarà necessaria una cooperazione a livello europeo, nazionale, regionale e locale. La mia nazione, la Scozia, ha un tasso di povertà ancora molto elevato, il che è una vera vergogna, soprattutto data l’immensa ricchezza del paese. Fortunatamente ora abbiamo un governo impegnato ad affrontare la questione dell’esclusione sociale ereditata da successive amministrazioni unioniste. L’impegno del governo scozzese è totalmente conforme ai principi delineati nella relazione Panayotopoulos-Cassiotou che sono stato felice di appoggiare.</p>
    </intervention>
    <intervention id="2-991" speaker_id="4260" name="Eija-Riitta Korhola" is_mep="True" mode="written">
      <p sl="fi">Signor Presidente, sono a favore della proposta relativa all’Anno europeo della lotta alla povertà e all’esclusione sociale (2010). Tuttavia, nella sua relazione la collega Panayotopoulos-Cassiotou ha aggiunto ciò che ritengo essere alcuni elementi fondamentali al progetto, peraltro eccellente, della Commissione.</p>
      <p sl="fi">Prima di tutto, la relazione giustamente ci ricorda la complessità delle strutture che portano alla povertà e all’esclusione sociale e amplia la definizione di gruppi a rischio. Secondo, presta giustamente più attenzione all’importanza, non solo della previdenza sociale, ma anche del miglioramento dei livelli di occupazione, e sottolinea anche l’importanza di concentrarsi sulla necessità di rendere le retribuzioni un modo per combattere la povertà e l’esclusione sociale. Terzo, la relazione dell’onorevole Panayotopoulos-Cassiotou coglie l’importanza della formazione continua e sottolinea la necessità di dare a tutti pari opportunità per affinare le proprie competenze in base ai cambiamenti del mercato del lavoro.</p>
      <p sl="fi">C’è la necessità impellente di affrontare la questione della lotta alla povertà e all’esclusione sociale in un modo nuovo. Con mio piacere ho notato che lo stanziamento di 17 milioni di euro destinato all’Anno europeo rappresenta la somma più elevata mai stanziata per un Anno europeo. Anche questo ne dimostra l’elevata importanza politica.</p>
    </intervention>
    <intervention id="2-248" speaker_id="2057" name="Carl Lang" is_mep="True" mode="written">
      <p sl="fr">La Commissione europea propone di designare il 2010 come “L’Anno europeo della lotta alla povertà e all’esclusione sociale” . Dato il bilancio più consistente mai destinato a un Anno europeo, le connotazioni politiche del progetto sono anche troppo chiare. Quest’anno di “lotta” servirà solo per dare impulso all’immagine di un’Unione europea che assiste al completo fallimento della sua strategia di Lisbona.</p>
      <p sl="fr">Sebbene la lotta alla povertà e all’esclusione sociale siano una priorità e debbano essere appoggiate, nonostante tutte queste pie speranze, l’Europa non avrà fatto niente per migliorare la vita dei 78 milioni di europei che vivono sotto la soglia di povertà. E’ questo il motivo per cui voterò contro questa relazione, il cui unico scopo politico riconosciuto è quello di assecondare la propaganda degli euroglobalisti.</p>
      <p sl="fr">Dopo il voto negativo degli irlandesi, è ora che l’arroganza degli ultraeuropei venga sostituita da un riesame obiettivo dell’attuale integrazione europea. Questo sistema deve essere urgentemente rinnovato se vogliamo mantenere un’Europa di cooperazione e non di sottomissione. Deve emergere, infine, un’Europa delle nazioni che promuova l’assistenza comunitaria e la priorità agli europei.</p>
    </intervention>
    <intervention id="2-249" speaker_id="5570" name="José Ribeiro e Castro" is_mep="True" mode="written">
      <p sl="pt">Le crescenti preoccupazioni per la disoccupazione e i prezzi sempre maggiori dei beni di prima necessità e del carburante in tutto il continente sono una valida ragione per affrontare il problema della povertà e dell’esclusione sociale, che colpisce circa il 16 per cento della popolazione.</p>
      <p sl="pt">Vorrei congratularmi con la relatrice, che è presidente dell’intergruppo “Famiglia e protezione dell’infanzia”, di cui sono il vicepresidente, per il suo lavoro. Al pari di lei, mi interesso a coloro che sono più afflitti da questa piaga e che hanno enormi difficoltà a superarla. Desidero appoggiare la sua raccomandazione di tenere sempre in considerazione le difficili circostanze delle regioni ultraperiferiche, insulari e zone colpite dal declino industriale.</p>
      <p sl="pt">La proposta della Commissione europea ci infonde speranza di una maggiore consapevolezza collettiva, pubblica e privata, individuale e comunitaria, di questo fenomeno e di un impegno da parte dell’Unione e degli Stati membri a cercare soluzioni che devono essere basate sulla dignità intrinseca e inalienabile di ogni essere umano.</p>
      <p sl="pt">La strategia di Lisbona ha cercato di affermare la competitività europea a livello globale assicurando la coesione sociale e investendo nell’occupazione. Nonostante essa non abbia avuto successo, spero che il 2010 aiuterà a risvegliare negli europei la consapevolezza della necessità di una maggiore coesione sociale.</p>
      <p sl="pt">Ho votato a favore della relazione.</p>
    </intervention>
    <intervention id="2-250" speaker_id="4545" name="Catherine Stihler" is_mep="True" mode="written">
      <p sl="en">Il 2010 sarà l’Anno europeo della lotta alla povertà e all’esclusione sociale. Mi auguro che la questione della povertà infantile in tutta l’UE venga sottolineata e che gli Stati membri adottino misure concrete per debellarla.</p>
    </intervention>
    <intervention id="2-990" speaker_id="28382" name="Andrzej Jan Szejna" is_mep="True" mode="written">
      <p sl="pl">Comprendiamo tutti l’importanza della povertà e dell’esclusione sociale? Siamo consapevoli del fatto che nel 2006 il 16 per cento dei cittadini dell’Europa dei 25 (78 milioni di persone) vivevano sotto la soglia di povertà?</p>
      <p sl="pl">Sono a favore della designazione del 2010 come Anno europeo della lotta alla povertà e all’esclusione sociale. E’ nostro dovere morale aumentare la consapevolezza sociale a questo proposito. L’Anno europeo dovrebbe rendere la gente consapevole del fatto che in Europa esistono povertà ed esclusione sociale e far capire che esse hanno un impatto distruttivo sullo sviluppo sociale ed economico. Dovrebbe promuovere l’importanza della responsabilità collettiva, coinvolgendo non solo i responsabili delle decisioni politiche, ma anche gli operatori del settore pubblico e di quello privato. Il nostro compito è raggiungere una crescita economica stabile entro il 2010, con un maggior numero di migliori posti di lavoro e una maggiore coesione sociale.</p>
      <p sl="pl">Voto a favore della relazione dell’onorevole Panayotopoulos-Cassiotou.</p>
    </intervention>
    <intervention id="2-252" speaker_id="4466" name="Ilda Figueiredo" is_mep="True" mode="written">
      <p sl="pt">Il Parlamento europeo ha deciso di appoggiare la posizione della Commissione e del Consiglio riguardo al desiderio della Slovacchia di adottare la moneta unica dal 1° gennaio 2009, sebbene abbia qualche perplessità in merito ad alcune discrepanze tra le relazioni sulla convergenza da parte della Commissione e della BCE in riferimento alla sostenibilità dell’inflazione.</p>
      <p sl="pt">E’ interessante anche che la relazione esprima preoccupazioni riguardo a ciò che considera lo “scarso sostegno registrato nei confronti dell’euro tra i cittadini slovacchi”. Inoltre, anziché cercare di affrontare le ragioni di questo scarso sostegno, invita le autorità slovacche a intensificare la campagna di informazione pubblica volta a spiegare i “vantaggi della moneta unica”, e contemporaneamente le esorta ad adottare tutte le misure necessarie per ridurre gli aumenti dei prezzi durante il periodo di transizione.</p>
      <p sl="pt">Ancora una volta, è un peccato che non ci sia possibile sapere cosa pensi esattamente la maggioranza dei cittadini slovacchi riguardo a tutto ciò che sta accadendo, in particolare la loro adesione all’euro. E’ questo il motivo della nostra astensione.</p>
      <p sl="pt">Le conseguenze per il Portogallo sono ben note e ci spingono a opporci in modo inequivocabile.</p>
    </intervention>
    <intervention id="2-253" speaker_id="1413" name="Glyn Ford" is_mep="True" mode="written">
      <p sl="en">Appoggerò la relazione sull’adozione della moneta unica da parte della Slovacchia il 1° gennaio del prossimo anno. Fin da quando è stato introdotto, l’euro è sempre stato un successo ovunque e si è rapidamente affermato come valuta di riserva a livello globale, sfidando il monopolio del dollaro. Tutto sembra far pensare che continuerà a prosperare. In qualità di fermo sostenitore dell’euro, vorrei che fosse il mio stesso paese, l’Inghilterra, ad essere sul punto di adottarlo. E’ stato difficile per me immaginare che paesi che non erano neanche Stati membri dell’Unione quando è stata adottata la moneta unica l’abbiano adottata prima del Regno Unito. Rischiamo di essere lasciati indietro come parte semi-staccata dell’Unione.</p>
    </intervention>
    <intervention id="2-254" speaker_id="28275" name="Małgorzata Handzlik" is_mep="True" mode="written">
      <p sl="pl">La Slovacchia è il primo paese dell’ex blocco comunista a desiderare di entrare a far parte dell’area dell’euro a partire dal 1° gennaio 2009. La dinamica economia slovacca soddisfa i criteri di convergenza specificati nel Trattato di Maastricht. L’adesione all’Unione economica e monetaria consentirà alla Slovacchia di godere dei numerosi vantaggi offerti dalla moneta unica e questo sarà sicuramente un altro stimolo per l’economia del paese.</p>
      <p sl="pl">E’ vero che sono stati sollevati dubbi riguardo alla capacità della Slovacchia di sostenere il basso tasso di inflazione o il disavanzo di bilancio in futuro. Tuttavia, come ha giustamente osservato il relatore nel corso del suo intervento, l’aumento dell’inflazione è un problema che non riguarda solo gli slovacchi ma l’intera Unione europea, compresa l’area dell’euro. Come tutti gli Stati che fanno già parte dell’Unione economica e monetaria, la Slovacchia deve continuare ad adottare una politica macroeconomica che assicuri il rispetto dei criteri di convergenza.</p>
      <p sl="pl">L’esperienza della Slovacchia in termini di adozione della moneta unica sarà sicuramente un’ottima preparazione per la Polonia. Dobbiamo osservare attentamente il nostro vicino meridionale.</p>
      <p sl="pl">Come sottolinea il relatore, l’adozione dell’euro non gode di un grande appoggio da parte del popolo slovacco. Spero che l’adesione della Slovacchia all’area dell’euro verrà preceduta da una campagna di informazione che convinca e soprattutto prepari adeguatamente gli slovacchi al cambio di valuta.</p>
    </intervention>
    <intervention id="2-255" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Casa sull’adozione dell’euro in Slovacchia. Questo paese, che conta poco più di 5 milioni di abitanti, è indipendente da soli 15 anni. In un periodo così limitato la Slovacchia si è sviluppata sia politicamente che economicamente e ora sta per entrare a far parte dell’area dell’euro. L’esperienza slovacca smentisce chi afferma che la Scozia è troppo piccola per diventare una nazione prospera e indipendente all’interno dell’Unione europea.</p>
    </intervention>
    <intervention id="2-256" speaker_id="1186" name="Astrid Lulling" is_mep="True" mode="written">
      <p sl="fr">Ho votato a favore della relazione Casa sull’adozione della moneta unica da parte della Slovacchia il 1° gennaio 2009 , dove il Parlamento europeo viene convinto dalle raccomandazioni positive della Commissione, della BCE e del Consiglio.</p>
      <p sl="fr">Effettivamente la Slovacchia ha fatto enormi sforzi per soddisfare i requisiti di Maastricht e i criteri di convergenza. La crescita dell’economia slovacca dalla caduta del regime sovietico è stata notevole e l’adozione della moneta unica da parte della Slovacchia sarà il giusto premio per il paese, che ha attuato una rigida agenda di riforme.</p>
      <p sl="fr">Per quanto riguarda l’inflazione, il Parlamento europeo ha espresso i propri dubbi sulla sostenibilità a medio e lungo termine in Slovacchia, come specificato dall’ultima relazione sulla convergenza della BCE. Tuttavia, riteniamo che il governo slovacco possa adottare le misure necessarie per evitare che l’inflazione aumenti una volta che il paese sarà entrato a far parte dell’area dell’euro.</p>
      <p sl="fr">Non dimentichiamo che le previsioni di inflazione per l’area dell’euro per il 2009 sono decisamente superiori all’obiettivo del 2 per cento della BCE. Sarebbe quindi ingiusto penalizzare la Slovacchia perché fa fatica a soddisfare dei criteri che neanche i membri dell’area dell’euro soddisferanno nel 2009.</p>
    </intervention>
    <intervention id="2-257" speaker_id="28255" name="Andreas Mölzer" is_mep="True" mode="written">
      <p sl="de">Alla fine di aprile, il 53 per cento degli slovacchi era ancora contrario all’adozione dell’euro. I loro timori, come la perdita di sovranità a favore della Banca centrale europea e l’aumento dei prezzi, dovrebbero essere presi in seria considerazione. Posticipare l’adesione all’area dell’euro consente ai paesi interessati di portare avanti le riforme necessarie a un ritmo più tranquillo e lascia alla gente più tempo per adattarsi.</p>
      <p sl="de">Se accettiamo che paesi come il Regno Unito, la Danimarca e la Svezia mantengano la loro indipendenza in materia di politica monetaria, dovremmo concedere questo diritto anche ad altri paesi. In ogni caso, il popolo è sovrano, quindi sta a lui decidere. Questa decisione va dunque rispettata e non manipolata, come è successo con la Costituzione, che viene discussa ancora una volta. Ritengo che qui non sia stata presa sufficientemente in considerazione la volontà del popolo, quindi mi sono astenuto.</p>
    </intervention>
    <intervention id="2-258" speaker_id="4293" name="Gabriele Stauner" is_mep="True" mode="written">
      <p sl="de">Mi sono astenuta dal votare sull’adozione della moneta unica da parte della Slovacchia il 1° gennaio 2009, perché dubito che la politica monetaria della Slovacchia non sia stata oggetto di manipolazioni. Inoltre, data l’attuale insicurezza riguardo al futuro dell’Unione europea dopo l’esito del referendum irlandese, penso che sarebbe il caso di analizzarne prima le cause e non continuare con il processo di integrazione della politica monetaria come se non fosse successo niente.</p>
    </intervention>
    <intervention id="2-989" speaker_id="28382" name="Andrzej Jan Szejna" is_mep="True" mode="written">
      <p sl="pl">Voterò a favore della relazione dell’onorevole Casa sull’adozione della moneta unica da parte della Slovacchia il 1° gennaio 2009.</p>
      <p sl="pl">Il relatore ha presentato una relazione molto valida ed equilibrata.</p>
      <p sl="pl">Dobbiamo concordare sul fatto che l’area dell’euro è un successo nel cammino verso il rafforzamento dell’integrazione europea. Quindi sono necessari ulteriori allargamenti di quest’area ed è positivo che un altro paese si unisca presto al gruppo.</p>
      <p sl="pl">Vorrei dire, inoltre, che a ogni allargamento dell’area dell’euro dovremmo assicurarci che questo progetto europeo incontri il favore del pubblico, e dovremmo anche assicurarci che questi allargamenti mirino a rafforzare la politica economica comune europea.</p>
    </intervention>
    <intervention id="2-988" speaker_id="23788" name="Adam Bielan" is_mep="True" mode="written">
      <p sl="pl">Signor Presidente, concordo con il relatore sul fatto che esistono considerevoli differenze all’interno delle varie regioni e che le analisi su cui si basano le suddivisioni del denaro dell’Unione dovrebbero tenere in considerazione questo problema.</p>
      <p sl="pl">E’ evidente nei nuovi Stati membri. In Polonia, per esempio, la più importante divisione sociale che colpisce i polacchi è il divario crescente in termini di ricchezza. Attualmente ben il 12 per cento della popolazione vive in condizioni di estrema povertà. Le differenze maggiori continuano a essere quelle tra la città e la campagna.</p>
      <p sl="pl">Sebbene la regione di Malopolska sia al quarto posto nel paese in termini di PIL, la disoccupazione qui è un problema, e colpisce soprattutto la popolazione rurale. Nella vicina regione di Świętokrzyskie tra gli abitanti delle campagne vi è il 55,5 per cento dei disoccupati (di cui l’88 per cento, oltre a essere costituito da disoccupati, non ha diritto a sussidi).</p>
      <p sl="pl">Il prolungarsi di tali situazioni riduce le possibilità di queste persone di superare l’“esclusione sociale” di cui si è tanto parlato nel corso di questa sessione parlamentare.</p>
    </intervention>
    <intervention id="2-260" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">La delegazione moderata al Parlamento europeo oggi ha espresso il suo voto contrario sulla relazione di iniziativa (A6-0212/2008) dell’onorevole Gábor Harangozós (PSE, HU) sull’impatto della politica di coesione sull’integrazione delle comunità e dei gruppi vulnerabili.</p>
      <p sl="sv">Non pensiamo che la coesione verrà rafforzata con la definizione di ulteriori gruppi vulnerabili nella società o stabilendo altre categorie statistiche. Anzi, riteniamo che formulare una politica di distribuzione sia una responsabilità nazionale. Inoltre, il Parlamento europeo non dovrebbe chiedere, a quest’altezza, un ulteriore appoggio dopo il 2013, poiché ciò significherebbe ignorare i risultati di tale politica.</p>
    </intervention>
    <intervention id="2-261" speaker_id="4466" name="Ilda Figueiredo" is_mep="True" mode="written">
      <p sl="pt">Mi dispiace che le proposte contenute nel mio parere, che abbiamo presentato in plenaria e che sono state adottate dalla commissione per l’agricoltura e sviluppo rurale, in particolare sulla necessità di rivedere la PAC per cambiare gli obiettivi delle sue riforme precedenti, abbiano causato la perdita di utili per piccoli e medi agricoltori, assenteismo a abbandono delle attività agricole, favorendo solo i grandi proprietari terrieri.</p>
      <p sl="pt">Mi dispiace anche che non sia stata data sufficiente importanza all’offerta continuativa di servizi pubblici di elevata qualità nelle aree rurali (comprese le zone di montagna e le regioni ultraperiferiche) per combatterne l’isolamento e fornire accesso universale all’istruzione, alla sanità, al trasporto e alle telecomunicazioni, alla cultura e una vita dignitosa per gli agricoltori e le loro famiglie.</p>
      <p sl="pt">Infine, sono delusa perché la risoluzione finale non tiene conto della necessità di aumentare gli aiuti per le associazioni e le cooperative di agricoltori, le cantine sociali e altre istituzioni locali nel campo dell’artigianato e altre attività complementari all’agricoltura in modo da facilitarne la commercializzazione dei prodotti, la creazione di mercati locali e rapporti più stretti tra produttori e consumatori.</p>
    </intervention>
    <intervention id="2-262" speaker_id="31123" name="Pedro Guerreiro" is_mep="True" mode="written">
      <p sl="pt">In quale modo la maggioranza parlamentare intende usare la politica di coesione per promuovere l’integrazione di comunità e gruppi vulnerabili quando:</p>
      <p sl="pt">nasconde il fatto che esistono paesi in situazioni di divergenza economica rispetto all’UE nel nome della “convergenza nominale” in base al Patto di stabilità e all’euro?</p>
      <p sl="pt">rifiuta di sottolineare il fatto che la politica regionale è uno strumento indispensabile per la promozione della coesione economica e sociale i cui obiettivi prioritari sono la riduzione delle disparità regionali, la promozione della convergenza reale e la stimolazione della crescita e dell’occupazione, che serve anche come mezzo di ridistribuzione e compensazione dei costi del mercato interno, l’Unione economica e monetaria (UEM) e la liberalizzazione del commercio internazionale per le regioni più arretrate?</p>
      <p sl="pt">rifiuta di sottolineare la necessità di aiutare le regioni più svantaggiate, le aree con problemi strutturali permanenti, le regioni ultraperiferiche e le aree interessate dalla ristrutturazione industriale, trasferimenti o cessazioni di esercizio, per rafforzare la coesione economica e sociale e l’integrazione sociale delle comunità e dei gruppi più vulnerabili?</p>
      <p sl="pt">o quando:</p>
      <p sl="pt">rifiuta di sottolineare la vitale importanza dei servizi pubblici per la coesione economica e sociale o di affermare che il fattore della vicinanza è essenziale per assicurare l’accessibilità e la disponibilità di questi servizi per l’intera popolazione?</p>
    </intervention>
    <intervention id="2-263" speaker_id="2338" name="Ian Hudghton" is_mep="True" mode="written">
      <p sl="en">La relazione Harangozó offre alcune importanti considerazioni sull’esclusione sociale. Il testo sottolinea giustamente che l’esclusione sociale e l’impoverimento esistono nelle aree sia urbane che rurali. Essa sottolinea inoltre l’importanza delle autorità regionali e locali, delle parti socioeconomiche e delle ONG coinvolte per lo sviluppo di strategie per lottare contro l’esclusione sociale. Tuttavia, questo Emiciclo non ha adottato l’emendamento del mio gruppo sull’agenda sociale e, quindi, sui diritti dei cittadini ad avere un reddito e accesso all’istruzione e alla formazione. Di conseguenza mi sono astenuto dal voto.</p>
    </intervention>
    <intervention id="2-264" speaker_id="4461" name="Luís Queiró" is_mep="True" mode="written">
      <p sl="pt">La politica di coesione è una priorità dell’UE che occupa un posto fondamentale nel bilancio (un terzo dell’intero bilancio dell’UE). Si basa sul principio della solidarietà e mira a ridurre le disparità economiche, sociali e territoriali tra gli Stati membri e le loro 268 regioni. Tuttavia, nonostante il grande impegno di tutti, queste disparità rimangono.</p>
      <p sl="pt">Sono in aumento i segnali che indicano che le regioni più sottosviluppate hanno ancora difficoltà a uscire dal circolo della povertà. In particolare, ci sorprende l’aumento dei gruppi vulnerabili, dati gli investimenti in queste regioni. Siamo consapevoli anche che il passaggio dalla povertà all’esclusione sociale e all’emarginazione può essere rapido. Questo problema sembrerebbe sempre più essere radicato nello sviluppo spaziale e territoriale stesso. Abbiamo quindi bisogno di informazioni pertinenti per risolvere un problema che si nasconde dietro a vari strati di esclusione (ad esempio, la disoccupazione a lungo termine spesso comporta un’inattività prolungata che riduce la capacità di coloro che ne sono colpiti di superare la loro esclusione sociale e le loro difficoltà economiche).</p>
      <p sl="pt">Credo sia essenziale dare la massima priorità al collegamento tra lo sviluppo territoriale e il fenomeno dell’esclusione, in modo da riuscire a raggiungere l’obiettivo dello sviluppo sostenibile, usando gli strumenti finanziari disponibili in modo più efficace per affrontare le disparità che continuano a esistere.</p>
    </intervention>
    <intervention id="2-265" speaker_id="28382" name="Andrzej Jan Szejna" is_mep="True" mode="written">
      <p sl="pl">Voto a favore della relazione Harangozó sull’impatto della politica di coesione sull’integrazione delle comunità e dei gruppi vulnerabili.</p>
      <p sl="pl">Concordo sul fatto che è necessario introdurre un approccio che tenga in considerazione l’aspetto microregionale e che si concentri sulle disparità intraregionali e le zone più sensibili. In alcuni casi le diseguaglianze a livello intraregionale sono più consistenti di quelle tra regioni. La mancanza di un approccio di questo tipo potrebbe portare all’aumento delle divisioni regionali e all’ulteriore deterioramento della situazione nelle aree emarginate. Non dimentichiamo che l’obiettivo e il principio alla base della politica regionale europea è quello di ridurre le differenze di sviluppo tra le singole aree dell’Unione europea, e il fenomeno dell’esclusione non è ancora stato preso nella dovuta considerazione negli strumenti politici.</p>
      <p sl="pl">Nei nuovi Stati membri l’emarginazione sociale e l’assenza di garanzie in termini di pari opportunità emergono con maggiore frequenza nelle aree rurali, mentre le iniziative economiche e sociali a livello regionale sono spesso incentrate su obiettivi dinamici, principalmente i centri urbani.</p>
    </intervention>
    <intervention id="2-267" speaker_id="31123" name="Pedro Guerreiro" is_mep="True" mode="written">
      <p sl="pt">Senza alcun dubbio questa relazione d’iniziativa del Parlamento europeo è molto importante e attuale, tuttavia nonostante sollevi numerose questioni rilevanti sullo sfruttamento di legname e risorse ittiche, essa non ha a che vedere con il contesto dei rapporti commerciali tra l’UE e questi paesi, soprattutto quando fa nuovamente riferimento all’“accordo di partenariato economico (APE) con i paesi dell’Africa occidentale, che non è stato ancora completamente definito e firmato”. La risoluzione “esorta nuovamente la Commissione ad agire conformemente all’obiettivo fondamentale degli APE, che consiste nella promozione dell’integrazione regionale e nel rafforzamento della posizione economica dei paesi ACP, e sottolinea in modo particolare, in tale contesto, la posizione dei paesi dell’Africa occidentale”, che sarebbe un tentativo di convincere questi paesi a “comprare a scatola chiusa”.</p>
      <p sl="pt">Inoltre, tra altre importanti questioni, mentre sottolinea che in questi paesi vi sono “mezzi per il monitoraggio e il controllo delle attività dei pescherecci insufficienti”, raccomanda “l’instaurazione di servizi di controllo e di vigilanza, tramite la creazione di centri di controllo, la formazione di ispettori o l’acquisto di navi pattuglia e mezzi aerei, in quanto tali paesi non sono dotati delle risorse tecniche e umane necessarie a svolgere detti compiti”, misure che, se portate avanti, dovranno rispettare completamente la sovranità, e l’esercizio di tale sovranità, di questi paesi in riferimento alle loro ZEE.</p>
    </intervention>
    <intervention id="2-268" speaker_id="2338" name="Ian Hudghton" is_mep="True" mode="written">
      <p sl="en">Approvo lo slancio generale della relazione Schmidt. Le politiche dell’UE hanno un impatto profondo sulle economie, l’ambiente e le società dell’Africa occidentale ed è imperativo che ci assumiamo la responsabilità delle nostre azioni quando abbiamo a che fare con le nazioni dell’Africa occidentale. Tuttavia, disapprovo la decisione del Parlamento di adottare l’emendamento n. 1 e di eliminare il riferimento a evitare l’eccedenza di capacità nel settore della pesca. E’ più che evidente che quest’ultima dovrebbe essere evitata in qualunque attività di pesca, ed è sconcertante che il Parlamento abbia votato in modo tale da compiacere i politici di alcuni Stati membri.</p>
    </intervention>
    <intervention id="2-987" speaker_id="4260" name="Eija-Riitta Korhola" is_mep="True" mode="written">
      <p sl="fi">Signor Presidente, la relazione dell’onorevole Schmidt sulla coerenza delle politiche dello sviluppo sottolinea perfettamente una grossa pecca della politica di cooperazione allo sviluppo dell’UE nel contesto più ampio: essa non è sufficientemente coerente e spesso non tratta tutti gli ambiti essenziali.</p>
      <p sl="fi">La relazione si concentra sugli effetti dello sfruttamento da parte dell’UE di risorse biologiche naturali nell’Africa occidentale. Le più importanti risorse biologiche naturali per la Comunità economica degli Stati dell’Africa occidentale (ECOWAS) sono il legname e la pesca, e oltre l’80 per cento delle esportazioni di questi prodotti va all’Unione europea. Nonostante siano stati stipulati accordi in entrambi i settori sulla base dei principi dello sviluppo sostenibile, essi non sono stati sufficientemente esaustivi. Vi sono chiari segnali che indicano che molte specie di pesce si stanno spopolando e la mancanza di regolamentazione e controlli ha portato all’abbattimento illegale e insostenibile degli alberi delle foreste. L’impoverimento della regione che ne consegue può essere collegato anche direttamente all’emigrazione su larga scala.</p>
      <p sl="fi">Ho votato a favore della relazione dell’onorevole Schmidt e ritengo che la coerente politica dell’UE che essa auspica potrebbe avere un notevole impatto sull’Africa occidentale, poiché l’Unione è il maggior acquirente dei principali prodotti della regione. Vale la pena ricordare, tuttavia, che la politica commerciale da sola non è una risposta sufficiente. Essa deve essere strettamente collegata in particolare alla cooperazione per lo sviluppo, in modo che la regione possa godere di condizioni politiche e socioeconomiche tali da permettere ai paesi in questione di sfruttare tutto il potenziale delle loro risorse biologiche naturali. Un altro fattore fondamentale a questo proposito è che la coerenza di politiche che hanno un impatto sullo sviluppo può verificarsi adeguatamente solo se esse inizieranno a essere attuate al più alto livello politico.</p>
    </intervention>
    <intervention id="2-269" speaker_id="23787" name="Czesław Adam Siekierski" is_mep="True" mode="written">
      <p sl="pl">Ciò di cui ha bisogno la politica dell’UE per l’Africa occidentale è coerenza tra la politica di sviluppo per queste regioni e la politica della pesca nell’area, e il grado di utilizzo delle risorse di legname, che è collegato al rimboschimento dell’area e al suo impatto sul cambiamento climatico.</p>
      <p sl="pl">La politica della pesca dell’UE per gli Stati africani deve essere rafforzata e ulteriormente sviluppata. Dato che i mari dell’Africa occidentale sono tra le zone marittime più sfruttate e alcune specie vengono pescate eccessivamente, l’Unione europea dovrebbe aiutare a sviluppare e introdurre dei programmi speciali per sorvegliare e controllare queste acque. E’ estremamente importante condividere informazioni ed esperienze in quest’area, soprattutto per quanto riguarda gli studi scientifici delle risorse idriche.</p>
      <p sl="pl">La priorità dell’UE e degli Stati dell’Africa occidentale dovrebbe essere quella di limitare la pesca illegale e proibire lo sfruttamento eccessivo delle risorse ittiche. Non dimentichiamo che molte persone si mantengono proprio grazie alla pesca. Pescate scarse significano maggiore povertà e problemi di sicurezza alimentare in questa regione.</p>
      <p sl="pl">Lo sfruttamento inadeguato del patrimonio forestale sta portando a un cambiamento climatico. Dovremmo adottare misure per preparare questi Stati a combattere il cambiamento climatico. Dobbiamo essere consapevoli del fatto che la difficile situazione finanziaria di questa regione sta scatenando queste azioni anziché altre. Dovremmo quindi aiutarli a creare delle condizioni di sviluppo per rendere possibili nuovi tipi di produzione e creare nuove forme di attività che migliorerebbero gli standard di vita.</p>
    </intervention>
    <intervention id="2-986" speaker_id="28382" name="Andrzej Jan Szejna" is_mep="True" mode="written">
      <p sl="pl">E’ stato interessante leggere la relazione dell’onorevole Schmidt sulla coerenza delle politiche per lo sviluppo e le ripercussioni sullo sviluppo dell’Africa occidentale dello sfruttamento da parte dell’Unione europea di alcune risorse biologiche naturali, e voto a favore della relazione.</p>
      <p sl="pl">Il “consenso europeo per lo sviluppo” di dicembre 2005 concordato congiuntamente dalle istituzioni e dagli Stati membri dell’UE dichiara il comune obiettivo di garantire la coerenza delle politiche di sviluppo.</p>
      <p sl="pl">Si può dire che il legname e le risorse ittiche siano due prodotti fondamentali per lo sviluppo economico e sociale dell’Africa occidentale. Come principale destinataria di questi prodotti, l’UE può svolgere un ruolo significativo per l’ulteriore sviluppo della regione in questi settori.</p>
      <p sl="pl">Sono lieto che sette paesi dell’Africa occidentale abbiano firmato degli accordi sulla pesca con l’Unione europea nella nuova forma di accordi di partenariato dove, oltre all’obiettivo iniziale di proteggere gli interessi della flotta comunitaria, vengono inserite clausole in base alle quali il paese terzo deve stabilire piani che garantiscano lo sfruttamento sostenibile delle risorse ittiche.</p>
    </intervention>
  </section>
  <section id="creitem36" title="9. Correzioni e intenzioni di voto: vedasi processo verbale"/>
  <section id="creitem37" title="10. Approvazione del processo verbale della seduta precedente: vedasi processo"/>
  <section id="creitem38" title="11. Mercato interno dell’energia elettrica - Condizioni di accesso alla rete per gli scambi transfrontalieri di energia elettrica - Agenzia di cooperazione tra autorità nazionali di regolamentazione nel settore dell’energia - Carta europea dei diritti dei consumatori di energia (discussione)">
    <intervention id="2-275" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta</p>
      <p sl="unknown">la relazione di Eluned Morgan, a nome della commissione per l’industria, la ricerca e l’energia, sulla proposta di direttiva del Parlamento europeo e del Consiglio che modifica la direttiva 2003/54/CE relativa a norme comuni per il mercato interno dell’energia elettrica [COM(2007)0528 – C6-0316/2007 – 2007/0195(COD) ] (A6-0191/2008);</p>
      <p sl="unknown">la relazione di Alejo Vidal-Quadras, a nome della commissione per l’industria, la ricerca e l’energia, sulla proposta di regolamento del Parlamento europeo e del Consiglio che modifica il regolamento (CE) n. 1228/2003 relativo alle condizioni di accesso alla rete per gli scambi transfrontalieri di energia elettrica [COM(2007)0531 – C6-0320/2007 – 2007/0198(COD) ] (A6-0228/2008);</p>
      <p sl="unknown">la relazione di Giles Chichester, a nome della commissione per l’industria, la ricerca e l’energia, sulla proposta di regolamento del Parlamento europeo e del Consiglio che istituisce un’Agenzia per la cooperazione fra i regolatori nazionali dell’energia [COM(2007)0530 – C6-0318/2007 – 2007/0197(COD) ] (A6-0226/2008); e</p>
      <p sl="unknown">la relazione di Mia De Vits, a nome della commissione per il mercato interno e la protezione dei consumatori, sul tema “Verso una Carta europea dei diritti dei consumatori di energia” [2008/2006(INI) ] (A6-0202/2008).</p>
    </intervention>
    <intervention id="2-276" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Durante la Presidenza slovena del Consiglio, le questioni energetiche hanno occupato un posto elevato nell’agenda. L’affidabilità dell’approvvigionamento, il funzionamento dei mercati dell’energia e la gestione sostenibile dell’ambiente sono questioni di importanza strategica per l’Unione europea e i suoi cittadini.</p>
      <p sl="sl">Diventa inoltre sempre più evidente che l’energia è un settore che deve offrire nuova conoscenza e nuovi servizi, se vogliamo che l’economia europea resti competitiva nel mondo. Più di un anno fa i rappresentanti dei governi e degli Stati membri si sono impegnati su obiettivi sostenibili nonché a rafforzare mercati dell’energia efficaci. Il Parlamento europeo inoltre ha sostenuto gli obiettivi stabiliti e ha formulato proposte che il Consiglio ha studiato con grande interesse.</p>
      <p sl="sl">Il terzo pacchetto legislativo sui mercati del gas naturale e dell’energia elettrica è stato un dossier legislativo molto importante per la Presidenza slovena. Il suo scopo principale, lo scopo principale del presente pacchetto, è continuare il processo di liberalizzazione dei mercati dell’energia e di accrescere la loro efficienza e trasparenza. In linea con la proposta della Commissione, nell’esaminare questo dossier il Consiglio ha discusso le cinque proposte legislative come un pacchetto completo e dunque, dove era logico, ha mantenuto le medesime soluzioni per i documenti relativi ai mercati dell’energia elettrica e del gas naturale.</p>
      <p sl="sl">Alla riunione del Consiglio “Energia” del 6 giugno, la Presidenza slovena ha assicurato ampio sostegno agli elementi chiave del pacchetto delle cinque proposte legislative. L’elemento più importante di questo ampio consenso è naturalmente la terza opzione, relativa all’organizzazione delle imprese energetiche. Allo stesso tempo qui sono state adottate due delle proposte originali della Commissione, che definiscono la separazione completa della proprietà o un gestore di sistema indipendente, mentre gli Stati membri hanno convenuto sulla terza opzione che prevede l’istituzione di un gestore indipendente dei sistemi di trasmissione.</p>
      <p sl="sl">Consentitemi di riassumere brevemente i punti più importanti e forse anche più delicati di questo accordo, che con il quale anche voi vi confronterete in questo stimato Parlamento. L’opzione di un gestore indipendente dei sistemi di trasmissione potrà essere adottata nei paesi dove al momento dell’entrata in vigore della nuova direttiva, la rete di trasporto appartiene a un’impresa verticalmente integrata. Può essere applicata sia al settore del gas naturale sia a quello dell’energia elettrica. Questa opzione consente alle imprese di conservare la proprietà dei sistemi di trasmissione a condizione che essi siano gestiti da un gestore indipendente.</p>
      <p sl="sl">In merito all’organizzazione del sistema di trasmissione e del gestore del sistema, nel contesto di un’impresa verticalmente integrata, è stata stabilita una serie di requisiti che definiscono l’indipendenza del gestore del sistema, l’equilibrio e l’imparzialità delle operazioni, la sicurezza nella realizzazione degli investimenti necessari e anche la tutela degli interessi della stessa impresa verticalmente integrata.</p>
      <p sl="sl">Ciò garantirà:</p>
      <p sl="sl">1. l’indipendenza del gestore, della sua direzione e dell’organo di vigilanza,</p>
      <p sl="sl">2. di evitare i conflitti di interesse,</p>
      <p sl="sl">3. l’accesso equo e non discriminatorio alla rete,</p>
      <p sl="sl">4. la giusta incentivazione degli investimenti compresi quelli per le connessioni internazionali,</p>
      <p sl="sl">5. l’accesso indipendente ai mezzi e alle risorse per le attività dei gestori dei sistemi di trasmissione, in definitiva, ciò garantirà una più ampia giurisdizione per i gestori nazionali rispetto ai gestori dei sistemi di trasmissioni indipendenti.</p>
      <p sl="sl">Un altro elemento dell’accordo raggiunto nel Consiglio riguarda gli investimenti in Unione europea da parte di paesi terzi. Il Consiglio ritiene che il testo debba assicurare un approccio non protezionistico ai paesi terzi che controllano le reti. Nello stesso tempo, deve essere data garanzia che le imprese dei paesi terzi rispettino le stesse norme applicabili a quelle dell’Unione europea. Vanno presi in considerazione gli interessi dei paesi terzi e delle loro imprese che cerchino relazioni commerciali corrette con imprese energetiche dell’Unione europea. Abbiamo, inoltre, necessità di analizzare una serie di investimenti già iniziati da entrambe le parti.</p>
      <p sl="sl">Un’altra area importante è costituita dagli investimenti e dalla pianificazione per lo sviluppo della rete, soprattutto la formulazione del piano decennale di sviluppo della rete a livello europeo. Viene assicurato a tutti i livelli un approccio coerente ed efficace, soprattutto rispetto ai gestori dei sistemi di trasmissione, con un processo di consultazione aperto e trasparente, tanto a tutti i principali operatori che all’Agenzia.</p>
      <p sl="sl">A quest’ultimo riguardo, l’Agenzia per la cooperazione fra i regolatori nazionali dell’energia, la Presidenza reputa si sia avuto successo nella creazione di un’agenzia realmente indipendente con una gestione efficace. I suoi compiti sono incentrati nel campo della cooperazione internazionale e regionale, e si occuperà in particolare della questione delle connessioni transnazionali.</p>
      <p sl="sl">Altri importanti elementi che fanno parte dell’accordo sono la proprietà pubblica, il trattamento dei casi transfrontalieri, una cooperazione regionale rafforzata, il funzionamento del mercato, la protezione dei consumatori e le linee guida da adottare mediante comitatologia da parte dei comitati della Commissione.</p>
      <p sl="sl">In questi pochi punti spero di essere riuscito a darvi una visione d’insieme dei principali elementi di consenso raggiunto dal Consiglio. Sono convinto che il testo concordato sia anche un’ottima base di riferimento per il prossimo trio presidenziale e la cooperazione con questa stimata Assemblea.</p>
    </intervention>
    <intervention id="2-277" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor Presidente, desidero in primo luogo congratularmi con tutti i relatori, l’onorevole Morgan, l’onorevole Chichester, l’onorevole Vidal-Quadras e l’onorevole De Vits, per le loro eccellenti relazioni, nonché con tutti i relatori ombra e tutti i colleghi delle commissioni coinvolte. Le scadenze erano ravvicinate e il pacchetto legislativo era impegnativo e complesso. Ho molto apprezzato tutto il lavoro svolto in questi pochi mesi e l’alto livello di coinvolgimento da parte dei deputati del Parlamento europeo.</p>
      <p sl="en">Consentitemi di sottolineare ancora le sfide cruciali che dobbiamo affrontare. So che suscitano particolare preoccupazione in questa Assemblea.</p>
      <p sl="en">Con questo pacchetto legislativo di ampio respiro, la Commissione si pone un obiettivo: gli interessi dei cittadini dell’Unione europea.</p>
      <p sl="en">Naturalmente, l’apertura del mercato non potrà, come tale, fermare l’aumento del prezzo del petrolio. Tuttavia, proprio nel momento in cui i prezzi sono elevati, dobbiamo assicurare una concorrenza veramente efficace sui nostri mercati dell’energia per garantire che gli effetti di tali prezzi sui nostri concittadini siano il più possibile limitati. Già ora, alcuni cittadini europei hanno potuto beneficiare di una maggiore scelta e concorrenza a tenere i prezzi più bassi possibile, nonché come del miglioramento del livello del servizio e della sicurezza.</p>
      <p sl="en">Per troppi cittadini europei, tuttavia, il processo di liberalizzazione del mercato dell’energia è ben lungi dall’essere concluso ed essi non sono in grado di poter effettivamente scegliere un fornitore.</p>
      <p sl="en">Non si tratta soltanto di avere prezzi migliori e maggior scelta. Garantire la sicurezza dell’approvvigionamento richiederà forti investimenti in nuove reti nei prossimi due decenni. Se permettessimo il mantenimento dello status quo questi investimenti non sarebbero effettuati nella misura necessaria.</p>
      <p sl="en">Inoltre, un mercato interno funzionante è uno tra gli elementi chiave degli sforzi dell’UE per affrontare i cambiamenti climatici. Senza mercat del gas e dell’elettricità competitivi, un sistema per lo scambio di quote di emissioni non potrà mai funzionare correttamente e i nostri obiettivi rispetto alle energie rinnovabili semplicemente falliranno.</p>
      <p sl="en">Tutti concordiamo sulla necessità di riforme legislative per correggere le numerose mancanze dell’attuale quadro legislativo e regolamentare. Infatti, nella relazione Vidal-Quadras del 10 luglio 2007, il Parlamento europeo ha mostrato la propria determinazione a raggiungere una politica così ambiziosa nel settore dell’energia.</p>
      <p sl="en">Consentitemi ora di riferirmi ad alcuni punti delle relazioni in modo più dettagliato. Naturalmente le relazioni sono molto corpose e quindi mi concentrerò soltanto su alcuni elementi.</p>
      <p sl="en">La Commissione può sostenere molti degli emendamenti che sono stati proposti. La maggioranza degli emendamenti nella relazione Morgan che rafforzano i diritti dei consumatori sono graditi e vanno di pari passo con l’intenzione della relazione De Vits. E’ accolta positivamente anche l’enfasi su una più forte cooperazione regionale dei gestori delle reti. Una serie di emendamenti, inoltre, chiarisce o completa utilmente la proposta della Commissione, in particolare rispetto al ruolo del gestore della rete, ai poteri delle autorità nazionali di regolamentazione e a un mercato interno dell’energia sicuro ed effettivamente funzionante.</p>
      <p sl="en">Anche su diversi altri punti la Commissione sostiene l’obiettivo complessivo della commissione, sebbene possa avere alcune riserve rispetto all’esatta formulazione delle proposte.</p>
      <p sl="en">Vorrei ancora sottolineare che la tutela dei clienti vulnerabili e la lotta alla povertà energetica sono essenziali alla realizzazione dell’apertura del mercato e dovranno essere definitivamente rafforzate. La Commissione esaminerà con attenzione la formulazione affinché sia rispettato il principio di sussidiarietà. La regolamentazione dei prezzi, inoltre, non dovrà impedire corretti segnali di investimento e l’ingresso nel mercato.</p>
      <p sl="en">Inoltre, in merito alla relazione dell’onorevole De Vits su una Carta dei consumatori, trovo molto pertinenti la relazione stessa e molti degli emendamenti proposti. Molti concetti sono stati ripresi anche nella relazione dell’onorevole Morgan e la Commissione può essere d’accordo su molti di essi, non ultimo sulla necessità di trasmettere in tempi rapidi un’informazione più adeguata ai consumatori. Come sapete, a breve la Commissione presenterà agli Stati membri una lista di controllo dei consumatori di energia studiata per facilitare la raccolta e il trasferimento ai consumatori delle informazioni pertinenti sui rispettivi mercati dell’energia.</p>
      <p sl="en">Sono d’accordo, in verità, che debbano essere introdotti nuovi possibili diritti dei consumatori nel processo legislative in corso e che lo scopo della Carta sia quello di comunicare meglio i diritti dei consumatori di energia al fine di renderli più conosciuti.</p>
      <p sl="en">Sarà difficile provare ad armonizzare a livello UE tutti gli obblighi relativi al servizio pubblico. La Commissione, tuttavia, controllerà la corretta esecuzione delle direttive, soprattutto specialmente per assicurare che i consumatori vulnerabili siano definiti su base nazionale e che siano resi disponibili piani di assistenza nazionale in modo trasparente ed efficace.</p>
      <p sl="en">Inoltre, il forum sull’energia dei cittadini sarà la forza trainante per introdurre mercati al dettaglio competitivi nell’UE, assicurando nello stesso tempo la protezione dei consumatori vulnerabili. In seguito alla conferenza sui diritti dei consumatori di energia del 6 maggio, la Commissione ha avviato un processo di consultazione con tutte le parti interessate.</p>
      <p sl="en">Sull’efficienza energetica e la promozione delle energie rinnovabili la Commissione condivide pienamente le preoccupazioni della commissione per l’industria, la ricerca e l’energia, ma ritiene che la direttiva sul mercato interno non sia la sede migliore per discutere di questo argomento. Riteniamo che gli obiettivi della commissione possano essere perseguiti nel contesto delle nuove direttive sulle energie rinnovabili attualmente in discussione.</p>
      <p sl="en">In merito alla lotta contro le concentrazioni di mercato, condividiamo il giudizio della commissione secondo cui è essenziale, ma riteniamo che la proposta della Commissione dia già alle autorità di regolamentazione il diritto e i poteri di prendere misure tese ad assicurare il corretto funzionamento del mercato.</p>
      <p sl="en">Su due importanti questioni, tuttavia, non condividiamo pienamente le conclusioni raggiunte dalla commissione: l’impiego della procedura di comitatologia e il ruolo dell’Agenzia.</p>
      <p sl="en">In merito alla procedura di comitatologia, la sua soppressione renderebbe inefficace l’intero processo volto a sviluppare con rapidità ed efficienza nuovi codici di mercato estremamente dettagliati, essenziali per procedere verso mercati dell’energia realmente integrati nel giro di anni anziché di decenni. La questione più importante è la capacità di rendere giuridicamente vincolanti per tutti gli operatori i codici tecnici adottati sotto la supervisione dell’Agenzia. A questo scopo, la Commissione deve essere in grado di adottarli in modo rapido ed efficace attraverso la procedura di comitatologia. In caso contrario, i codici non sarebbero giuridicamente vincolanti in un arco di tempo ragionevole.</p>
      <p sl="en">In termini più generali sono necessari orientamenti, in particolare per avere un’Agenzia forte, in linea con le posizioni espresse nelle relazioni degli onorevoli Chichester e Vidal-Quadras. Senza orientamenti che inquadrino le sue competenze l’Agenzia sarebbe semplicemente impossibilitata a formulare singole decisioni giuridicamente vincolanti per i soggetti del mercato.</p>
      <p sl="en">A patto che siano mantenuti questi elementi essenziali, allo scopo di tener conto delle preoccupazioni della commissione, la Commissione potrebbe, tuttavia, accogliere la cancellazione di alcune delle procedure di comitatologia che a nostro avviso sono meno essenziali.</p>
      <p sl="en">Per quanto riguarda l’Agenzia, la Commissione vuole istituire un’Agenzia dotata di poteri forti. La Commissione può accogliere emendamenti che attribuiscano all’Agenzia compiti di carattere generale, e assicura una più aperta e trasparente consultazione con le parti interessate. Non è possibile, tuttavia, andare oltre il Trattato CE.</p>
      <p sl="en">Diversi emendamenti proposti dalla commissione in merito ai poteri decisionali dell’Agenzia non sono compatibili con il principio stabilito dalla sentenza Meroni . Ciò riguarda in particolare il grado di discrezionalità accordato all’Agenzia. Concordo pienamente riguardo alla necessità di avere un’Agenzia forte ed efficace e credo che questo si possa ottenere attraverso l’approccio suggerito dalla Commissione, secondo il quale l’Agenzia svilupperà codici che implichino un’effettiva discrezionalità sostanziale e che vengano in seguito adottati attraverso la procedura di comitatologia.</p>
      <p sl="en">Non voglio concludere senza aver affrontato il tema dell’effettiva disaggregazione delle operazioni di rete tra generazione e fornitura. Le norme attuali comportano che un numero elevato di gestori di rete possono operare una discriminazione rispetto ai nuovi entranti. La cosa ha un effetto particolarmente soffocante sugli investimenti nella rete e sull’introduzione di nuove capacità.</p>
      <p sl="en">L’obiettivo che ci poniamo, dunque, è quello di trovare un approccio che elimini completamente il conflitto di interessi intrinseco agli operatori di rete ad integrazione verticale, garantendo contemporaneamente gli incentivi adeguati all’investimento e alla gestione della rete in modo non discriminatorio.</p>
      <p sl="en">Il Consiglio ha raggiunto un ampio consenso su tutte le parti essenziali del pacchetto, nel Consiglio europeo dell’energia del 6 giugno. L’obiettivo, in seguito al vostro voto, è quello di essere nella posizione di raggiungere l’adozione del pacchetto in fase di seconda lettura alla fine di quest’anno. Se il processo subisse ritardi, il pacchetto rischierebbe di non essere adottato prima delle elezioni del 2009. Conto sul Parlamento e sulla prossima Presidenza francese perché si usino appieno i prossimi mesi per raggiungere un accordo complessivo.</p>
      <p sl="en">Consentitemi di sottolineare che al Consiglio “Energia” del 6 giugno la Commissione si è formalmente riservata di esprimere la sua posizione sul pacchetto, soprattutto per prendere in considerazione il vostro voto di domani.</p>
      <p sl="en">Onorevoli deputati, sin dall’inizio avete dato un forte contributo a questo processo. Sono impaziente di continuare a lavorare con voi su queste proposte nei prossimi mesi, nell’interesse dei consumatori di energia europei.</p>
    </intervention>
    <intervention id="2-278" speaker_id="2171" name="Eluned Morgan" is_mep="True" mode="spoken">
      <p sl="en">relatrice . − Signor Presidente, spero che domani il Parlamento adotti la relazione sull’energia, questo segnalerebbe alle imprese energetiche in tutta Europa che vogliamo riportare i consumatori al posto di comando.</p>
      <p sl="en">Prima di parlare degli aspetti più controversi di questa direttiva, vorrei soffermarmi sulle parti in merito alle quali siamo riusciti sino ad ora a raggiungere un’intesa con il Parlamento.</p>
      <p sl="en">Non ci può essere nessuno all’interno dell’Unione europea che non abbia notato il forte aumento dei prezzi dell’energia nei mesi recenti. In tutta l’Unione europea ci sono persone che fanno fatica a pagare le bollette e perciò riteniamo che il tema della “povertà energetica” debba essere decisamente iscritto nell’agenda dell’UE. Dopotutto, il sistema ETS e gli obiettivi sulle energie rinnovabili sono europei e hanno un effetto sui prezzi dell’energia.</p>
      <p sl="en">Abbiamo rispettato la sussidiarietà, signor Commissario, con la richiesta che gli Stati membri possano presentare la propria definizione di povertà energetica e un piano d’azione per affrontare il problema. Pertanto, se il Consiglio desidera un accordo sul pacchetto, deve comprendere che questa è una richiesta fondamentale del Parlamento.</p>
      <p sl="en">I diritti dei consumatori nel settore dell’energia sono già numerosi, ma non sono fatti rispettare. Perciò abbiamo chiesto alle autorità nazionali di regolamentazione di adottare incentivi e sanzioni per garantire la protezione del consumatore.</p>
      <p sl="en">Abbiamo anche elencato alcuni diritti supplementari di cui dovrebbero godere i consumatori come quello di avere prezzi accessibili per le famiglie a basso reddito, un modo più semplice di cambiare il fornitore, una maggiore rappresentanza dei consumatori, soprattutto in caso di reclami, e un trattamento equo per i residenti nelle aree rurali e remote.</p>
      <p sl="en">Crediamo che entro dieci anni si dovrebbe verificare un’immissione sul mercato di contatori intelligenti, che dovrebbero incrementare l’efficienza energetica, le società dovrebbero essere creative nella definizione delle tariffe non premiando, come accade ora, coloro che consumano più energia. Si dovrebbe dare accesso prioritario alla rete alle energie rinnovabili così da raggiungere l’obiettivo del 20 per cento.</p>
      <p sl="en">Dobbiamo capire che quando parliamo di sistemi di trasmissione stiamo parlando di monopoli, pertanto c’è la necessità di una regolamentazione molto rigorosa.</p>
      <p sl="en">Saremmo lieti di vedere una migliore cooperazione tra le autorità di regolamentazione nazionale e le autorità garanti della concorrenza. Si potrebbe così arrivare al punto di non avere in quasi metà dei paesi UE una situazione dove una sola società domina su più del 70 per cento del mercato.</p>
      <p sl="en">Ora la parte più controversa della relazione – la questione della disaggregazione. E’ evidente che il sistema attuale non ha funzionato. Si ha il sospetto che qualcuno non si stia comportando lealmente, che sia stata data priorità alla propria società; che siano stati sollevati ostacoli che possono soffocare la concorrenza. Per questo motivo, in quanto relatrice, penso che la totale separazione dell’approvvigionamento energetico dalle società di trasmissione o la totale disaggregazione della proprietà – come era stato inizialmente suggerito dalla Commissione – sia l’unica opzione per le società elettriche.</p>
      <p sl="en">Soltanto in questo modo si potrà eliminare il conflitto di interessi. Si possono costruire tutte le muraglie cinesi possibili, ma non ci sarà alcun incentivo per le società ad incoraggiare la concorrenza sul mercato se esse possiedono anche proprie imprese di trasmissione.</p>
      <p sl="en">Ci occorre una situazione con condizioni paritarie: serve un accesso più facile alle energie rinnovabili e alle PMI, ma probabilmente occorre, più di ogni altra cosa, un quadro normativo chiaro e stabile per i mille miliardi di investimenti necessari per il mercato dell’UE. Se ora eludessimo questo tema, non daremmo un segnale chiaro agli investitori e in Europa potrebbero spegnersi le luci. Questo problema non scomparirà e, se le luci si dovessero spegnere, i governi potrebbero cadere.</p>
      <p sl="en">Chi oppone resistenza, allora? Germania, Francia, Austria, Lussemburgo, Grecia e Bulgaria: pensano che sia sufficiente rafforzare quelle muraglie cinesi. Qualcuno sospetta anche che ci sia un tentativo di proteggere i campioni nazionali che sono felici di investire nei mercati degli altri ma riluttanti a consentire agli altri di investire nei loro. Non dobbiamo, tuttavia, sopravvalutare il modello, probabilmente con nessun modello vedremo una riduzione dei prezzi.</p>
      <p sl="en">Sappiamo che il Consiglio è giunto a un accordo informale al riguardo e ha suggerito di rafforzare le muraglie cinesi. Molti di noi, tuttavia, sono coscienti che ciò non è sufficiente per i consumatori europei e hanno raccomandato di mantenere una posizione salda.</p>
      <p sl="en">Vorrei ringraziare in particolare i relatori ombra e tutti coloro che sono stati coinvolti in questo pacchetto per la collaborazione su un fascicolo così complesso.</p>
    </intervention>
    <intervention id="2-279" speaker_id="4308" name="Alejo Vidal-Quadras" is_mep="True" mode="spoken" role="relatore">
      <p sl="es">Signor Presidente, l’energia è ancora, per molte ragioni, uno dei talloni d’Achille dell’Unione europea, a causa soprattutto della riluttanza da parte di alcuni governi o élite imprenditoriali a riconoscere che per giungere a una politica comune dell’energia è necessario avere un mercato interno integrato che sia aperto alla concorrenza, nel quale i consumatori possano scegliere liberamente i propri fornitori e nel quale l’energia possa scorrere liberamente da Stoccolma ad Atene e da Lisbona a Vienna senza alcun particolare ostacolo. Per raggiungere questo obiettivo, che è ancora ben lontano, dobbiamo coprire molta distanza ed eliminare tanti ostacoli.</p>
      <p sl="es">Nella relazione sul regolamento di cui sono il relatore, approvata quasi all’unanimità in sede di commissione, abbiamo evidenziato l’importanza delle crescenti interconnessioni tra gli Stati membri, la necessità di armonizzare le regole tecniche a livello europeo, l’opportunità di attribuire maggiore competenza alle agenzie di regolamentazione, una migliore distribuzione delle responsabilità degli operatori dei sistemi, affinché si facciano carico di redigere codici di rete consultandosi con le parti interessate durante la redazione, dando loro anche la possibilità di proporre codici, purché non in contrasto con gli orientamenti quadro.</p>
      <p sl="es">Queste proposte nascono dal desiderio che il Parlamento ha già espresso, ossia disporre di avere un organo di coordinamento dei regolatori nazionali, con la capacità di prendere decisioni su temi di portata europea, evitando le duplicazioni con decisioni prese a livello nazionale, e di istituire una Rete europea dei gestori dei sistemi per sviluppare le regole tecniche necessarie a garantire la fluidità del mercato europeo. A tale riguardo. la mia relazione è pienamente coerente con quelle degli onorevoli Chichester e Paparizov.</p>
      <p sl="es">Allo scopo di realizzare un mercato interno per l’energia elettrica è necessario stabilire norme e regolamenti armonizzati, garantire che tutti i partecipanti seguano le stesse regole, favorire le interconnessioni ed avere organismi di regolamentazione indipendenti con poteri sufficienti a garantire gli investimenti.</p>
      <p sl="es">La relazione della buona amica onorevole Morgan contiene in gran parte le risposte adeguate a questi problemi. Il tema della disaggregazione della proprietà è stato motivo di un grande dibattito tra noi, che a volte è stato molto acceso. Tuttavia siamo rimasti amici, e questo dimostra che l’Europa ha un futuro.</p>
      <p sl="es">Credo chi stiamo parlando di un tema in cui l’interesse nazionale riveste un ruolo precipuo, in cui vengono messi a confronto diversi modelli di mercato e dove vi sono situazioni che devono essere prese in considerazione. Sono proprio queste differenze, tuttavia, che ci impediscono di compiere progressi, e non credo che compilare un variegato menù à la carte dei modelli sia la soluzione.</p>
      <p sl="es">La disaggregazione della proprietà non è una panacea, ma una condizione necessaria, sebbene non sufficiente di per sé, per realizzare un mercato unico integrato.</p>
      <p sl="es">Alcune delle idée dell’onorevole Morgan sono più controverse, come le tariffe sociali per rispondere al problema della povertà energetica, perché agendo in questo modo si correrebbe il rischio di interferire con il mercato.</p>
      <p sl="es">Il Consiglio ha raggiunto un accordo generale sul pacchetto più di una settimana fa. Concluderemo la prima lettura prima dell’estate. Comunque, per finire, vorrei esprimere al rappresentante del Consiglio, il caro e rispettato amico Ministro Lenarčič il desiderio del Parlamento di negoziare in seconda lettura un accordo soddisfacente per l’Unione europea nel suo insieme.</p>
      <p sl="es">Il mandato parlamentare sta per concludersi e l’approccio del tipo “prendere o lasciare” sarebbe sbagliato, perché signor Presidente in carica del Consiglio, il Parlamento reagisce molto male quando non viene rispettato o quando avverte di essere troppo sotto pressione.</p>
      <p sl="es">Non è il momento di dividerci tra chi vuole adottare la linea dura e chi una più morbida, o di agire soltanto nella prospettiva degli interessi nazionali. E’ il momento degli approcci ragionevoli, equilibrati ed europei, nel migliore senso del termine.</p>
    </intervention>
    <intervention id="2-280" speaker_id="2097" name="Giles Chichester" is_mep="True" mode="spoken" role="relatore">
      <p sl="en">Signor Presidente, in primo luogo voglio riconoscere l’importante contributo del mio immediate predecessore e, per così dire, corelatore, onorevole Brunetta, che ha dovuto lasciare quest’Assemblea per un altro incarico nel suo paese. Vorrei ringraziare i relatori ombra per il loro approccio costruttivo e collaborativo che ci ha consentito di creare un ampio consenso.</p>
      <p sl="en">E’ una sfida interessante trovare il giusto equilibrio tra lasciare le autorità nazionali di regolamentazione libere di operare e creare un organo di controllo europeo. Per il buon funzionamento dei mercati è assolutamente essenziale il ruolo del regolatore. Questa agenzia integrerà a livello europeo le funzioni di regolamentazione dalle autorità nazionali di regolamentazione, fornendo una struttura entro la quale possano cooperare con una supervisione normativa della cooperazione tra gestori dei sistemi di trasmissione, dando all’Agenzia poteri decisionali individuali e un ruolo consultivo generale. L’Agenzia avrà un ruolo consultivo nei confronti della Commissione per quanto riguarda le questioni di regolamentazione del mercato, e questo è un compito importante.</p>
      <p sl="en">Nel corso della discussione in merito al regolamento ci siamo sempre più convinti della necessità di andare oltre la proposta dalla Commissione relativa all’Agenzia, per creare un’agenzia con maggiore indipendenza e con poteri decisionali più ampi. Se l’Agenzia dovrà contribuire efficacemente allo sviluppo di un mercato energetico integrato e competitivo nell’Unione europea, le occorreranno poteri più ampi e l’indipendenza dalla Commissione, in modo da poter gestire situazioni di carattere transfrontaliero e garantire una cooperazione efficace tra gli operatori delle reti di trasmissione e gli organi nazionali di regolamentazione.</p>
      <p sl="en">Perciò abbiamo proposto nuovi poteri decisionali per l’Agenzia, in particolare per quanto riguarda lo sviluppo di codici tecnici, che i miei colleghi hanno appena menzionato, i piani di investimento degli operatori dei sistemi di trasmissione e una maggiore indipendenza sul piano finanziario e della normativa. Tuttavia, il rafforzamento di competenze e indipendenza devono essere accompagnati da una maggiore responsabilità nei confronti, in particolare, del Parlamento, ma anche delle altre parti interessate. Abbiamo pertanto proposto di ampliare il requisito di consultazione da parte dell’Agenzia, i requisiti di trasparenza e la responsabilità nei confronti del Parlamento.</p>
      <p sl="en">Devo mettere in rilievo che abbiamo cercato di assicurare la coesione e la coerenza tra questa relazione, il regolamento e le altre parti del pacchetto. Siamo consapevoli della questione sollevata dalla sentenza Meroni , tuttavia riteniamo che le nostre proposte siano appropriate.</p>
      <p sl="en">I cambiamenti proposti per quanto riguarda la struttura sono stati progettati per assicurare il massimo equilibrio tra le esigenze di autonomia di regolamentazione, da un lato, e un controllo politico appropriato, dall’altro. Ritengo, e riteniamo, che un principio fondamentale sia che l’indipendenza dell’Agenzia sia cruciale, non solo per la sua efficacia, ma anche per la sua credibilità. Proponiamo, pertanto, un ruolo più forte del comitato dei regolatori, un limite temporale per assicurare la rapidità del processo decisionale e una maggiore indipendenza finanziaria per l’Agenzia.</p>
      <p sl="en">Il futuro del mercato europeo dell’energia e il suo sviluppo dopo l’attuazione del terzo pacchetto energetico richiederanno che l’Agenzia svolga un ruolo importante, è per questo che i poteri e l’indipendenza dell’Agenzia devono essere accresciuti oltre al livello proposto dalla Commissione.</p>
    </intervention>
    <intervention id="2-281" speaker_id="28259" name="Mia De Vits" is_mep="True" mode="spoken">
      <p sl="nl">relatrice. – Signor Presidente, onorevoli colleghi, credo che la relazione Morgan e la mia su una Carta europea dei diritti dei consumatori di energia, vadano valutate insieme. Oggi la disaggregazione strutturale del settore dell’energia è più che mai necessaria, ma non può essere fine a se stessa. La domanda è e resta: è un beneficio per il consumatore? La cosa non è chiara. A tale proposito, faccio presente che nel mio paese, il Belgio, le bollette nel 2008 saranno in media di 300 euro più alte che nel 2007. Mi rendo conto che in buona parte la responsabilità è dell’aumento del costo del petrolio – ma certamente non è solo per questo.</p>
      <p sl="nl">Le cifre del Commissario Kuneva dimostrano, per esempio, che dal 20 al 32 per cento dei cittadini britannici che hanno cambiato fornitore dall’apertura del mercato sono oggi in condizioni peggiori di prima. E’ per questa ragione che è fondamentale che i consumatori conoscano i loro diritti rispetto al settore energetico. Questo non è assolutamente ciò che avviene oggi. C’è una reale mancanza di informazioni comprensibili su questi diritti e quindi la necessità di un documento serio, chiaro e comprensibile che enumeri i diritti esistenti: una Carta.</p>
      <p sl="nl">L’onorevole Morgan ha già parlato di che cosa dovrebbe contenere. Vorrei aggiungere un paio di elementi ulteriori. I consumatori devono poter cambiare fornitore: naturalmente. Senza spese e entro un mese: certamente. Ciò significa, tuttavia, che devono poter confrontare le offerte ed è per questo motivo che è importante che contratti e fatture siano standardizzati. Per essere in grado di fare un confronto i consumatori devono avere una visione d’insieme del loro consumo energetico effettivo ed esserne informati almeno quattro volte l’anno. L’onorevole Morgan ha parlato inoltre – e io appoggio questi punti, che sono contenuti anche nella mia relazione – di “contatori energetici intelligenti”, di affrontare la povertà energetica e di piani di azione nazionali in materia energetica da elaborare a questo scopo e che costituiscono un passo rilevante nella giusta direzione.</p>
      <p sl="nl">Per quanto riguarda le tariffe sociali, vorrei dire all’onorevole Vidal-Quadras che, a nostro avviso, la loro applicazione deve essere possibile, deve essere uno strumento efficace per gli Stati membri. Questo è tutto ciò che abbiamo da dire rispetto alle tariffe sociali, Vidal-Quadras. Quindi, non mi sembra impossibile appoggiarle.</p>
      <p sl="nl">Inoltre, sembra importante disporre di punti di contatto fisici presso i quali ottenere le informazioni. Dopotutto, il divario digitale resto oggi incredibilmente reale.</p>
      <p sl="nl">Vorrei concludere con quello che potrebbe essere l’aspetto più importante. A nostro parere, se i consumatori desiderano essere al corrente dei loro diritti e quindi bene informati, è necessario che sia loro inviata copia di una carta che enumera i diritti esistenti in modo chiaro e comprensibile quando concludono un contratto. Questo è quanto richiede il nostro gruppo, né più né meno: che venga redatto un elenco degli attuali diritti e che i consumatori possano riceverlo sotto forma di un documento comprensibile. Non riesco dunque, Commissario Piebalgs, a capire la posizione della Commissione, o degli altri gruppi. Qualche mese fa la Commissione ha preannunciato una Carta, ora, a pochi mesi di distanza, tutto ciò che abbiamo è una lista di controllo informativa. Ci sembra necessario andare oltre. Per questa ragione, faccio appello agli altri gruppi perché sostengano l’emendamento presentato dal gruppo socialista al Parlamento europeo. Non stiamo reinventando la ruota; stiamo soltanto chiedendo che i consumatori siano informati in merito ai loro attuali diritti con una copia inviata loro quando concludono un contratto. Se il problema più grave oggi – come è stato osservato dalla Commissione europea – è la chiarezza delle informazioni, o meglio la sua mancanza, credo che la nostra proposta offra una soluzione.</p>
    </intervention>
    <intervention id="2-282" speaker_id="28180" name="Ján Hudacký" is_mep="True" mode="spoken">
      <p sl="sk">relatore per parere della commissione per i problemi economici e monetari . − La situazione dell’energia in Europa e nel mondo ci obbliga a cercare soluzioni nuove ed efficaci per la sicurezza dell’approvvigionamento negli Stati membri a prezzi ragionevoli, soggetti ad ulteriori liberalizzazioni dei mercati dell’energia, a maggiore trasparenza e non discriminazione.</p>
      <p sl="sk">Accolgo con favore l’impegno della Commissione europea a compiere passi avanti, a creare uno spazio per norme e relazioni chiare tra le parti importanti nei mercati dell’energia. Questo, da un lato, dovrebbe portare alla creazione di migliore ambiente competitivo e, dall’altro, dovrebbe produrre un efficace meccanismo di regolamentazione in grado di impedire le situazioni di crisi.</p>
      <p sl="sk">Intenzioni e realtà, tuttavia, sono due cose diverse. Sebbene sia stato il tema di numerose discussioni e proposte di compromesso, il pacchetto sull’energia suscita ancora numerose incertezze e vari punti interrogativi. Sappiamo tutti molto bene che l’ostacolo più grande è la proposta della Commissione relativa alla disaggregazione della proprietà tra la produzione e le attività di trasmissione nel quadro delle imprese integrate verticalmente.</p>
      <p sl="sk">Si tratta davvero del modello più efficace per garantire maggiore concorrenza, minore discriminazione, prezzi inferiori e investimenti più alti? Alle diverse analisi che dovrebbero confermare questi vantaggi ne corrispondono altre contrarie che mettono oggettivamente in dubbio questi benefici.</p>
      <p sl="sk">Il mio parere è semplice ma sostenuto dalle discussioni con i favorevoli e i contrari alla disaggregazione della proprietà. Gli Stati membri che hanno altri modelli saranno sicuramente in grado di scegliere. Otto di essi propongono la cosiddetta terza via, che ho suggerito come relatore per parere della commissione ECON, come alternativa al modello della disaggregazione della proprietà.</p>
      <p sl="sk">In effetti, la suddetta commissione ha già adottato questa proposta. Prima di giungere alle conclusioni finali, dovremmo accertare se ciascuno dei modelli proposti sia funzionale, consenta un approvvigionamento ininterrotto, sia trasparente e non discriminatorio, e se il suo carattere di trasparenza e non discriminazione possa o non possa essere raggiunto attraverso una regolamentazione più efficace.</p>
      <p sl="sk">Dobbiamo inoltre stabilire in modo chiaro se la soluzione proposta rappresenti o meno una violazione del diritto alla proprietà privata. A questo proposito, ritengo che l’emendamento di compromesso n. 166, presentato da 40 deputati, che consente l’applicazione della cosiddetta terza via, rappresenti una soluzione ottimale, date le circostanze, e tenga in considerazione le richieste di un numero significativo di Stati membri.</p>
    </intervention>
    <intervention id="2-283" speaker_id="38606" name="Mariela Velichkova Baeva" is_mep="True" mode="spoken">
      <p sl="bg">relatrice per parere della commissione per i problemi economici e monetari . − Il regolamento del Parlamento europeo e del Consiglio proposto per modificare il regolamento 1228 relativo all’accesso alla rete per gli scambi transfrontalieri di energia elettrica vuole realizzare il mercato energetico della Comunità. Il parere della commissione per i problemi economici e monetari sottolinea i progressi dell’ambiente competitivo, il superamento gli ostacoli esistenti per l’accesso alla rete di nuovi operatori del mercato e la promozione degli investimenti, cruciale per le economie nazionali e i consumatori individuali. La cooperazione regionale e l’interazione tra gli operatori di rete aiuta a incanalare le risorse verso l’interconnettività e la diversificazione delle forniture. Per il mio paese, la Bulgaria, che è un confine dell’Unione europea, questa è un’opportunità per integrarsi attivamente nella rete elettrica europea. Il settore dell’energia è guidato dalla domanda, dalla fornitura e dall’impatto ambientale. Qualsiasi decisione deve prendere in considerazione lo slancio acquisito dal settore dell’energia e la sua importanza strategica per lo sviluppo delle economie moderne.</p>
    </intervention>
    <intervention id="2-284" speaker_id="4384" name="Alain Lipietz" is_mep="True" mode="spoken">
      <p sl="fr">relatore per parere della commissione per i problemi economici e monetari. – Signor Presidente, signor Commissario, onorevoli colleghi, la commissione per i problemi economici e monetari si è recata a Parigi per esaminare tutte queste direttive. Abbiamo anche incontrato sia le organizzazioni sindacali sia i gestori dei sistemi di trasmissione dell’elettricità.</p>
      <p sl="fr">Ognuno ha condotto una campagna a favore di un’agenzia più forte di quella proposta dalla Commissione. Abbiamo familiarità con la giurisprudenza della Corte di giustizia e siamo pienamente consapevoli del fatto che la Commissione ha proposto di non modificare il Trattato per evitare di creare difficoltà.</p>
      <p sl="fr">Per questo motivo nel suo parere, la commissione per i problemi economici e monetari, raccomanda il rafforzamento di qualunque cosa abbia a che vedere con il controllo, raccomandazioni e potere sospensivo, ma sconsiglia di dare all’Agenzia poteri di vigilanza amministrativa, estesi all’imposizione di sanzioni.</p>
      <p sl="fr">Soltanto la Commissione ha questi poteri di vigilanza amministrativa. Penso che, sotto questo aspetto, possiamo prendere in considerazione i Trattati nello stato attuale e le necessità di una regolamentazione del mercato.</p>
    </intervention>
    <intervention id="2-285" speaker_id="23816" name="András Gyürk" is_mep="True" mode="spoken">
      <p sl="hu">relatore per parere della commissione per l’industria, la ricerca e l’energia . − Grazie per avermi concesso l’opportunità di parlare, signor Presidente. Signor Commissario, onorevoli colleghi, l’insoddisfazione tra i consumatori di energia è notevolmente cresciuta negli ultimi anni a causa dell’aumento dei prezzi e della mancanza di trasparenza nella regolamentazione. E’ proprio per questa ragione che è così importante che il Parlamento europeo dia presto il suo benestare a un pacchetto legislativo che aiuti a garantire un funzionamento più efficace del mercato dell’elettricità. Sono convinto che il brusco aumento dei prezzi e la crescente impotenza dei consumatori siano ampiamente dovuti all’inadeguato funzionamento del mercato. In molti Stati membri accade ancora che i consumatori siano in concorrenza per i fornitori anziché il contrario.</p>
      <p sl="hu">In Ungheria, per esempio, la liberalizzazione del mercato significa al momento prezzi più elevati e livelli di servizio in peggioramento, grazie al modo farraginoso nel quale la liberalizzazione del mercato viene realizzata come risultato degli errori del governo. L’adozione del pacchetto presentato nelle relazioni che sono oggi in discussione può porre fine a questa situazione. La nuova normativa può finalmente consentire che nel mercato dell’energia vi sia una vera concorrenza, e che i fornitori si ritrovino nella situazione di competere tra loro per i consumatori.</p>
      <p sl="hu">Inoltre, il pacchetto per l’energia, crea anche condizioni migliori per quell’investimento che è assolutamente cruciale per il futuro dell’approvvigionamento energetico dell’Europa. Offrirà uno stimolo verso il raggiungimento dell’efficienza energetica e, credo, agevolerà la diffusione delle energie rinnovabili. Un altro aspetto gradito delle proposte è che rafforzano le disposizioni di tutela del consumatore, adempimento che oggi è spesso carente. Una delle ragioni per cui questo risulta adesso particolarmente importante è che i prezzi dell’energia galoppanti sono una delle principali cause di povertà. A mio avviso, gli impegni nel settore della politica energetica devono sempre essere valutati alla luce della soddisfazione del consumatore. Stiamo per compiere un passo importante verso una regolamentazione più efficace. Il pacchetto di proposte promuoverà la concorrenza migliorando nello stesso tempo la sicurezza dell’approvvigionamento. Speriamo che l’adozione di questo pacchetto garantisca che nel futuro il consumatore energetico europeo non debba fronteggiare prezzi esorbitanti causati da lacune normative. Molte grazie, signor Presidente.</p>
    </intervention>
    <intervention id="2-286" speaker_id="33977" name="Gabriela Creţu" is_mep="True" mode="spoken">
      <p sl="ro">relatrice per parere della commissione per il mercato interno e la protezione dei consumatori . − Onorevoli colleghi, il progetto iniziale dell’Agenzia per la cooperazione tra i regolatori dava al Parlamento due opportunità: eliminare un’istituzione inutile o crearne una più efficace.</p>
      <p sl="ro">E’ stata scelta la seconda soluzione, non malgrado la clausola Meroni, ma nell’ambito dei limiti delle disposizioni del Trattato. Gli emendamenti adottati nelle commissioni, in genere convergenti, hanno modificato in misura significativa le prerogative originali. Al momento, pertanto, ci aspettiamo che l’Agenzia, con il suo operato, rafforzi il ruolo degli organismi nazionali di regolamentazione, consenta l’armonizzazione tecnica delle reti europee come condizione per un effettivo mercato interno, permetta la reciproca fornitura di energia tra gli Stati membri, prenda in considerazione l’interesse dei consumatori e controlli attentamente l’evoluzione del mercato dell’energia.</p>
      <p sl="ro">Ci aspettiamo che l’Agenzia sia un utile strumento della politica comune in materia di energia. Non vogliamo che la disponibilità di queste prerogative riduca le possibilità della Commissione europea rispetto al Parlamento e nel portare a compimento la politica energetica, né che le decisioni di natura tecnica sostituiscano quelle di natura politica. Il nostro scopo ultimo resta l’offerta di una quantità di energia sufficiente a un prezzo accessibile per tutti.</p>
    </intervention>
    <intervention id="2-287" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">relatore per parere della commissione per il mercato interno e la protezione dei consumatori. − Signor Presidente, ottenere benefici dal pacchetto energetico che è stato adottato dipende in buona parte dalle decisioni politiche. Soltanto i leader francesi hanno reso l’energia e l’economia in larga misura indipendenti dalle importazioni di petrolio e gas. Quelli degli altri paesi non hanno mancato di immaginazione.</p>
      <p sl="pl">L’imprevisto massiccio aumento dei costi del petrolio e del gas ci costringe a decidere sulla portata che dovremo dare allo sviluppo dell’energia atomica e di altre fonti. Come dobbiamo sfruttare la rete per evitare la crisi? Il regolamento proposto relativo alle condizioni di accesso alla rete per gli scambi transfrontalieri di energia elettrica dovrebbe favorire la piena sincronizzazione delle reti dei paesi della vecchia Europa e dei nuovi paesi. Questo garantirebbe una maggiore sicurezza degli approvvigionamenti di energia e potrebbe portare a una limitazione nei prezzi dell’energia rafforzando la concorrenza.</p>
      <p sl="pl">L’Agenzia per la cooperazione tra i regolatori nazionali di energia che è stata costituita dovrebbe, in collaborazione con entità che agiscono sul mercato, garantire il funzionamento adeguato del mercato e i suoi poteri dovrebbero essere accresciuti per rispondere alle esigenze del mercato.</p>
      <p sl="pl">Sono a favore del regolamento che favorisce la concorrenza e l’aumento della generazione di energia.</p>
    </intervention>
    <intervention id="2-288" speaker_id="28124" name="Gunnar Hökmark" is_mep="True" mode="spoken">
      <p sl="en">a nome del gruppo PPE-DE . – Signor Presidente, vorrei in primo luogo congratularmi con l’onorevole Morgan per il suo efficiente lavoro sulla relazione.</p>
      <p sl="en">Vorrei dire una cosa in risposta al suo precedente intervento odierno: non lasciamo che gli Stati membri si sottraggano alla loro responsabilità di combattere la povertà energetica e di assicurare il benessere dei loro cittadini; non permettiamo che i governi rinuncino a questa responsabilità.</p>
      <p sl="en">Ciò detto, vorrei porre l’accento su quello che penso sia l’interrogativo più importante in questo dibattito, ossia: i mercati europei dell’energia sono soddisfacenti? Funzionano in modo corretto? Le leggi sono adeguate rispetto al benessere dei consumatori, ai prezzi bassi, all’industria e alla competitività, e alle opportunità di usare nel modo ottimale tutte le fonti energetiche, non ultime quelle rinnovabili?</p>
      <p sl="en">Se dobbiamo rispondere alle sfide del cambiamento climatico, della riduzione della dipendenza energetica e al collegamento tra loro dei mercati europei dell’energia, credo sia corretto dire che la risposta è “no”.</p>
      <p sl="en">Questo è il motivo per cui abbiamo bisogno della riforma ed è importante avere parità di condizioni nei confronti dei nuovi operatori, che assicurino una concorrenza aperta e leale. E’ in questa prospettiva che dobbiamo guardare al dibattito sulla disaggregazione della proprietà. Credo che il Consiglio abbia la responsabilità di raggiungere un compromesso tra i suoi membri. Anche il Parlamento ha la responsabilità di provare a contribuire al raggiungimento della migliore delle soluzioni possibili e tutti noi abbiamo una comune responsabilità.</p>
      <p sl="en">Chiedo alla Presidenza attuale e alla prossima di prendere in seria considerazione la questione. Gli attuali mercati dell’energia non sono sufficienti. Abbiamo la comune responsabilità di raggiungere la migliore delle soluzioni possibili ed è per questo che spero che ascolterete il Parlamento e noi ascolteremo voi.</p>
    </intervention>
    <intervention id="2-289" speaker_id="2301" name="Reino Paasilinna" is_mep="True" mode="spoken">
      <p sl="fi">a nome del gruppo PSE . – Signor Presidente, desidero ringraziare i relatori e tutti gli altri, ma in particolare l’onorevole Morgan, che ha portato a termine un compito oneroso. Proponiamo, tra le altre cose, che i consumatori abbiano diritto ad un risarcimento se il servizio e la sua qualità non vengono forniti come convenuto. I consumatori dovrebbero avere diritto a cambiare fornitore rapidamente e dovrebbero avere accesso alle informazioni sul contesto energetico del prodotto: per esempio i suoi effetti sull’ambiente.</p>
      <p sl="fi">Tanto il mio gruppo che la maggioranza della commissione hanno sostenuto la Commissione sul tema della disaggregazione della proprietà. Ci deve essere un sistema di disaggregazione per i produttori di energia, che renda gli operatori di sistema indipendenti dai proprietari delle reti energetiche. In altri termini, non abbiamo fiducia nel “grande” modello. Nella votazione ha perso con un margine ristretto.</p>
      <p sl="fi">In alcuni paesi la concorrenza funziona, e per i consumatori è facile scegliere. In altri, tuttavia, è di fatto impossibile. La maggior parte dei paesi ha aperto i propri mercati, ma alcuni continuano nella loro decennale politica protezionistica, mentre nello stesso tempo assumono il controllo dei mercati di altri.</p>
      <p sl="fi">In molti paesi è praticamente impossibile per le nuove imprese energetiche competere lealmente sul mercato. Vogliamo fare qualcosa a questo proposito. La situazione ha portato alla distorsione della concorrenza, a scarsi investimenti e a prezzi esorbitanti per il consumatore.</p>
      <p sl="fi">Il 77 per cento dell’energia nell’Unione europea è prodotta da combustibili fossili. Gli attuali e dispendiosi modi di utilizzare l’energia sono arrivati al capolinea, perché le riserve fossili sono limitate e stanno scarseggiando, con sempre meno persone che le controllano. Soltanto in un mercato vitale e prospero è possibile sviluppare un efficace sistema di scambi di emissioni, un’industria basata su fonti d’energia senza emissioni e un’Unione europea autosufficiente dal punto di vista energetico.</p>
      <p sl="fi">L’accordo raggiunto venerdì scorso a Lussemburgo potrebbe avvicinarsi a quello che il Parlamento vuole vedere, anche se con alcuni elementi aggiuntivi. La tutela dei consumatori, per esempio, deve essere rafforzata. Questo è il desiderio del Parlamento. Nella proposta in esame la Commissione ha ancora troppi poteri. La procedura di comitatologia non deve diventare un principio di base nel processo legislativo. Non è un principio basilare.</p>
      <p sl="fi">Sono necessarie norme distinte sulle sanzioni relative all’attuazione di nuove direttive. I procedimenti d’infrazione dell’Unione europea sono inefficaci, troppo lenti e troppo politici. Il nostro obiettivo è raggiungere un’intesa durante la Presidenza francese, e spero che la prossima Presidenza si assuma i suoi doveri con successo, in modo da chiudere la presente questione entro la fine dell’anno.</p>
    </intervention>
    <intervention id="2-290" speaker_id="28216" name="Šarūnas Birutis" is_mep="True" mode="spoken">
      <p sl="lt">a nome del gruppo ALDE. – Vorrei congratularmi con la relatrice, onorevole Morgan, ed esprimere la mia gratitudine ai colleghi relatori ombra per il loro costruttivo lavoro. Questo documento è un passo importante verso la creazione di un mercato dell’energia europeo unito e competitivo. Dobbiamo compiere questo passo, perché è una condizione essenziale per garantire la competitività all’interno del mercato e gli interessi dei consumatori.</p>
      <p sl="lt">A mio parere, l’accordo emendato è in larga misura in linea con gli obiettivi strategici della politica energetica della maggior parte degli Stati membri, vale a dire la creazione di un mercato interno dell’UE efficiente ed integrato.</p>
      <p sl="lt">Ci sono soltanto alcuni punti che vorrei evidenziare. In primo luogo, nel contesto della direttiva, il tema della sicurezza energetica continua ad avere grande importanza. Nei progetti sull’energia volti a eliminare le isole energetiche, come la Lituania e altri Stati baltici, così come certe altre regioni, è di vitale importanza la volontà politica, insieme a una politica generale europea basata su finanziamenti comuni.</p>
      <p sl="lt">E’ essenziale che l’idea della cooperazione tra i gestori dei sistemi di trasmissione con l’obiettivo di sviluppare un mercato dell’energia europeo integrato sia messa in pratica e non resti argomento di discussione. Vorrei quindi fare appello ai miei colleghi a sostenere l’emendamento n. 168. Questo ci aiuterà a decidere sul tema delle connessioni.</p>
      <p sl="lt">In secondo luogo, non c’è alcun dubbio che il principio della mutualità rimane cruciale nelle relazioni con il terzo mondo.</p>
      <p sl="lt">In terzo luogo, l’introduzione di un’Agenzia europea faciliterebbe enormemente la collaborazione tra le autorità nazionali di regolamentazione e il consolidamento del mercato interno. All’Agenzia dovrebbero essere attribuiti sufficienti poteri decisionali.</p>
      <p sl="lt">In quarto luogo, non deve essere sottovalutato il tema dell’indipendenza delle autorità nazionali di regolamentazione. La loro designazione deve essere aperta e trasparente e le loro attività libere da ogni influenza politica o da parte di dirigenti del governo. Le autorità di tutte le istituzioni di regolamentazione degli Stati membri dovrebbero essere coordinate.</p>
      <p sl="lt">Gradualmente, tanto il mercato comune dell’energia che la politica comune in materia di energia si svilupperanno e ciò garantirà la sicurezza dell’approvvigionamento insieme al più alto prezzo accettabile dai consumatori. Prima si farà, meglio sarà.</p>
    </intervention>
    <intervention id="2-291" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE. – Signor Presidente, vorrei unirmi ai colleghi nell’esprimere il mio ringraziamento per l’ottima collaborazione tra i relatori di questo pacchetto e vorrei essere la prima a rispondere a un’accusa che in Germania ha avuto vasta eco nella discussione in merito al pacchetto sull’energia, in particolare sulla disaggregazione della produzione e delle reti di trasmissione.</p>
      <p sl="de">Noi europei siamo costantemente accusati di voler rendere la vita difficile alle grandi imprese di successo. Non trovo traccia di questo orientamento negativo nei dibattiti che si sono svolti nelle commissioni – proprio per niente. A mio parere, si tratta di un elenco positivo che non può essere rappresentato abbastanza spesso da Bruxelles. Vogliamo prezzi equi per l’energia, in particolare per l’elettricità. Vogliamo un sistema di prezzi trasparente, condizioni di mercato ragionevoli – comprese quelle per le nuove e piccole imprese. Vogliamo anche migliori condizioni per il decentramento – un presupposto importante per l’organizzazione delle reti di trasmissione per poter prendere effettivamente in considerazione energie rinnovabili ed efficienza. Ciò che interessa molti di noi, inoltre, è di mettere fine allo spreco di energia che si verifica ovunque nelle reti esistenti. Se questo non è un elenco di obiettivi positivi del pacchetto energetico, non so come possa essere migliorato.</p>
      <p sl="de">Molti colleghi che non sono d’accordo con la decisione presa a maggioranza dalla commissione per l’industria, la ricerca e l’energia, dicono che il mercato può raggiungere questi obiettivi se funziona e viene lasciato da solo sul piano politico. Finora, tuttavia, il cosiddetto mercato dell’energia in Europa ha spinto i prezzi al massimo livello possibile e stanno ancora crescendo. In alcuni paesi non c’è alcuna trasparenza sulla formazione dei prezzi. C’è una concentrazione continua sul mercato dell’energia e gli obiettivi climatici, gli obiettivi ambientali vengono realizzati in modo insoddisfacente o mediocre, nella migliore delle ipotesi.</p>
      <p sl="de">La disaggregazione della produzione e delle reti di trasmissione è un passo importante, che ci porta più vicini agli obiettivi positivi della politica energetica. Alla luce del voto irlandese dello scorso fine settimana non è inoltre auspicabile che un cartello tedesco-francese si opponga ai suggerimenti del Parlamento e alle proposte originali della Commissione, visto che si tratta di un classico compromesso. I tedeschi e i francesi, Angela Merkel e Nicolas Sarkozy, al momento stanno favorendo imprese nazionali.</p>
      <p sl="de">Vogliamo che siano presi in considerazione gli interessi dei consumatori e la questione se il nostro settore energetico possa resistere al futuro che lo attende. La maggioranza dei cittadini non opterebbe per un’Europa delle imprese ma, a questo punto, per un’Europa dei consumatori e della correttezza. Vi ringrazio per l’attenzione.</p>
    </intervention>
    <intervention id="2-292" speaker_id="28416" name="Romano Maria La Russa" is_mep="True" mode="spoken">
      <p sl="it">a nome del gruppo UEN. – Signor Presidente, onorevoli colleghi, nonostante i buoni propositi assunti dalla commissione ITRE, che ha accolto con grande favore la posizione sostenuta dalla relazione Morgan – a cui vanno, fra l’altro, le mie congratulazioni per l’ottimo lavoro svolto dall’onorevole – mi duole constatare che recentemente sono emerse posizioni con l’intento, a parer mio, di modificare quanto di buono è stato raggiunto in commissione.</p>
      <p sl="it">Mi riferisco alle conclusioni tratte dal Consiglio, le quali lasciano poco spazio per una svolta concreta per la creazione di un mercato dell’energia competitivo e concorrenziale. Il Consiglio propone il modello "ITO", molto simile alla terza via di fatto. Non mi sembra affatto una posizione questa di coerenza nei confronti del lavoro della commissione ITRE, che ha sostenuto a larghissima maggioranza la piena separazione proprietaria e la completa opposizione all’instaurazione di regimi alternativi. Per non parlare del ruolo marginale dell’agenzia. E allora mi chiedo: perché creare un’Agenzia se poi la stessa deve solo svolgere un ruolo meramente consultivo?</p>
      <p sl="it">Se intendevamo superare l’attuale eterogeneità, diversità dei quadri normativi, seguendo il Consiglio, peggioreremo la situazione e creeremo ancora più distorsioni. Mi auguro dunque che il Parlamento eserciti il proprio voto con coscienza e aderisca alla linea sostenuta dall’on. Morgan.</p>
    </intervention>
    <intervention id="2-294" speaker_id="23706" name="Miloslav Ransdorf" is_mep="True" mode="spoken">
      <p sl="cs">a nome del gruppo GUE/NGL . – Vorrei dire che il Commissario Piebalgs si trova in una situazione spinosa e che, sostanzialmente, è vittima dei burocrati che ci costringono ad agire in fretta senza avere il tempo di pensare. E’ vero, inoltre, che i dati a nostra disposizione non sono affidabili. I dati che ci hanno fornito sono del 2003/2004, mentre i mercati dell’energia sono stati di fatto pienamente liberalizzati nel giugno 2007, e le informazioni pratiche relative alle differenze tra i vecchi e i nuovi Stati membri non sono state ancora valutate. Va detto, ancora, che le informazioni pratiche ottenute dai primi due pacchetti energetici non sono state ancora valutate. Credo che, oltre a questa critica, da muovere anche per la sottovalutazione dei rischi rispetto alla sicurezza energetica degli Stati membri – rischi che risultano eccessivi perché sono state riversate sul mercato assolute fortune senza alcun meccanismo di sicurezza che garantisse che non finissero nelle mani sbagliate – si debbano dare anche soluzioni positive.</p>
      <p sl="cs">Penso che l’Agenzia dovrebbe avere le competenze che le consentano di impedire che si verifichino blackout dell’energia elettrica, e che la Commissione dovrebbe avere il potere di imporre una moratoria sul prezzo nel caso che l’aumento annuo dei prezzi dell’energia superi il 30 per cento in tutti gli Stati membri. Se l’aumento medio negli Stati membri, raggiunge il 30 per cento il Commissario Piebalgs e i suoi colleghi dovrebbero poter imporre una moratoria sul prezzo, come mostra al momento l’esperienza di alcuni cittadini dell’Unione europea, in particolare i pescatori e gli autotrasportatori. Credo che questo provvedimento riceverebbe una risposta positiva negli Stati membri dell’UE e aumenterebbe il prestigio della nostra Comunità.</p>
    </intervention>
    <intervention id="2-295" speaker_id="28509" name="John Whittaker" is_mep="True" mode="spoken">
      <p sl="en">a nome del gruppo IND/DEM . – Signora Presidente, queste relazioni ci consegnano il solito elenco di desideri inconciliabili: sicurezza dell’approvvigionamento energetico, un mercato dell’energia efficiente, riduzione del CO2, norme armonizzate per tutti i paesi ed energia a basso costo per i pensionati. Bene, energia a basso costo per qualcuno significa che il resto di noi la paga per tutti.</p>
      <p sl="en">Forse pensiamo di farci degli amici costringendo i governi a fornire energia sovvenzionata a coloro che soffrono della cosiddetta “povertà energetica”. Non c’è nessun settore di attività per il quale l’UE si fidi che i governi nazionali operino secondo quanto pensano sia meglio per i loro cittadini? Una cosa che queste relazioni dovrebbero evidenziare, e non lo fanno, è la follia degli obiettivi per il carbonio e le fonti energetiche rinnovabili. Il prezzo del petrolio è alto e rimarrà tale, tuttavia il costo dell’energia per i consumatori salirà ancora per sovvenzionare le fonti energetiche rinnovabili.</p>
      <p sl="en">Ironicamente, mantenere alti i prezzi del petrolio è quello che serve per ridurre le emissioni di CO2 . I prezzi ridurranno il consumo e stimoleranno lo sviluppo delle fonti alternative molto più efficacemente di un qualunque numero di obiettivi e direttive. Chi lo sa? Alla fine si potrebbe scoprire che l’energia eolica è redditizia.</p>
      <p sl="en">In conclusione, sarà molto difficile imporre regole armonizzate di disaggregazione in 27 Stati membri, a prescindere dai benefici che ciò può portare o meno. I paesi sarebbero, per la verità, stolti se contassero in modo eccessivo sui loro vicini per le forniture energetiche. Quando la luce si interrompe, quando gli ospedali non hanno energia, gli interessi nazionali prendono il sopravvento indipendentemente dagli ordini dall’autorità di regolamentazione dell’UE proposta. Ecco come stanno le cose.</p>
    </intervention>
    <intervention id="2-296" speaker_id="28359" name="Jana Bobošíková" is_mep="True" mode="spoken">
      <p sl="cs">Sono pienamente d’accordo che gli Stati membri mantengano il potere di instaurare liberamente le relazioni di proprietà tra i produttori di energia e le reti di trasmissione. Approvo anche il rafforzamento dell’indipendenza dei diritti e dei doveri delle autorità nazionali di regolamentazione. In merito all’accesso alle reti transeuropee, penso alle aste esplicite come a una buona soluzione. Naturalmente i proventi delle aste dovranno essere investiti in tariffe. Sono inoltre d’accordo che l’Agenzia per la cooperazione tra i regolatori nazionali operi secondo il principio che ogni nazione abbia un voto.</p>
      <p sl="cs">Tuttavia, onorevoli colleghi, devo dire che non sono convinta che la disaggregazione della proprietà, la vendita all’asta o l’apertura di un’altra Agenzia siano il modo migliore per avere mercati dell’elettricità più validi. Siamo di fronte ad una realtà di prezzi in aumento e di consumo di energia e questo, a mio parere, richiede che siano costruite più centrali e, in particolare, che siano rafforzate in modo massiccio le reti di trasmissione. E’ inoltre necessario sostenere e promuovere l’opzione nucleare come energia pulita e sicura. Dobbiamo smettere di avere paura dell’energia nucleare.</p>
    </intervention>
    <intervention id="2-297" speaker_id="38607" name="Nickolay Mladenov" is_mep="True" mode="spoken">
      <p sl="en">Signora Presidente, credo che questa Assemblea, insieme al Consiglio e alla Commissione, sia fermamente convinta che i diritti dei consumatori nel settore dell’energia in Europa debbano essere chiaramente affermati e fortemente protetti. Siamo tutti convinti che occorrano meccanismi per affrontare le lacune attualmente esistenti nei nostri sistemi nell’Unione europea.</p>
      <p sl="en">Siamo anche tutti d’accordo che occorre uno strumento con il quale chiarire e consolidare i diritti in materia di energia esistenti nella legislazione europea e nazionale. Concordiamo che questo strumento deve essere parte di una più ampia strategia comunicativa, della quale è una componente importante anche la lista di controllo preparata dalla Commissione.</p>
      <p sl="en">La relazione di cui è autrice l’onorevole De Vits – e vorrei elogiarla per il suo lavoro, così come i relatori ombra per il loro – è un contributo importante a questo dibattito. Risponde ad alcune delle domande cruciali che ci vengono rivolte dai cittadini europei e vorrei concentrarmi brevemente su alcune di queste domande.</p>
      <p sl="en">I cittadini europei vogliono pagare per ciò che consumano e vogliono sapere per che cosa pagano. Così, in primo luogo, la relazione asserisce con forza la necessità di avere prezzi trasparenti e insiste sul fatto che questi prezzi debbano basarsi soltanto sul consumo, che le fatture debbano poggiare sulle migliori prassi esistenti nell’Unione europea, che debbano essere confrontabili e che debbano esistere dei dispositivi di simulazione delle tariffe così che i consumatori possano vedere quale impresa offre loro una scelta migliore.</p>
      <p sl="en">I consumatori vogliono poter scegliere e vogliono essere protetti dal timore di essere scollegati dalla rete, ed è per questo che la relazione riserva particolare attenzione a questo problema. Afferma la necessità di predisporre difese contro lo scollegamento e di usarlo negli Stati membri solo come ultima risorsa.</p>
      <p sl="en">Pone, infine, il tema della vulnerabilità dei consumatori. Concordo pienamente con l’onorevole Gunnar Hökmark che prima ha affermato che non dobbiamo consentire agli Stati membri di venire meno alla propria responsabilità. La responsabilità di proteggere i consumatori vulnerabili è degli Stati membri: è per questo motivo che paghiamo le tasse.</p>
      <p sl="en">Onorevoli colleghi, vi invito a votare domani a favore della relazione che è stata presentata in plenaria.</p>
    </intervention>
    <intervention id="2-298" speaker_id="28209" name="Anne Laperrouze" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, il mio intervento si focalizzerà sul tema della disaggregazione della proprietà, sebbene non pensi che sia il più importante. In effetti, ritengo che si sia perso troppo tempo su questo aspetto.</p>
      <p sl="fr">Disaggregare o non disaggregare, questo non è il problema. Gestire una rete richiede competenza nel settore industriale. L’energia elettrica non può essere immagazzinata; la frequenza e il voltaggio della rete devono essere mantenuti secondo le richieste del mercato. Con la disaggregazione della proprietà, la Commissione rimane esposta al rischio delle operazioni di sistema politiche o speculative. Il problema della proprietà, della gestione industriale e della sicurezza della rete non è stato, a mio avviso, sufficientemente analizzato.</p>
      <p sl="fr">Accantonata la questione, siamo riusciti a promuovere il ruolo di uno degli attori principali nel funzionamento del mercato interno: i regolatori. Devono essere dati loro poteri reali perché possano così esercitare i loro diritti e responsabilità. Per mezzo dell’Agenzia per la cooperazione tra i regolatori nazionali dell’energia, i regolatori rivestiranno un ruolo chiave nelle questioni transfrontaliere e nell’armonizzazione dei codici tecnici per assicurare che le nostre reti funzionino meglio e con maggior sicurezza.</p>
      <p sl="fr">Il gruppo dell’Alleanza dei Democratici e dei Liberali per l’Europa ha proposto tre emendamenti: il primo è quello di sottolineare che il funzionamento del mercato interno deve essere imperniato sugli interessi del consumatore privato e industriale. Questo è ovvio, ma vale ancora la pena ribadirlo. Il secondo è relativo ai contratti a lungo termine soggetti all’adempimento di determinati principi. Questo non deve essere visto come un ostacolo alla competitività ma come un fattore di stabilizzazione. Deve essere sottolineato che così viene richiesto dai consumatori industriali. Infine, il terzo, è presente per provocare un dibattito. E’ una questione per la Commissione che, in consultazione con tutti gli operatori del mercato, deve considerare di muoversi verso un operatore dei sistemi di trasmissione europeo. Questo può essere un obiettivo molto lontano, ma è un punto interessante da valutare. Una rete di trasmissione europea potrebbe garantire il futuro di un mercato interno dell’energia.</p>
    </intervention>
    <intervention id="2-299" speaker_id="4432" name="Claude Turmes" is_mep="True" mode="spoken">
      <p sl="en">Signora Presidente, questo mercato non è un mercato ma una rapina a mano armata che costa ai consumatori dell’UE qualcosa come 70 miliardi di euro all’anno in profitti ingiustificabili e inattesi per i 10 o 12 grandi oligopoli dell’energia in Europa. Posso comprendere molto bene perché queste imprese vogliano mantenere le cose come stanno. Come riescono a registrare questi profitti? In primo luogo, bloccando la disaggregazione della proprietà. Mi spiace, ma Francia e Germania non sono piccoli Stati membri periferici. Se non procedono alla disaggregazione, non avremo mai una rete di distribuzione realmente integrata e non risolveremo mai il conflitto tra la produzione dell’elettricità, il suo commercio e l’agevolazione della concorrenza attraverso la rete di distribuzione.</p>
      <p sl="en">Il secondo problema – e questo è ciò che sta accadendo ora – è che provano a sfuggire alla regolamentazione tanto delle autorità di regolamentazione che a quelle in materia di cartelli. Per questo motivo vogliono creare mercati regionali. In assenza di una forte agenzia UE, tuttavia, questi mercati saranno una terra di nessuno dal punto di vista della regolamentazione: E.ON , RWE e EDF sono troppo grandi per un mercato regionale – Francia, Germania e i paesi del Benelux. Senza una forte agenzia UE e una migliore interfaccia tra le agenzie nazionali di regolamentazione e le autorità in materia di cartelli, pertanto, la rapina da 70 miliardi di euro continuerà.</p>
    </intervention>
    <intervention id="2-300" speaker_id="23745" name="Eugenijus Maldeikis" is_mep="True" mode="spoken">
      <p sl="lt">Vorrei cominciare ringraziando i relatori per il loro lavoro obiettivo e per l’eccellente collaborazione. Hanno affrontato una sfida molto difficile, perché la Commissione ha proposto un nuovo approccio molto complesso rispetto al documento, al pacchetto di documenti. Il mercato europeo dell’energia elettrica (modello stabilito da decenni) era basato su compagnie nazionali ad integrazione verticale, che operavano all’interno dei propri mercati, proteggendoli.</p>
      <p sl="lt">A mio avviso, abbiamo tre vettori e tre idee principali: l’ampliamento del processo di concentrazione su scala europea, l’abolizione delle restrizioni nazionali attraverso l’attuazione del principio della disaggregazione delle attività; considero il secondo principio come l’incremento del processo di centralizzazione per mezzo dell’apertura di un’Agenzia europea, con lo scopo di raggiungere un migliore coordinamento con le autorità nazionali di regolamentazione, che è molto positivo e trova il consenso della maggior parte di noi.</p>
      <p sl="lt">Il terzo principio, che non è stato chiarito, e che mi resta oscuro e solleva diverse questioni, è il principio dell’isolamento dei sistemi di trasmissione europei dai finanziamenti da parte di terzi, che potrebbe … La Commissione non ha fornito risposte chiare in merito alla sua visione del futuro e a quali pericoli politici, finanziari ed economici ci potremmo trovare esposti, e a come le conseguenze dell’applicazione di questo principio potrebbero influenzare la politica energetica o la politica generale dell’UE.</p>
      <p sl="lt">C’è ancora un aspetto che vorrei menzionare: gli stimoli del mercato di cui si è parlato e il principio della disaggregazione delle attività non sono sufficientemente forti per cambiare un monopolio naturale in un mercato dell’energia, dal momento che persistono alcuni mercati isolati, così come dei mercati regionali; pertanto, si dovranno raggiungere degli accordi politici su vasta scala e in circostanze tali …</p>
      <a text="(La Presidente toglie la parola all’oratore)"/>
    </intervention>
    <intervention id="2-301" speaker_id="2304" name="Esko Seppänen" is_mep="True" mode="spoken">
      <p sl="fi">Signora Presidente, signor Commissario, il risultato più certo della liberalizzazione e dell’armonizzazione del mercato dell’energia dell’Unione europea è un aumento nel prezzo dell’elettricità. Questo avviene, come ha mostrato l’onorevole Turmes, a causa del meccanismo dei prezzi dell’elettricità.</p>
      <p sl="fi">Il prezzo di mercato viene determinato nelle borse dell’energia. Qui il prezzo di tutta l’energia elettrica è definito in base al costo di produzione più elevato del prodotto più costoso. Quando la forma di energia più costosa è basata sul carbone, la borsa è una macchina per generare soldi per i produttori di energia idroelettrica o atomica. Le medesime imprese guadagneranno per mezzo del sistema europeo di scambio delle quote di emissione. Presso le borse i diritti di emissione verranno aggiunti al prezzo dell’elettricità per quelle produzioni per le quali non sono necessarie.</p>
      <p sl="fi">Dobbiamo imparare lezione dalle esperienze degli Stati Uniti. L’ONG nota come Public Citizen ha stimato che nei 14 Stati nei quali il prezzo dell’elettricità non è regolamentato, è del 52 per cento più elevato rispetto ai 36 Stati in cui lo è. Il problema del meccanismo dei prezzi dell’elettricità è stato ignorato nella relazione dell’onorevole Morgan.</p>
    </intervention>
    <intervention id="2-302" speaker_id="28142" name="Nils Lundgren" is_mep="True" mode="spoken">
      <p sl="sv">Il mercato dell’elettricità è stato più o meno monopolizzato in tutti i paesi industriali. La ricerca economica ha mostrato che le economie nazionali possono realizzare ampi profitti grazie all’introduzione della concorrenza nel mercato dell’elettricità, ma in tal caso è importante che spezzino le strutture a integrazione verticale. I produttori di energia elettrica non devono gestire anche la distribuzione di elettricità ai clienti; è necessario disaggregare il settore dell’elettricità. Un numero ristretto di paesi europei sta applicando queste riforme. Si tratta dei paesi nordici, del Regno Unito, dei Paesi Bassi e della Spagna. Le Istituzioni europee non sono state richieste. I paesi stanno operando nel proprio evidente interesse. In molti grandi paesi l’opposizione è considerevole, per esempio in Francia e Germania che sono più interessate a uno Stato dell’UE che alla prosperità che offre un libero mercato interno.</p>
      <p sl="sv">Vi sono ragioni forti perché l’UE aumenti il ritmo. Se la concorrenza nel settore dell’energia comprendesse nella sua interezza l’enorme mercato europeo, l’efficienza e la prosperità crescerebbero per tutti. E’ necessario che si eserciti una pressione politica sugli Stati membri che non vogliono la concorrenza.</p>
    </intervention>
    <intervention id="2-303" speaker_id="4238" name="Hans-Peter Martin" is_mep="True" mode="spoken">
      <p sl="de">Signora Presidente, che ci piaccia o meno l’Irlanda ha votato. Ora dovete rispettare la loro decisione. L’Europa ha la possibilità del secolo, e con ciò intendo la possibilità di diventare finalmente democratica ed efficiente. Per quanto riguarda il mercato dell’energia, questo significa non esitare. Incominciamo di buona lena dalle grandi tigri, le RWE , le EDF – entriamo nel vivo del problema, disaggreghiamo e applichiamo la sussidiarietà. E’ possibile, potrebbe essere visionario, ma non ha nulla a che fare con l’Unione europea attuale, controllata com’è da interessi lobbistici e dai loro centri di potere. D’altra parte, se non si cambia nulla in questo settore e non si prende in considerazione il voto in Irlanda e si dichiara defunto il Trattato di riforma, allora l’occasione del secolo per un’Europa democratica e per un equo mercato dell’energia diventerà un mondo in cui avranno il comando i terroristi, sia di sinistra che di destra.</p>
    </intervention>
    <intervention id="2-304" speaker_id="28225" name="Herbert Reul" is_mep="True" mode="spoken">
      <p sl="de">Signora Presidente, onorevoli colleghi, siamo stati tutti d’accordo che fosse su prezzi migliori, maggiori investimenti nelle reti di trasmissione e nelle connessioni transfrontaliere per creare maggiore competizione e un mercato che non fosse così controllato da una o poche imprese.</p>
      <p sl="de">In seguito, soppesando i fatti, abbiamo scoperto che quelli forniti dalla Commissione non quadravano affatto. Non c’è alcuna prova, nessun fatto reale che provi che la disaggregazione della proprietà porti a prezzi migliori e a maggiori investimenti. Non è vero – oppure mi potete dire perché i prezzi sono più alti nel Regno Unito? Ci sono più investimenti in Spagna? C’è più o meno concorrenza che negli altri paesi? I fatti dimostrano in modo definitivo che non c’è un’unica soluzione per tutti.</p>
      <p sl="de">La cosa giusta da fare, dunque, è quella di cercare un compromesso dove gli Stati membri che desiderano raggiungere questo obiettivo – che deve essere raggiunto – seguendo una strada diversa sono liberi di farlo. Questo è l’antefatto del tentativo della terza opzione, la terza via. Per inciso, è interessante che nella commissione per l’industria, la ricerca e l’energia, ci si sia mossi in questa direzione negli ultimi mesi. Ci sono altre commissioni che hanno votato contro la disaggregazione della proprietà. Nella nostra commissione, tuttavia, c’è un nuovo compromesso sul gas, elaborato dall’onorevole Laperrouze e dall’onorevole Vidal-Quadras. C’è anche un nuovo compromesso nel Consiglio. Non stiamo scherzando rispetto a votare nuovamente domani sull’energia elettrica per stabilire le cose com’erano molti mesi fa. Tuttavia, la cosa è stata superata, e non sarà questo il risultato.</p>
      <p sl="de">Un parlamento che voglia essere preso sul serio deve essere aperto a queste nuove condizioni e ai cambiamenti. Siamo stati spinti a correre per l’intero processo e mi veniva detto continuamente che dovevamo lavorare velocemente, che dovevamo affrettarci, avremmo ancora potuto provare a cercare soluzioni intelligenti che andassero nella direzione della decisione del Parlamento. Vi esorto, quindi, ad andare al di là delle posizioni di partito e a votare per le proposte che abbiamo presentato, per trovare un compromesso tra quanto abbiamo votato in merito al gas e quanto è stato votato dal Consiglio.</p>
    </intervention>
    <intervention id="2-305" speaker_id="28155" name="Edit Herczog" is_mep="True" mode="spoken">
      <p sl="hu">Signora Presidente, signor Commissario, in quest’ultimo anno abbiamo compiuto un enorme passo, perché stabilire una politica comune dell’energia rappresenta un passo enorme per l’intera Unione europea. Stiamo parlando del tipo di politica dell’energia che promuove contemporaneamente gli interessi strategici degli Stati membri dell’UE, i diritti e la tutela dei cittadini europei, la competitività e la crescita dell’economia europea e la conservazione dell’ambiente. Queste cinque proposte offrono la prospettiva di raggiungere il tipo di integrazione di mercato che non solo trasformerebbe il modo nel quale operano le imprese nel settore dell’energia, separando ed aumentando la trasparenza delle funzioni della generazione della trasmissione e della fornitura di energia, ma che darebbe anche maggior priorità che in passato ai diritti fondamentali e alla tutela dei consumatori. Nel contesto del coordinamento europeo, il compito di controllare la concorrenza leale sul mercato, stimolare gli scambi transfrontalieri di energia ed assicurare che siano raggiunti alti standard in risposta alle esigenze del consumatore, deve essere assegnato ad un’autorità investita di poteri più ampi degli attuali, e che sia indipendente tanto dai governi che dal settore dell’energia. E’ per questo motivo che il potere legislativo europeo si è mosso decisamente verso l’insediamento di un’Agenzia per la cooperazione tra i regolatori nazionali. Il progetto di relazione, preparato dal mio collega onorevole Brunetta a cui è subentrato in seguito l’onorevole Chichester, ha questo scopo. Sono stato lieto di avere l’opportunità di lavorare con loro come relatore ombra in rappresentanza del gruppo socialista al Parlamento europeo (PSE). Considero un grande successo che questo progetto di regolamento congiuntamente prodotto, istituendo un’Agenzia europea responsabile, forte e indipendente, non soltanto promuoverà la collaborazione tra le autorità di regolamentazione tra gli Stati membri, ma aiuterà a raggiungere l’obiettivo fondamentale di favorire i mercati regionali e sviluppare le reti. Come socialisti abbiamo insistito sulla creazione di un’autorità forte e indipendente, perché sappiamo che in un mercato europeo liberalizzato ognuno vuole comprare dove trova l’offerta più a buon mercato, e vendere dove è più caro. Abbiamo quindi davvero bisogno di un tipo di autorità di regolamentazione che prenda provvedimenti per combattere contro ogni distorsione del mercato che si possa verificare. E’ nell’interesse dell’Ungheria e degli altri piccoli Stati membri creare un’autorità forte, aiutando così ad assicurare la sua indipendenza, stabilire la collaborazione, la trasparenza del mercato e investimenti sicuri per lo sviluppo.</p>
      <p sl="hu">Signora Presidente, vorrei ricordare a tutti che l’approvvigionamento energetico dell’Europa non è una questione ideologica. Il mondo è cambiato per sempre. Interi continenti stanno iniziando a competere nel settore dell’energia, e siamo sinceri a questo proposito: nessuno può rimanere isolato dall’energia elettrica o dalla motorizzazione. L’obiettivo della politica energetica è garantire la sicurezza e la competitività dell’approvvigionamento energetico del’Europa. Vorrei, tuttavia, concludere dicendo che il gruppo PSE ritiene che i consumatori debbano essere trattati come la componente cruciale della politica europea dell’energia. Ci rincresce molto che i colleghi conservatori non vogliano rendere obbligatoria la Carta dei consumatori di energia. Vi ringrazio per l’attenzione.</p>
    </intervention>
    <intervention id="2-306" speaker_id="28244" name="Wolf Klinz" is_mep="True" mode="spoken">
      <p sl="de">Signora Presidente, negli ultimi minuti abbiamo parlato molto di industria. Sono lieto che l’onorevole De Vits affronti i diritti dei consumatori di energia nella sua relazione. In effetti, è cruciale garantire che i consumatori siano consapevoli dei propri diritti e che possano anche avere la certezza che tali diritti verranno rispettati.</p>
      <p sl="de">Diversamente dall’onorevole De Vits, tuttavia, non credo , siano necessarie leggi completamente nuove – certamente non a livello europeo. Si tratta piuttosto di attuare in modo opportuno e appropriato la legislazione esistente nella legislazione nazionale; sono dunque necessarie forti autorità di vigilanza che se ne facciano carico, e dobbiamo assicurarci di essere trasparenti a sufficienza perché il consumatore conosca effettivamente i suoi diritti. La Carta può fornire una significativa integrazione a tutto ciò, non nel senso di diventare un documento giuridico vincolante, ma semplicemente nel senso di fornire alla politica e all’economia un punto di riferimento che riassuma la legislazione relativa alla tutela dei consumatori nel settore dell’energia.</p>
      <p sl="de">Tutti sappiamo – è naturale – che i nostri cittadini posso avere un ruolo significativo nella società e nell’economia soltanto se hanno accesso ad un’adeguata fornitura di energia. Entro questi limiti, è importante naturalmente che garantiamo che tutti, anche i poveri e i più poveri dei poveri, abbiano ciò a cui hanno diritto. Tuttavia, non credo che spetti a Bruxelles il compito di imporre tariffe sociali. Dobbiamo lasciare che di questo si occupino gli Stati membri e il settore negli Stati membri. Altrimenti non stiamo introducendo niente di più che un meccanismo di redistribuzione. Lo scenario migliore sarebbe quello di collegare la tutela del povero con le misure di efficienza necessarie per raggiungere gli obiettivi di protezione del clima. Possono rivelarsi molto utili a questo proposito soluzioni intelligenti, come quella del contatore digitale. A questo proposito non ho nulla contro il fatto di incoraggiare l’industria a introdurli entro 10 anni. Allora i consumatori potranno sapere esattamente quanta energia stanno utilizzando, potranno formulare dei piani e risparmiare.</p>
    </intervention>
    <intervention id="2-307" speaker_id="28508" name="Alyn Smith" is_mep="True" mode="spoken">
      <p sl="en">Signora Presidente, mi associo alle congratulazioni ai nostri relatori espresse dai precedenti oratori. Credo che il Parlamento abbia svolto oggi un buon lavoro per i consumatori europei, ma mi concentro, in particolare, su una questione e un emendamento. Si tratta dell’emendamento n. 161 alla relazione Morgan, che sprona ad agevolare l’accesso alla rete delle energie rinnovabili. Spero che l’emendamento sia approvato nella votazione di domani. Chiedo un’azione più forte da parte della Commissione nei casi in cui le autorità nazionali siano in realtà parte del problema piuttosto che della soluzione.</p>
      <p sl="en">A titolo di esempio, nel Regno Unito c’è Ofgem , la nostra autorità nazionale, che ha un meccanismo di localizzazione dei prezzi per l’accesso alla rete britannica che in realtà discrimina i gestori di energie rinnovabili all’interno della Scozia, il mio paese. Mi piacerebbe vedere un livello maggiore di coordinamento e azione contro gli operatori dei singoli Stati membri quando essi sono parte del problema. Credo che abbiamo fatto una buona partenza verso tutto ciò oggi e non vedo l’ora di assistere ad altri progressi.</p>
    </intervention>
    <intervention id="2-308" speaker_id="28358" name="Konrad Szymański" is_mep="True" mode="spoken">
      <p sl="pl">Le mie congratulazioni per la relazione, che affronta i più importanti problemi dei consumatori e politici che affronta il nostro continente. La separazione nel settore dell’energia della distribuzione dalla produzione e dagli scambi è di importanza cruciale tanto per i consumatori individuali che per quelli industriali. Introdotta la disaggregazione, i prezzi scendono o aumentano più lentamente. Nei paesi dove la disaggregazione è stata portata a termine l’aumento medio del prezzo dell’energia per l’utente domestico è stato del 3 per cento nel periodo 1998-2006. Dove non si è proceduto in questo senso, i prezzi dell’energia sono saliti del 28 per cento. Andamenti simili sono visibili nel mercato degli utenti industriali.</p>
      <p sl="pl">Ai nostri giorni energia significa anche sicurezza di approvvigionamento – in altre parole, politica. Il monopolio di Stato russo ha investimenti sempre maggiori in 16 stati europei. In Germania, in Francia e in Italia Gazprom ha persino accesso ai clienti individuali. Questa è una ragione sufficiente per l’attuazione del principio di reciprocità nelle relazioni commerciali con i paesi terzi. Altrimenti saremo inermi, e pagheremo con la nostra sicurezza.</p>
    </intervention>
    <intervention id="2-309" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, il tema comune delle proposte per il mercato dell’energia è la sua ristrutturazione a favore delle imprese private, mentre i fornitori pubblici di energia elettrica vengono indeboliti, nonostante si debbano sostenere i costi reali.</p>
      <p sl="el">Nel mio paese, dove il mercato dell’energia è controllato da fornitori pubblici, qualunque situazione di questo tipo avrà conseguenze decisamente sfavorevoli. L’Unione europea chiede che la base della piramide sia affidata al capitale sociale affinché possano essere determinati i prezzi per altri beni. Ciò accade perché, in larga misura, l’energia determina il costo del processo di produzione, che verrà trasferito in modo incrementale sul consumatore.</p>
      <p sl="el">In questi tempi di domanda sempre in aumento di energia e di rialzo stabile del prezzo del petrolio, abbandonare il mercato dell’energia alla mercé dei giganti privati dell’energia sarà disastroso e porterà facilmente alla formazione di cartelli. La teoria della regolamentazione dei prezzi attraverso la concorrenza è semplicemente un mito: in pratica ha condotto alla creazione di potenti monopoli in una serie di settori economici, con effetti devastanti sul mercato e sui consumatori.</p>
    </intervention>
    <intervention id="2-310" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, sicuramente, visti i prezzi da primato del petrolio, l’indipendenza energetica europea è finalmente diventata una questione di priorità assoluta. L’Unione europea deve ridurre la sua attuale dipendenza dei paesi del Golfo. E’ necessario migliorare le nostre relazioni con altri paesi oltre alla Russia senza diventare eccessivamente indipendenti. Dobbiamo anche considerare che cosa fare a lungo termine a proposito dell’Iran. Se uno studio arriva alla conclusione che stiamo riponendo eccessiva fiducia nelle vaghe promesse dei dittatori dell’Asia centrale e nei rapporti non confermati di depositi petroliferi in relazione al progetto dell’oleodotto Nabucco, allora dobbiamo sviluppare una relazione costruttiva con l’Iran che, dopotutto, possiede la seconda maggiore riserva petrolifera al mondo.</p>
      <p sl="de">Non va dimenticato che i crescenti profitti dei paesi del Golfo, grazie al rapido aumento del prezzo del petrolio, vengono utilizzati anche per promuovere il fondamentalismo islamico nel mondo. Questa è un’altra ragione, a mio parere, per la quale dobbiamo investire nei fornitori di energie alternative in Unione europea.</p>
    </intervention>
    <intervention id="2-311" speaker_id="28269" name="Jerzy Buzek" is_mep="True" mode="spoken">
      <p sl="it">Signora Presidente, mi congratulo con il Commissario e anche con i relatori per le loro eccellenti relazioni e per il loro pregevole lavoro nella stesura delle direttive che potrebbero unificare il mercato europeo dell’energia. Investimenti a lungo termine, principio di solidarietà, accesso al mercato, regolamentazione del flusso transfrontaliero – gli obiettivi importanti di questi regolamenti riguardano tutto questo. Non dimentichiamo che, in fin dei conti, il consumatore è al primo posto – e questo è ciò su cui vertono questi regolamenti: la protezione del consumatore, gli interessi dell’utente e l’energia in Unione europea. Va ricordato anche che i nostri regolamenti non forniscono la soluzione ad ogni problema, come l’aumento del costo del petrolio, né potranno impedire un aumento del costo dell’energia connesso all’introduzione dei costi di emissione CO2 , ma essi semplificheranno e sosterranno in modo significativo le nostre azioni a beneficio dei consumatori di energia.</p>
      <p sl="it">Diciamoci che, sì, sappiamo che la soluzione proposta dalla relazione dell’onorevole Morgan non sarà probabilmente quella definitiva. Abbiamo una buona base per un dibattito con il Consiglio in merito a una soluzione definitiva. Questa soluzione, per quanto riguarda l’energia elettrica, deve essere moderatamente distante dalle soluzioni contenute nel secondo pacchetto, altrimenti non avrebbe senso l’introduzione di un terzo pacchetto. Nello stesso tempo le risposte per quanto riguarda il gas devono essere simili a quelle per l’elettricità, ma decisamente non devono essere identiche. Oggi vediamo chiaramente che la disaggregazione della proprietà per il mercato dell’energia sarà molto più ampia e andrà più lontano di quella del gas. Dobbiamo accettarlo e rispettarlo.</p>
      <p sl="it">Anche questo punto è molto importante – l’accesso al mercato di terzi, accesso a parti da paesi terzi. E’ per questo che si tratta di una questione cruciale, per non accordare privilegi agli investitori esterni all’Unione europea.</p>
      <p sl="it">Per concludere, vorrei dire che si è trattato di uno dei dibattiti più difficili che abbiamo sostenuto e che è stato condotto molto opportunamente e con rispetto per tutte le parti.</p>
    </intervention>
    <intervention id="2-312" speaker_id="1913" name="Evelyne Gebhardt" is_mep="True" mode="spoken">
      <p sl="de">Signora Presidente, sono lieta perché con la relazione dell’onorevole De Vits, ci troviamo di fronte ad un’ottima relazione e mi fa piacere anche perché tutti i nostri colleghi hanno un pensiero comune riguardo alla solidarietà, alla trasparenza e alla tutela del consumatore. Penso che questo sia meraviglioso.</p>
      <p sl="de">Tuttavia, devo dire una cosa: trovo coloro che sono alla destra dell’Aula cinici e difficilmente credibili. E’ difficile credere loro perché non sono a favore di una carta vincolante sui diritti dei consumatori – qualcosa che è di un’importanza incredibile se i cittadini devono conoscere i loro diritti. Li trovo cinici perché tutti in quest’Aula ci siamo trovati uniti nell’appoggiare l’idea che i passeggeri aerei fossero consapevoli dei loro diritti, e nel loro caso non si tratta esattamente delle persone più povere nella nostra società. Per i più poveri, tuttavia, che hanno effettivamente bisogno di conoscere i loro diritti, questo non sarà possibile.</p>
      <p sl="de">Perciò vi chiedo seriamente di riconsiderare la vostra decisione. Per favore, assicuratevi che rendiamo obbligatoria questa Carta.</p>
    </intervention>
    <intervention id="2-313" speaker_id="28340" name="Patrizia Toia" is_mep="True" mode="spoken">
      <p sl="it">Signora Presidente, onorevoli colleghi, questo pacchetto arriva al Parlamento nel bel mezzo della grande sfida che l’energia rappresenta per il futuro della nostra società.</p>
      <p sl="it">L’aumento insostenibile, inarrestabile dei prezzi del greggio, gli effetti perversi del ricorso ai biocarburanti sulla disponibilità di cibo e la grande fame di energia che hanno i paesi in sviluppo ci dicono che l’azione dell’Unione europea non è più solo una necessità ma un’indispensabilità. Innanzitutto, occorre un quadro normativo che crei finalmente un mercato europeo dell’elettricità e del gas, un mercato che sappia regolarsi con equilibrio, che abbia soggetti regolatori nazionali ed europei, che assicuri competitività, apertura, trasparenza ed efficacia anche per i consumatori, che consenta alle grandi imprese di rimanere forti e nello stesso tempo ai nuovi soggetti di nascere e crescere, che faccia passi avanti e non indietro. In tal senso auspichiamo che l’unbundling per l’elettricità non faccia come il gambero, cioè vada indietro rispetto alle buone prassi già realizzate in molti paesi di separazione della rete. Un mercato che dia certezza all’investimento e agli operatori ma anche opportunità vere ai consumatori, siano esse imprese o singoli. Termino, Presidente, dicendo che occorre davvero rafforzare il peso dei consumatori dando certezza, garanzie e prezzi equi.</p>
    </intervention>
    <intervention id="2-314" speaker_id="28615" name="Roberts Zīle" is_mep="True" mode="spoken">
      <p sl="lv">In primo luogo, vorrei ringraziare il Commissario e la maggior parte dei miei colleghi per l’accesso veramente liberale al mercato dell’elettricità, che insieme alle misure per migliorare l’efficienza energetica ci consentiranno effettivamente di ridurre i prezzi in futuro. Due tesi – disaggregazione della proprietà e della trasmissione – che sono e resteranno il modello basilare per un’autentica produzione decentralizzata e per la sicurezza delle reti che forniscono accesso all’elettricità prodotta a partire da fonti rinnovabili. Ho ancora un altro sogno che vorrei venisse realizzato da questo pacchetto: che venga finalmente creata una rete unificata europea dell’elettricità e che gli Stati baltici siano tra i membri di questo partenariato di reti di fornitori di energia elettrica, a proposito della quale abbiamo conosciuto una serie infinita di ostacoli tanto all’interno che all’esterno dell’Unione europea. Grazie.</p>
    </intervention>
    <intervention id="2-315" speaker_id="28457" name="Luca Romagnoli" is_mep="True" mode="spoken">
      <p sl="it">Signora Presidente, onorevoli colleghi, credo che parlare, in un’Europa che è morsa giorno dopo giorno vieppiù dall’inflazione e da un caro vita galoppante dovuto in gran parte dal prezzo dell’energia, di una Carta europea dei diritti dei consumatori sia da parte nostra assolutamente doveroso e, anzi, condivido la relazione e di questo ringrazio sia la collega che, ovviamente, la Commissione.</p>
      <p sl="it">È giusto sottolineare come l’approvvigionamento energetico sia una precondizione indispensabile per poter partecipare alla vita economica e sociale. Nonostante, fra l’altro, ci sia una normativa già in vigore, spesso i diritti dei cittadini non sono rispettati quanto a prezzi, a tariffe e alla trasparenza delle stesse, a norme discriminatorie che spesso impediscono anche la comparazione delle tariffe stesse.</p>
      <p sl="it">Pertanto, posso solo auspicare che l’azione congiunta dell’Unione e degli Stati, sempre nel rispetto – come anche l’ottima relazione della collega De Vits sottolinea – dell’indispensabile sussidiarietà, è comunque essenziale. Anche l’adozione del terzo pacchetto, a mio parere, serve a garantire una migliore protezione dei consumatori come dei piccoli e medi utenti professionali.</p>
    </intervention>
    <intervention id="2-316" speaker_id="28573" name="Nikolaos Vakalis" is_mep="True" mode="spoken">
      <p sl="el">Signora Presidente, onorevoli colleghi, il fatto è che il terzo pacchetto sull’energia ha diviso i gruppi politici, soprattutto sul problema della disaggregazione della proprietà.</p>
      <p sl="el">Chiaramente questa divisione non è dovuta all’ideologia, ma alle diverse situazioni interne e ai punti di partenza dei vari Stati membri; deriva dalle analoghe divisioni tra gli Stati membri e il Consiglio. Queste situazioni interne vanno rispettate se si desidera evitare rivolte popolari interne.</p>
      <p sl="el">Personalmente, appoggio pienamente l’idea della disaggregazione della proprietà, ma sono del tutto consapevole che al momento la disaggregazione non potrebbe in alcun modo essere imposta al mio paese. Ci deve essere un periodo provvisorio per consentire a tutte le parti di adattarsi alle nuove circostanze.</p>
      <p sl="el">Dopo lunghi e laboriosi negoziati il Consiglio ha raggiunto una conciliazione sulla “terza via”. Penso quindi che abbiamo il dovere su questo tema complesso di sostenere la conciliazione migliorandola in alcuni punti alla luce dell’esperienza.</p>
      <p sl="el">Onorevoli colleghi, è importante che usciamo dalla conciliazione a testa alta. Questo si può fare solo se non vengono messi a repentaglio gli interessi vitali di alcuni Stati membri. Non dobbiamo operare alcun compromesso sui principi base dell’indipendenza e dell’efficacia che dovrebbero guidare l’attività degli operatori dei sistemi di trasmissione di energia e le autorità di regolamentazione per l’energia.</p>
    </intervention>
    <intervention id="2-317" speaker_id="28349" name="Teresa Riera Madurell" is_mep="True" mode="spoken">
      <p sl="es">Signora Presidente, desidero congratularmi con tutti i relatori per l’ottimo lavoro e vorrei esprimere, in particolare, il mio appoggio alla posizione dell’onorevole Morgan in merito alla piena disaggregazione della proprietà tra le attività di generazione e fornitura da un lato e la proprietà e la gestione dall’altro.</p>
      <p sl="es">Le grandi imprese a integrazione verticale ovviamente rendono difficile l’ingresso al mercato per i nuovi concorrenti e, in particolare, lo sviluppo e l’installazione delle fonti di energia rinnovabili. Tutto questo ci porta ancora più lontano dagli obiettivi di competitività e di lotta al cambiamento climatico che noi europei ci siamo dati.</p>
      <p sl="es">Vorrei pertanto invitare la minoranza contraria alla disaggregazione a lasciare da parte gli interessi nazionali, che a breve termine scompariranno, e cominciare ad unirsi alla costruzione di un’Europa forte e sicura rispetto al suo approvvigionamento energetico.</p>
      <p sl="es">Per concludere, vorrei segnalare che mentre l’accesso alla rete per le fonti energetiche rinnovabili è essenziale per raggiungere i nostri obiettivi, lo sviluppo della capacità di interconnessione elettrica non è meno essenziale, soprattutto per i paesi più isolati nel nostro mercato dell’energia.</p>
      <p sl="es">Vorrei anche ringraziare il relatore che ha preso in considerazione questo argomento.</p>
    </intervention>
    <intervention id="2-318" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signora Presidente, a mio parere, il mercato europeo dell’energia continua a rispecchiare una vecchia struttura di mercato dominato da monopoli regionali o nazionali, e questo nonostante gli evidenti benefici che la liberalizzazione porta ai consumatori europei in termini di prezzo, riduzione dei costi ed efficienza. Con questo voglio dire che la liberalizzazione del mercato del gas e dell’elettricità è ancora in corso. Per esempio, si deve ancora procedere nei paesi dell’Europa orientale verso il superamento della produzione di elettricità dominata dallo Stato e la sua liberalizzazione, come è avvenuto da noi nel settore della distribuzione. Sono favorevole, inoltre, ai provvedimenti che stiamo prendendo per garantire la disaggregazione della proprietà come misura necessaria per portare finalmente a compimento la liberalizzazione del mercato dell’energia.</p>
      <p sl="en">Oltre alla liberalizzazione l’Europa deve sostenere lo sviluppo di tecnologie e terminali GPL e GNL. E’ necessario incoraggiare la creazione di un mercato mondiale del GPL e GNL che riduca la dipendenza dell’Europa da una singola fonte di gas naturale. Alla diversificazione e alla sicurezza dell’approvvigionamento deve essere riservato nel nostro programma un posto prioritario al pari della liberalizzazione.</p>
    </intervention>
    <intervention id="2-319" speaker_id="28291" name="Romana Jordan Cizelj" is_mep="True" mode="spoken">
      <p sl="sl">In primo luogo, vorrei congratularmi con i relatori e i relatori ombra per l’ottimo lavoro svolto. L’Europa ha iniziato a liberalizzare il mercato dell’elettricità e del gas una decina di anni fa e ora è vicina a raggiungere quei risultati genuini a lungo attesi. I provvedimenti proposti collocano al primo posto il consumatore, che in un mercato interno dell’energia funzionante a dovere, sarà in grado di scegliere tra più fornitori e decidere per il migliore in base al proprio giudizio. Mi aspetto che un mercato interno aperto e trasparente garantirà l’accesso alle piccole imprese, aumentando cosi la concorrenza, migliorando le condizioni di investimento in centrali elettriche e reti di trasmissione, rafforzando la sicurezza di approvvigionamento e promuovendo lo sviluppo sostenibile.</p>
      <p sl="sl">Il principale presupposto di un mercato interno funzionante è costituito da regole uniformi e chiare applicabili a tutti i partecipanti al mercato. Modelli diversi per i singoli Stati membri non porteranno all’obiettivo che ci si è posti.</p>
      <p sl="sl">Consentitemi di cogliere questa opportunità per congratularmi con la Presidenza slovena. La Presidenza si è effettivamente concentrata interamente sul coordinamento e sulla ricerca di un compromesso e, nonostante i forti interessi degli Stati membri, ha raggiunto un accordo nel Consiglio.</p>
      <p sl="sl">Anche nel Parlamento europeo, la strada per il compromesso non è facile. Le pressioni, comprese quelle degli Stati membri, sono enormi. Confido che il Parlamento confermi il compromesso elaborato dalla commissione ITRE. Nonostante le divergenze di posizioni del Consiglio e del Parlamento, si tratta di una buona base di partenza per ulteriori trattative e il coordinamento tra Istituzioni europee.</p>
      <p sl="sl">In conclusione, vorrei dire che mi aspetto che nel portare a compimento gli obiettivi del terzo pacchetto sulle liberalizzazioni, la Presidenza francese investirà il massimo impegno nel lavoro di coordinamento, cercando un compromesso e mettendo completamente da parte gli interessi privati. Mi aspetto un impegno simile a trovare tempestive soluzioni anche da parte della Commissione. In questo contesto, sono grata al Commissario Piebalgs, che ha asserito in apertura che dobbiamo raggiungere un accordo comune entro la fine di quest’anno.</p>
      <a text="(Applausi)"/>
    </intervention>
    <intervention id="2-320" speaker_id="2295" name="Hannes Swoboda" is_mep="True" mode="spoken">
      <p sl="de">Signora Presidente, la cosa che più mi sorprende nel dibattito in corso è che anche se alcuni degli onorevoli colleghi vogliono stabilire nei dettagli in quale modo deve svolgersi la competitività – e vi sono diversi modi in cui ciò può avvenire – non sono pronti a parlare di maggior trasparenza, maggiori incentivi al risparmio energetico, delle opportunità offerte ai consumatori di energia per presentare i reclami o della lotta contro la povertà energetica. Questi sono esattamente i punti che io ritengo cruciali nella relazione dell’onorevole Morgan e naturalmente anche in quella dell’onorevole De Vits. Questo è il segnale che dobbiamo dare domani ai cittadini europei: dobbiamo dire che le persone non devono essere colpite dalla piena forza dell’aumento dei prezzi ma che ci devono essere possibilità di evitarli aumentando la quantità di energia risparmiata e in particolare ottenendo maggior trasparenza per poter scegliere altri fornitori di energia. Credo che sia cruciale dare ai cittadini la libertà di scelta e anche la possibilità di reclamare quando si verificano illeciti. Sono molto grato all’onorevole Morgan per questa parte della relazione.</p>
    </intervention>
    <intervention id="2-321" speaker_id="2025" name="Françoise Grossetête" is_mep="True" mode="spoken">
      <p sl="fr">Signora Presidente, ascoltando i miei onorevoli colleghi questo pomeriggio, sono rimasta molto sorpresa dal fatto che siamo tutti d’accordo sulla necessità di avere un unico mercato europeo dell’energia, sebbene io pensi che si dovrebbe lavorare sul tema dell’efficienza energetica affinché i consumatori spendano il meno possibile. Siamo quindi tutti d’accordo sull’obiettivo da raggiungere ma non sul modo di farlo.</p>
      <p sl="fr">Non ho sentito molto parlare o menzionare l’accordo ottenuto dalla Commissione il 6 giugno, che non richiede necessariamente la disaggregazione di proprietà, produzione e distribuzione. Adesso sarà chiaro se la disaggregazione e il mercato unico hanno dato avvio alla caduta dei prezzi dell’energia. Non è così per la Spagna e il Regno Unito e la Commissione non è mai riuscita a dimostrarlo.</p>
      <p sl="fr">Smettiamo quindi di demonizzare alcune imprese che hanno realmente competenza industriale e che hanno mostrato di poter operare con efficienza. Se vogliamo interconnessione, se vogliamo solidarietà, è indubbiamente meglio che gli Stati membri siano liberi di scegliere tra diversi modelli.</p>
      <p sl="fr">Mettiamo fine al pensiero unico che respinge la terza via, che muove l’accusa di un “cartello franco-tedesco”. Sappiamo che il solo mercato non può risolvere il problema dei monopoli, che in ogni caso esistono ovunque. Gli Stati membri hanno fatto il primo passo verso un pacchetto accettabile che può essere perfezionato. Se non lo accettiamo, rischiamo di non avere nemmeno il testo, mentre i nostri cittadini restano in attesa. Ancora più importante, non voglio vedere i bravi da una parte dell’Aula e i cattivi – cioè quelli che vogliono ancora raggiungere un accordo con il Consiglio – dall’altra.</p>
    </intervention>
    <intervention id="2-322" speaker_id="4289" name="Angelika Niebler" is_mep="True" mode="spoken">
      <p sl="de">Signora Presidente, signor Commissario, onorevoli colleghi, credo che tutti pensiamo la stessa cosa sul mercato interno europeo. E cioè che non esiste ancora un mercato interno europeo, ci sono mercati nazionali e monopoli o piccoli gruppi che esercitano un controllo sui mercati nazionali. Tutti vediamo le cose sotto la stessa luce e siamo anche d’accordo sull’obiettivo.</p>
      <p sl="de">Molti colleghi hanno parlato di questo. Vogliamo più concorrenza, prezzi in calo e più investimenti nelle reti di trasmissione. Vogliamo che le interconnessioni siano estese per consentire scambi transfrontalieri. Non vogliamo che il mercato si concentri soltanto intorno a pochi grandi fornitori. Il grande dilemma è come intendiamo raggiungere tutto ciò, ed è qui che le strade cominciano a dividersi. Molti colleghi, compresi alcuni che hanno parlato oggi, credono che la disaggregazione della proprietà sia il rimedio universale. Io dico che se seguiamo soltanto questa strada, non abbiamo il quadro completo della situazione. Non è questo il modo di procedere!</p>
      <p sl="de">Consentitemi di fare riferimento a determinati paesi; anche l’onorevole Grossetête ha citato la situazione che vi si trova. In Spagna, due imprese, Endesa e Iberdrola producono rispettivamente il 48,3 per cento e il 28 per cento dell’elettricità. In Svezia, il numero uno è Vattenfall che produce quasi il 48 per cento dell’elettricità; mentre in Italia il mercato si concentra intorno all’ENEL, che ha una quota di mercato del 43,9 per cento. Nessuno mi può dire che la disaggregazione della proprietà ci porterà dove vogliamo, cioè alla suddivisione del mercato e alla creazione della concorrenza.</p>
      <p sl="de">Chiedo pertanto agli onorevoli colleghi di sostenere domani gli emendamenti nn. 165 e 168, anziché continuare a guardare soltanto metà del quadro. Per quanto riguarda tutti gli altri punti contenuti nella relazione dell’onorevole Morgan, trovo il testo molto soddisfacente. I miei complimenti all’onorevole Morgan, ha dimostrato una considerevole dose di energia e di impegno. Tuttavia, su questo tema particolare, penso che dovremmo aprire una seconda strada per quei paesi che hanno proceduto alla disaggregazione in modo diverso. Ai paesi nei quali lo Stato detiene il 100 per cento dei sistemi di produzione e di trasmissione – come la Svezia, per esempio – non dovrebbe essere chiesto di cambiare. Nessuno in ogni caso può dire che domani approveremo un pacchetto che comprende pari condizioni di concorrenza. Questa sarebbe una falsità.</p>
    </intervention>
    <intervention id="2-323" speaker_id="1902" name="Norbert Glante" is_mep="True" mode="spoken">
      <p sl="de">Signora Presidente, mi scuso per il ritardo. In questo edificio ci sono lunghe distanze da percorrere a piedi e talvolta gli ascensori possono essere molto lenti. Il tema che stiamo discutendo oggi e su cui voteremo domani non è necessariamente una questione di sinistra o di destra – sebbene sia vero che in quest’Aula si sia verificato anche questo tipo di discussione – ma piuttosto una questione controversa su quali strumenti ci faranno raggiungere l’obiettivo. Abbiamo concordato sull’obiettivo, come ha appena sottolineato l’onorevole Niebler: vogliamo maggior concorrenza nel mercato europeo; vogliamo prezzi più trasparenti; vogliamo un sistema di prezzi facile da capire. Gli strumenti per ottenere il risultato, tuttavia, sono molto diversi.</p>
      <p sl="de">Sono tra coloro che procedono sulla base del fatto che la possibilità di trovare una terza via possa costituire uno strumento utile. Abbiamo incluso queste proposte e abbiamo più volte messo in risalto che questo non soltanto ha dato avvio alla terza via, il suggerimento iniziale del Consiglio, ma ha introdotto componenti addizionali di regolamentazione, perché la terza via che ci proveniva dal Consiglio non era per noi sufficiente.</p>
      <p sl="de">Da questo punto di vista, dobbiamo parlarne ancora, fare il punto e lasciare questa seconda e terza via come un’ulteriore possibilità. Ciò che è ancora più importante è che raggiungiamo una regolamentazione uniforme in Europa e che alle autorità di regolamentazione degli Stati membri siano date competenze e indipendenza coerenti per realizzare ciò che qui viene deciso perché, dopotutto, sono loro che devono risponderne sul campo.</p>
      <p sl="de">Le recenti settimane ci hanno dato due esempi sintetici della funzione della Commissione di vigilanza dei cartelli e della concorrenza, anche se talvolta le tempistiche facciano un po’ scervellarsi. Tuttavia, un’impresa che viola il diritto in materia di antitrust merita di essere punita; non c’è altro da dire. Su questo, non faccio alcuna concessione. Dobbiamo però discutere se la disaggregazione della proprietà sia davvero lo strumento di cui noi e le autorità di regolamentazione dobbiamo dotarsi, o se non dobbiamo offrire una maggiore flessibilità.</p>
      <p sl="de">Mi auguro che il voto di domani sia tale da consentirci di raggiungere ancora un compromesso. In caso contrario, dovremo definitivamente lavorare con il Consiglio per cercare e trovare un compromesso. Grazie e ancora le mie scuse per il ritardo.</p>
    </intervention>
    <intervention id="2-324" speaker_id="4483" name="Ieke van den Burg" is_mep="True" mode="spoken">
      <p sl="nl">Signora Presidente, parlando a nome della delegazione olandese del gruppo socialista al Parlamento europeo, vorrei sinceramente complimentarmi con la relatrice onorevole Morgan per il modo nel quale ha preparato questo parere. Siamo a favore della disaggregazione. In effetti, questa misura è stata inequivocabilmente messa in pratica nei Paesi Bassi con buoni risultati, compresi gli investimenti e il buon funzionamento del mercato tanto nel settore del gas che in quello dell’elettricità. Credo sia molto importante realizzare tutto ciò anche a livello europeo. Vorrei ricordare, in relazione a questo, che il Commissario per la concorrenza Kroes ha svolto la sua parte per questo sviluppo, compreso ciò che sta facendo attualmente nel caso di RWE e E.ON . Credo, quindi, che questo sia uno sviluppo importante.</p>
      <p sl="nl">L’altro aspetto è la povertà energetica, e questo è il motivo per cui consideriamo questa come una relazione eccellente da parte del Parlamento e ci auguriamo che sia approvata.</p>
    </intervention>
    <intervention id="2-325" speaker_id="2173" name="Arlene McCarthy" is_mep="True" mode="spoken">
      <p sl="en">Signora Presidente, vorrei fare un esempio di come la Carta europea dei diritti dei consumatori di energia può cambiare la situazione. Una piccola organizzazione comunitaria di Manchester mi ha chiesto aiuto per risolvere un reclamo con un fornitore di energia. Per cinque anni l’impresa aveva letto il contatore senza inviare alcuna bolletta. Nel marzo del 2008, il gruppo ha ricevuto una fattura per cinque anni di impiego dell’energia di 7.540,37 sterline, che lo ha portato all’indebitamento.</p>
      <p sl="en">Assicurare che i consumatori siano consapevoli dei loro diritti – in questo caso il semplice diritto di ricevere una bolletta regolare – è fondamentale per dare ai consumatori il controllo del loro consumo di energia. Nel momento in cui un consumatore in qualsiasi paese in Europa si trova di fronte a bollette elevate, dobbiamo fornire ai consumatori le informazioni e gli strumenti per gestire le loro bollette, ridurre i consumi e i costi e, nello stesso tempo, contribuire alla riduzione delle emissioni di CO2 .</p>
      <p sl="en">Esorto la Commissione a essere coraggiosa nel portare avanti la carta dei diritti, lavorando con le autorità di regolamentazione, gli Stati membri e le imprese per promuovere proattivamente e divulgare questi diritti, e per abbandonare il concetto di un’annacquata lista di controllo, che non offre un buon affare al cittadino che si confronta con la complessità di oggi delle sfide energetiche e dei prezzi. Se esiste una carta dei diritti dei passeggeri aerei, perché non possiamo averne una per i consumatori di energia? Signora Commissario, vorrei una risposta a questa domanda.</p>
    </intervention>
    <intervention id="2-326" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, l’Agenzia europea dell’energia a Parigi ha stabilito che nel 2012 verseremo in una situazione di scarsità energetica. E’ quindi cruciale che dedichiamo la nostra attenzione alla creazione di incentivi e a investire maggiormente nelle reti di trasmissione e nella produzione. L’attuale direttiva sull’energia elettrica fornisce un buon incentivo anche alla riduzione dei periodi di approvazione in modo da non arrivare a un blackout nel 2012.</p>
      <p sl="de">E’ inoltre importante rafforzare le autorità nazionali di regolamentazione così da poter di conseguenza portare avanti gli interessi delle nostre industrie nei paesi vicini. Sarebbe inoltre utile avere un’agenzia di regolamentazione per le questioni del nucleare che potesse rilasciare dichiarazioni sull’assenza di pericolo e la sicurezza secondo il modello francese. Anche questo è un tema che dovrebbe essere discusso nel Consiglio di questa settimana.</p>
    </intervention>
    <intervention id="2-327" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mi congratulo con la relatrice onorevole Morgan. La certezza della fornitura per l’Unione richiede enormi investimenti e gli investitori hanno bisogno di un ambiente prevedibile, che incoraggi gli investimenti a lungo e medio termine.</p>
      <p sl="ro">Nel contesto del cambiamento climatico l’Unione si prefigge che, per il 2020, almeno il 20 per cento della propria energia provenga da fonti rinnovabili. L’accesso alla rete per la trasmissione di energia è essenziale. Negli ultimi anni, si è verificato un aumento nei prezzi dell’energia e i cittadini europei sono in attesa di una risposta ai loro problemi da parte delle Istituzioni europee. L’accessibilità e la disponibilità di energia sono essenziali per la vita economica e sociale.</p>
      <p sl="ro">L’istituzione di un’Agenzia per la cooperazione tra i regolatori nazionali garantirà una migliore protezione degli interessi dei consumatori di energia. Ritengo che l’emendamento n. 18 della relazione Chichester ricada sotto la competenza del Consiglio.</p>
    </intervention>
    <intervention id="2-328" speaker_id="28268" name="Danutė Budreikaitė" is_mep="True" mode="spoken">
      <p sl="lt">Desidero congratularmi con la Commissione in merito al pacchetto di documenti per la creazione di un concreto mercato interno dell’energia dell’UE che è stato proposto, nonché con l’onorevole Morgan, che, nella sua relazione, ci ha presentato una valutazione di esperti della situazione del mercato insieme alle soluzioni possibili.</p>
      <p sl="lt">Sono lieta che sia stata dedicata attenzione all’esistenza delle “isole energetiche”. La Lituania fa parte di una di queste “isole” per quanto riguarda la fornitura di elettricità e, in realtà, di gas. La situazione di questo paese, dopo la chiusura della centrale nucleare di Ignalina nel 2009, diventerà imprevedibile a causa della sua esclusiva dipendenza dalla Russia. Di conseguenza, l’integrazione in un sistema comune di trasmissione europeo è vitale.</p>
      <p sl="lt">L’attuazione della separazione della proprietà, che è stata proposta come solo strumento per garantire l’indipendenza degli operatori dei sistemi di trasmissione insieme all’esclusione dei paesi terzi dal controllo dei sistemi di trasmissione e dagli operatori dei sistemi di trasmissione, la priorità della protezione degli interessi del consumatore – sono questi i mezzi che garantiranno la sicurezza energetica nell’UE e il benessere dei suoi cittadini.</p>
    </intervention>
    <intervention id="2-329" speaker_id="28330" name="Vladimír Remek" is_mep="True" mode="spoken">
      <p sl="cs">Onorevoli colleghi, come relatore ombra per la relazione del mio college, onorevole Chichester, sono stato uno dei sostenitori della proposta che in caso di votazione nell’Agenzia per la cooperazione tra i regolatori nazionali, rimanesse invariato il progetto originale della Commissione che prevedeva un voto per ogni paese. Mettere in pratica la cosiddetta procedura del voto “ponderato” avrebbe dato vantaggio agli Stati membri grandi a scapito di quelli più piccoli. La maggioranza della commissione ITRE ha appoggiato il principio più equo e credo che lo stesso avverrà nel corso della votazione in plenaria. La maggioranza dei regolatori nazionali del mercato dell’energia è anche favorevole al lancio di un’agenzia che sia qualcosa di più di un altro circolo burocratico di dibattito privo di poteri. Applicare condizioni diverse ai singoli paesi avrebbe sostanzialmente sminuito lo sforzo di creare un’agenzia rispettata e funzionante. Mercati nazionali dell’energia diversi che ancora non sono collegati con efficienza sono nati in circostanze diverse. L’Agenzia ha l’opportunità di poter aiutare a raggiungere una reale interconnessione.</p>
    </intervention>
    <intervention id="2-330" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, sostengo con vigore la separazione tra generazione e trasmissione, ma direi che occorre essere meticolosi e mi chiedo se ci si possa sentire tranquilli con una proprietà statale nell’uno o nell’altro dei settori. In parte dico questo a partire dall’esperienza nel mio collegio elettorale, l’Irlanda del Nord, dove siamo recentemente entrati in un unico mercato dell’energia elettrica dell’isola di Irlanda, con molte promesse in merito a cosa ciò avrebbe determinato sulla stabilità dei prezzi.</p>
      <p sl="en">L’esperienza è stata molto diversa. Un paio di settimane fa ho visitato uno dei maggiori consumatori della mia circoscrizione elettorale. Tre anni fa pagava appena poco di più del prezzo medio del Regno Unito. Oggi, con il mercato unico dell’elettricità in Irlanda, paga il 76 per cento di più del prezzo medio del Regno Unito. Di fatto sono stati divisi senza ottenere alcun vantaggio, e la prima ragione è, io credo, perché il mercato unico è stato creato senza trattare in modo adeguato la questione del monopolio di Stato dell’ESB.</p>
    </intervention>
    <intervention id="2-331" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, in breve, negli ultimi anni si è verificato un vero declino degli investimenti nel mercato dell’energia elettrica, in particolare nelle reti transfrontaliere. E’ ora necessario un nuovo pacchetto legislativo, pertanto, e il Commissario Piebgals sa bene, al pari dei miei onorevoli colleghi, quanto sia importante per me la parità di condizioni. La separazione della proprietà è allora la soluzione migliore. Fortunatamente il Congresso “Energia” si è reso conto che tali condizioni paritarie attualmente non esistono.</p>
      <p sl="nl">Il divieto di acquisizione di controllo da parte di imprese orizzontali non separate nei prossimi anni, è pertanto giustificato; non ci sarà alcuna scelta da parte di organizzazioni non separate di piccole e vitali imprese. Questo dà alle organizzazioni nei Paesi Bassi, a produttori come Nuon e Essent , l’opportunità di sviluppare una visione europea. Concede un attimo di respiro nel prossimo futuro. Da questa prospettiva, do il mio appoggio incondizionato alla disaggregazione della proprietà proposta ora nella relazione dell’onorevole Morgan.</p>
    </intervention>
    <intervention id="2-332" speaker_id="4533" name="Neena Gill" is_mep="True" mode="spoken">
      <p sl="en">Signora Presidente, mi congratulo con la relatrice per il suo eccellente lavoro e appoggio la sua posizione riguardo alla conclusione di un accordo più favorevole per il consumatore.</p>
      <p sl="en">L’onorevole Morgan ha correttamente indicato che questo risultato è meglio raggiunto per mezzo della disaggregazione della proprietà e questo significa che è necessario ridurre la concentrazione di potere delle grandi aziende e consentire un migliore accesso alle piccole e medie imprese.</p>
      <p sl="en">Per assicurare una concorrenza leale e prezzi migliori per i consumatori, è cruciale una regolamentazione più adeguata per il mercato dell’elettricità e del gas, e sono profondamente preoccupata che i prezzi dell’energia in forte aumento stanno mettendo gli europei a rischio di povertà energetica, in particolar modo gli anziani, che sono i più vulnerabili.</p>
      <p sl="en">Data l’attuale condizione in merito alla sicurezza energetica, c’è assolutamente bisogno di un mercato del gas e dell’elettricità che funzioni bene in Europa. Recentemente abbiamo avuto problemi con la fornitura elettrica e questa relazione prova giustamente a risolverne alcuni.</p>
      <p sl="en">Ho ricevuto numerose lettere dai miei elettori a sostegno dell’emendamento n. 159 che vieterebbe agli Stati membri di autorizzare la costruzione di nuove centrali che emettano più di 350 g di biossido di carbonio per ogni kilowatt prodotto.</p>
    </intervention>
    <intervention id="2-333" speaker_id="31730" name="Joel Hasse Ferreira" is_mep="True" mode="spoken">
      <p sl="pt">Signora Presidente, onorevoli colleghi, l’integrazione regionale dei mercati dell’elettricità transfrontalieri non deve essere vista soltanto alla luce di quanto viene oggi discusso, ma anche nei termini della creazione di un mercato unico europeo dell’elettricità.</p>
      <p sl="pt">Inoltre, la portata delle questioni energetiche nel sistema europeo merita un approccio più completo e lungimirante. Da qui l’iniziativa presa nel gruppo STOA del Parlamento, tracciando scenari energetici dei prossimi decenni, utilizzando il 2030 come base di riferimento. Il Parlamento e alcuni gruppi parlamentari si sono divisi sulla questione della disaggregazione tra le reti di trasporto dell’energia e le imprese energetiche. A volte questo è più rilevante per la situazione nazionale di quanto non siano le scelte politiche o strategiche.</p>
      <p sl="pt">Onorevoli colleghi, vorrei tuttavia essere perfettamente chiaro su questo tema. Personalmente sono favorevole a una netta separazione tra reti/aziende che operano sulla rete elettrica e l’impresa o l’ente che le gestisce. Credo che questa sia la soluzione più vantaggiosa per i consumatori, che garantisce la possibilità di realizzare un vero mercato interno dell’elettricità, che dovrebbe essere uno dei nostri obiettivi come deputati e come cittadini europei.</p>
    </intervention>
    <intervention id="2-334" speaker_id="28173" name="Zita Pleštinská" is_mep="True" mode="spoken">
      <p sl="sk">I consumatori europei di elettricità e di gas hanno diritto a un servizio universale, cioè diritto a essere riforniti secondo la quantità definita, a prezzi ragionevoli che siano facilmente e chiaramente confrontabili e trasparenti.</p>
      <p sl="sk">Accolgo con favore che la relazione della mia onorevole collega, onorevole De Vits, sulla proposta di una Carta per i diritti dei consumatori di energia, sia inclusa anche nel dibattito sul terzo pacchetto energetico. Al momento, i diritti dei consumatori di energia, sono stabiliti in vari documenti UE, ma spesso non sono stati trasposti nelle legislazioni nazionali. Accolgo con favore lo sforzo della relatrice di rendere più trasparenti i diritti dei consumatori. Questi ultimi devono avere libertà di scelta e la possibilità di cambiare il loro fornitore gratuitamente. Devono capire che cosa stanno pagando. Ringrazio la relatrice per aver incluso nel su testo il mio emendamento nel quale invitavo gli Stati membri a fornire sostegno finanziario alle associazioni dei consumatori nel settore dei servizi di consultazione. Le associazioni dei consumatori svolgono un consistente volume di lavoro nell’interesse dei consumatori di energia, soprattutto dei consumatori vulnerabili.</p>
    </intervention>
    <intervention id="2-335" speaker_id="39317" name="Anni Podimata" is_mep="True" mode="spoken">
      <p sl="el">Signora Presidente, mi consenta di esprimere il mio appoggio a quanto la relatrice, onorevole Morgan, ha affermato in merito alla necessità di proteggere i consumatori più vulnerabili, in particolare dall’aumento dei prezzi del combustibile. Sono anche d’accordo sulla necessità di combattere la povertà energetica e di promuovere con decisione gli investimenti nelle fonti di energia rinnovabili.</p>
      <p sl="el">Tuttavia, come avviene per il tema di maggior rilievo della creazione di un mercato interno unico dell’energia, conseguire questo obiettivo non dipende soltanto dal fatto di preparare e applicare una singola strategia, ma anche dalla comprensione delle caratteristiche specifiche di ciascuno dei partecipanti.</p>
      <p sl="el">La completa disaggregazione della proprietà non è un presupposto incondizionato, essenziale agli investimenti per il miglioramento della rete. I ritardi nella modernizzazione possono essere dovuti a un’erronea politica energetica che considera l’energia un prodotto da distribuire principalmente allo scopo di accrescere i profitti anziché per migliorare il sistema.</p>
    </intervention>
    <intervention id="2-336" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Mi sia consentita una considerazione generale. Il fatto è che nel Consiglio concorderemo sicuramente riguardo alla conclusione che la situazione in merito al mercato interno dell’energia non è né buona né soddisfacente. Proprio per questo motivo, abbiamo trascorso lunghi anni sforzandoci di raggiungere un accordo su come istituire un vero mercato interno del gas e dell’elettricità allo scopo di creare la vera concorrenza e pari condizioni per tutti i partecipanti a questo mercato.</p>
      <p sl="sl">Il 6 giugno, come ho già detto, in Consiglio sono stati compiuti significativi passi avanti. Oggi diversi oratori, tra cui l’onorevole Morgan e numerosi altri, hanno sottolineato che la completa disaggregazione di proprietà è il modo più efficace di istituire un reale mercato interno del gas e dell’elettricità. Questa è anche l’opinione della Commissione, e lo è anche della maggioranza degli Stati membri. Tuttavia, è stato necessario un compromesso per giungere ad un accordo. Questo compromesso non è stato facile, ma siamo riusciti a ottenerlo.</p>
      <p sl="sl">Compromesso significa che erano praticabili tre opzioni e la valutazione della Presidenza è che l’applicazione di queste opzioni in linea con i regolamenti previsti può portarci a una situazione in cui vengono introdotte pari condizioni per tutti i partecipanti al mercato interno del gas e dell’elettricità, una volta instaurata l’effettiva concorrenza.</p>
      <p sl="sl">Consentitemi di formulare alcune altre considerazioni. E’ stata più volte richiamata la questione della povertà, o piuttosto della povertà energetica. Questo è un tema molto importante, specialmente nel caso in cui i prezzi dell’energia aumentano con balzi vertiginosi. Il fatto è, tuttavia, che questa è responsabilità e dovere del singolo Stato membro, in conformità del principio di sussidiarietà – e come è stato sottolineato dall’onorevole Hökmark e da alcuni altri, gli Stati membri hanno il dovere di garantire ai poveri l’accesso all’energia.</p>
      <p sl="sl">Il tema della protezione del consumatore è stato menzionato più volte. In realtà un numero considerevole di interventi ne hanno parlato. Posso sottolineare che il testo della Presidenza, o il compromesso della Presidenza, contiene una misura molto importante nel settore della protezione del consumatore. Essa richiede che i consumatori siano adeguatamente informati in merito al loro consumo di energia, ai costi che da questo derivano, e che siano informati con una frequenza sufficiente a consentire loro di pianificare i pagamenti. E’ naturalmente prevista la possibilità di cambiare fornitore in qualsiasi momento e anche di essere prontamente e regolarmente informati dei prezzi stabiliti dai fornitori.</p>
      <p sl="sl">Diversi interventi, tra cui quello dell’onorevole Turmes, hanno accennato ai poteri dell’Agenzia. L’Agenzia non sarà una tigre di carta. In particolare, nelle questioni riguardanti due o più Stati membri, l’Agenzia avrà l’opzione di prendere decisioni vincolanti, il che costituisce una significativa innovazione.</p>
      <p sl="sl">Numerosi interventi, specialmente quelli degli onorevoli Biruti, Zile e di altri, hanno fatto riferimento al problema dei piccoli sistemi isolati. Devo far notare che il testo dell’accordo raggiunto nel Consiglio prevede deroghe o eccezioni per questi paesi e mercati, fino a che la loro situazione non venga risolta.</p>
      <p sl="sl">Uno o due parole, magari, sulle fonti di energia rinnovabili. Il nostro pacchetto, il pacchetto del Consiglio, prevede l’accesso prioritario alle reti per le energie generate da fonti rinnovabili.</p>
      <p sl="sl">Concludo con la seguente considerazione: vorrei rendere omaggio alla determinazione mostrata dall’onorevole Vidal-Quadras per far sì che il Parlamento e il Consiglio raggiungano un accordo in seconda lettura. Questa è anche l’intenzione del Consiglio. La Presidenza conviene che l’intesa raggiunta il 6 giugno ha creato la possibilità di conseguire un accordo del genere entro la fine dell’anno. Questo è particolarmente importante alla luce della nostra intenzione di raggiungere un accordo sul pacchetto sul clima e l’energia già nel 2009.</p>
      <p sl="sl">Ho constatato in questo dibattito che le posizioni del Consiglio e del Parlamento non sono così distanti. Vorrei ringraziare i relatori e tutti coloro che hanno partecipato al dibattito. Penso che sarà estremamente utile per il Consiglio nella prosecuzione del suo lavoro e per il raggiungimento del nostro comune accordo entro la scadenza desiderata.</p>
    </intervention>
    <intervention id="2-337" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signora Presidente, il dibattito di oggi si è concentrato decisamente sulle famiglie, e la proposta della Commissione va oltre le famiglie: senza dubbio è anche industria. Con tutto il dovuto rispetto per i consumatori vulnerabili, quello che stiamo cercando di realizzare è un mercato funzionante. Non si può sempre sovvenzionare tutto, perché significa prendere da qualcuno per dare a qualcun altro; so che ci saranno consumatori vulnerabili ai quali dovremo dedicare la dovuta attenzione, ma sostanzialmente quello che stiamo cercando di creare è un mercato europeo funzionante e interconnesso, basato sui valori e le esperienze che abbiamo in altri settori.</p>
      <p sl="en">Il mercato dell’energia ha iniziato a svilupparsi soltanto recentemente e occorre tempo per metterlo a posto, ma credo che il dibattito di oggi mostri realmente che la proposta della Commissione affronta tutte le principali aree in modo corretto.</p>
      <p sl="en">Ci sono stati lievi dubbi in merito al fatto che fosse necessario un cambiamento. Io penso che lo sia: lo hanno dimostrato non soltanto le relazioni annuali della Commissione, ma anche l’indagine sul settore della concorrenza. La relazione del Parlamento dell’onorevole Vidal-Quadras ha sottolineato che ci occorrono un cambiamento e delle proposte.</p>
      <p sl="en">Recentemente si sono anche verificati alcuni progressi nel diritto di concorrenza. La difficoltà consiste nel fatto che se si riesce a scoprire un comportamento anticoncorrenziale, è sempre a posteriori : si posso infliggere sanzioni, ma il consumatore ha già pagato il prezzo. E’ necessario, pertanto, un cambiamento strutturale e io credo che le proposte che abbiamo avanzato siano una risposta a ciò.</p>
      <p sl="en">Ci sono un paio di questioni dove io credo che stiamo andando oltre la proposta di un mercato dell’energia. Cominciamo dall’Agenzia. Sono assolutamente d’accordo che l’elemento chiave sia un’Agenzia indipendente. La difficoltà che vedo è che esiste anche la giurisprudenza che traccia i confini, e la Commissione è resa il più forte possibile, all’interno dei vincoli legali, se avremo un’Agenzia.</p>
      <p sl="en">Sulla procedura di comitatologia, comprendo le domande del Parlamento ma questa è la procedura che abbiamo e dobbiamo usarla per raggiungere il risultato.</p>
      <p sl="en">Sull’infrazione, è stato l’onorevole Paasilinna che ha detto che questa è la procedura che abbiamo e dobbiamo usarla perché non ne abbiamo un’altra.</p>
      <p sl="en">E’ stata sollevata una domanda sui diritti del consumatore. C’è la sussidiarietà, ma l’aviazione è più di una questione frontaliera. Credo che la Carta dell’energia sia connessa più strettamente alla sussidiarietà. Abbiamo posto un buon esempio, ma vale la pena che mettiamo in gioco la legislazione europea? Ho qualche dubbio. Non sono necessariamente contrario, ma c’è un limite tra dove è necessaria la legislazione europea e dove ha inizio a questo proposito il diritto nazionale. In ogni caso ritengo che questi siano i problemi e che il Parlamento troverà certamente l’approccio adeguato.</p>
      <p sl="en">Concluderò ringraziando ancora una volta gli onorevoli Morgan, De Vits, Giles Chichester e Alejo Vidal-Quadras per le loro eccellenti relazioni. Credo che il dibattito abbia chiaramente dimostrato che c’è stato molto confronto interno, e aspetto il voto di domani perché la relazione dell’onorevole Vidal-Quadras ci ha spianato la strada per formulare la proposta. So che il Consiglio e il Parlamento dovranno lavorare per trovare una soluzione equilibrata. Entrambe le parti sono pronte. Molto dipenderà da dove si collocherà il Parlamento con il voto di domani, ma comprendo chiaramente che c’è la volontà politica di trovare un accordo e che la proposta sarò adottata durante questa legislatura a beneficio dei nostri consumatori, e penso che questo sia di estrema importanza.</p>
      <p sl="en">Posizione della Commissione sugli emendamenti del Parlamento</p>
      <p sl="en">Relazione Morgan (A6-0191/2008)</p>
      <p sl="en">La Commissione può accogliere gli emendamenti nn. 1, 2, 4, 5, 6, 8, 12, 14, 15, 17, 18, 19, 20, 21, 22, 23, 25, 26, 29, 30, 33, 34, 35, 36, 40, 44, 46, 48, 50, 54, 56, 57, 58, 61, 65, 70, 71, 73, 74, 77, 83, 84, 88, 89, 92, 93, 94, 97, 99, 101, 102, 105, 106, 107, 108, 111,112, 113, 114, 118, 119, 120, 122, 123, 124, 126, 128, 129, 130, 131, 132, 133, 134, 135, 136, 137, 146, 147, 148, 149, 150, 151 e 152.</p>
      <p sl="en">La Commissione può accogliere gli emendamenti nn. 10, 11, 16, 24, 38, 39, 41, 42, 43, 45, 47, 55, 59, 60, 66, 68, 72, 79, 80, 82, 85, 86, 87, 95, 98, 100, 109, 110, 115, 117, 121, 125, 127, 138, 153, 155, 165, 166 e 167 in parte.</p>
      <p sl="en">La Commissione non può accogliere gli emendamenti nn. 3, 7, 9, 13, 27, 28, 31, 32, 37, 49, 51, 52, 53, 62, 63, 64, 67, 69, 75, 76, 78, 81, 90, 91, 96, 103, 104, 116, 139, 140, 141, 142, 143, 144, 145, 154, 156, 157, 158, 159, 160, 161, 162, 163, 164, 168, 169, 170, 171 e 176.</p>
      <p sl="en">Relazione Vidal-Quadras (A6-0228/2008)</p>
      <p sl="en">La Commissione può accogliere gli emendamenti nn. 1, 2, 3, 4, 5, 7, 8, 9, 10, 11, 12, 21, 22 e 29.</p>
      <p sl="en">La Commissione può accogliere gli emendamenti nn. 6, 14, 15, 16, 17, 18, 20, 24, 25, 28, 31 e 32 in parte.</p>
      <p sl="en">La Commissione può accogliere gli emendamenti nn. 13, 19, 23, 26, 27, 30 e 33.</p>
      <p sl="en">Relazione Chichester (A6-0226/2008)</p>
      <p sl="en">La Commissione può accogliere gli emendamenti nn. 1, 6, 9, 10, 12, 16, 45, 48, 49, 53, 54, 64 (riguardo al paragrafo 3), 64 (paragrafo 4), 66, 72 e 75.</p>
      <p sl="en">La Commissione può accogliere gli emendamenti nn. 3, 4, 5, 7, 11, 13, 14, 15, 19 (paragrafo 1 bis), 19 (paragrafo 1, lettera d bis), 19 (paragrafo 1, lettera d ter), 19 (paragrafo 1, lettera d quarter), 19 (paragrafo 1, lettera d quinquies), 19 (paragrafo 1, lettera d nonies), 23, 24, 26, 27, 28, 31, 32, 33, 35, 39, 40, 41, 42, 43, 44, 47, 51, 57, 58, 59, 61, 64 (paragrafo 1), 68, 70, 74 e 76 in parte.</p>
      <p sl="en">La Commissione non può accogliere gli emendamenti nn.8, 17, 18, 19 (paragrafo 1, lettera c), 19 (paragrafo 1, lettera d), 19 (paragrafo 1, lettera d quarter), 19 (paragrafo 1, lettera d quinquies), 19, (paragrafo 1, lettera d octies), 20, 21, 22, 25, 29, 30, 34, 36, 37, 38, 46, 50, 52, 55, 56, 60, 62, 63, 64 (paragrafo 2), 64 (paragrafo 5), 64 (paragrafo 7), 64 (paragrafo 8), 65, 67, 69, 71 e 73.</p>
    </intervention>
    <intervention id="2-339" speaker_id="2171" name="Eluned Morgan" is_mep="True" mode="spoken">
      <p sl="en">relatrice . − Signora Presidente, Vorrei ringraziare tutti coloro che hanno contribuito a un dibattito veramente interessante.</p>
      <p sl="en">Vorrei riflettere un poco su quanto ha detto l’onorevole Hökmark in merito allo sviluppo del miglior sistema possibile per assicurare la sicurezza di approvvigionamento, lo sviluppo sostenibile e la competitività. Devo dire che la posizione che è emersa dal Consiglio si spinge troppo avanti. Sono delusa dall’accordo informale nel Consiglio perché è stato troppo piegato al volere della minoranza. Capisco, naturalmente, che c’è tempo e luogo e necessità di compromesso, ma penso che ci sia spinti troppo oltre.</p>
      <p sl="en">Sono anche delusa dalla Commissione perché non è stata più ferma nella difesa della propria posizione – non dimenticate che ora stiamo difendendo la vostra posizione. Vorrei ricordarvi che voi avete fatto marcia indietro, non noi – noi stiamo difendendo la vostra posizione.</p>
      <p sl="en">Quello che abbiamo al momento non è sufficientemente valido. Ci sono grandi consumatori di energia industriali che ci interpellano chiedendoci privatamente di disaggregare, ma quando diciamo loro che proveremo a farlo e chiediamo di chiedercelo pubblicamente, dicono di non poterlo fare perché sono vulnerabili! Questo significa che il consumatore non ha il controllo – il consumatore non ha il controllo del mercato – e questo è problematico.</p>
      <p sl="en">Penso che ci sia stato un malinteso sul tema delle tariffe speciali per i consumatori vulnerabili. Io non intervengo su questo tema. Voglio tariffe speciali per i consumatori vulnerabili. Tuttavia, non chiediamo all’Unione europea di farlo: lo chiediamo agli Stati membri e chiediamo di prendere sul serio questo problema. Noi, in particolare i socialisti, abbiamo ascoltato quello che i nostri stanno dicendo i nostri elettori: che i prezzi elevati colpiscono duramente e che attualmente stanno realmente soffrendo, e vogliamo che la questione della povertà energetica sia messo all’ordine del giorno negli Stati membri. Per il momento non c’è ancora. Soltanto un paese in Europa ha una definizione di povertà energetica. Mettetelo all’ ordine del giorno dei vostri Stati membri, perché ora non c’è!</p>
    </intervention>
    <intervention id="2-340" speaker_id="4308" name="Alejo Vidal-Quadras" is_mep="True" mode="spoken" role="relatore">
      <p sl="es">Le mie prime parole vogliono essere di ringraziamento per l’ottima collaborazione e la splendida atmosfera che c’è stata nel lavoro di preparazione di queste relazioni, soprattutto con gli onorevoli Morgan e Chichester e tutti i relatori ombra.</p>
      <p sl="es">Vedremo, onorevoli colleghi, che tutto sta nel sapere che cosa vogliamo e se vogliamo tutti la stessa cosa, perché quello che non si può dire logicamente è che la disaggregazione della proprietà sia una sorta di chiave magica che apre tutte le porte e che ci darà la soluzione a tutti i problemi. Nessuno ha detto ciò.</p>
      <p sl="es">La disaggregazione della proprietà dei sistemi di trasmissione e generazione è un requisito necessario, che aiuta, facilita e rende possibile il corretto funzionamento del mercato, l’ingresso ai terzi e la garanzia degli investimenti. Naturalmente non risolve tutti i problemi. Chi ha detto che potrebbe farlo? Nessuno lo ha detto.</p>
      <p sl="es">Nel mio paese, per esempio, dove abbiamo la disaggregazione della proprietà, ci sono diversi problemi. L’agenzia di regolamentazione non è sufficientemente indipendente. C’è un deficit tariffario, ci sono tariffe regolate che distorcono il mercato. Siamo un’isola energetica che ha bisogno di interconnessioni. Questo significa che avendo la disaggregazione della proprietà sarà tutto risolto? No, perché questo dipende da altre cause che non hanno nulla a che fare con la separazione della proprietà. Vedremo se useremo la logica, a prescindere dalla politica e dagli interessi nazionali.</p>
      <p sl="es">Di conseguenza, signor Presidente in carica del Consiglio, non posso parlare a nome del Parlamento, perché sono uno dei 785 deputati, ma posso comunicarle un’impressione, dopo 9 anni in questa Assemblea, e le posso dire una cosa: c’è la volontà di raggiungere un accordo, c’è la volontà di negoziare, c’è buona volontà, signor Presidente in carica del Consiglio, ma dica al Consiglio che questa buona volontà deve essere reciproca. Se lo sarà, come è accaduto nel caso del mercato del gas, saremo in grado di arrivare alle formule che rispondono ai nostri obiettivi.</p>
    </intervention>
    <intervention id="2-341" speaker_id="2097" name="Giles Chichester" is_mep="True" mode="spoken" role="relatore">
      <p sl="en">Signora Presidente, questo è stato un dibattito avvincente, l’Assemblea è divisa in modo diverso dal consueto antagonismo destra/sinistra o anche nord/sud, ed è stato interessante per me, conservatore britannico, vedere come i miei colleghi di alcuni Stati membri si siano divincolati, piegati e rigirati nello sforzo disperato di prevenire il cambiamento. Non avevo mai pensato che i miei colleghi tedeschi avrebbero potuto essere ancora più conservatori (con la “c” minuscola, come in “resistenti al cambiamento”) di me.</p>
      <p sl="en">Quando sono arrivato per la prima volta in questo Parlamento, ero un forte sostenitore e difensore di qualcosa chiamato privatizzazione – l’onorevole Allister ne ha parlato poco fa – vale a dire, togliere allo Stato la proprietà delle imprese e permettere alle imprese private di gestirle in modo più efficiente di come faccia un monopolio di Stato. Ora, posso comprendere che questo concetto sia allarmante in Europa, ma potrebbe succedere che la direzione ultima verso la quale dobbiamo andare sia oltre la disaggregazione della proprietà e verso la privatizzazione.</p>
      <p sl="en">Posso dire che personalmente sono convinto dell’importanza di dedicarci alla povertà energetica: credo che bloccare la riforma delle tariffe potrebbe essere il modo di farlo. Penso che sia decisamente singolare collocare il prezzo marginale dell’energia al di sotto del prezzo iniziale, incoraggiando così il consumo quando viviamo sicuramente in un’epoca nella quale vogliamo incoraggiare la conservazione e l’efficienza e rendere più costoso il maggiore consumo.</p>
      <p sl="en">Può darsi che le forze di mercato agiscano al nostro posto: il prezzo del petrolio sta spingendo la popolazione del mio paese a cambiare le proprie abitudini e osservo – e sono lieto di ricordarlo ai miei colleghi tedeschi – che E.ON ha visto i benefici delle forze di mercato nella decisione di disaggregare il suo servizio di distribuzione.</p>
      <p sl="en">In futuro potrebbe servirci un quarto pacchetto dell’energia, ma mi congratulo con l’onorevole Morgan per quanto ha fatto finora. Manteniamo la linea: domani occorre un’ampia maggioranza, perché alla fine i consumatori nei mercati non disaggregati possano guardare verso gli altri mercati disaggregati e dire: “Vorremmo quello, prego”.</p>
    </intervention>
    <intervention id="2-342" speaker_id="28259" name="Mia De Vits" is_mep="True" mode="spoken">
      <p sl="nl">relatrice . – Signora Presidente, sono lieta che gli oratori oggi abbiano discusso non soltanto di disaggregazione ma anche di diritti dei consumatori. Guardando al voto di martedì, vorrei soltanto chiedere il sostegno a tre emendamenti che chiedono di migliorare i diritti dei consumatori e di informare regolarmente i consumatori sul loro consumo. Non credo che chiedere che questo sia fatto quattro volte l’anno sia troppo. C’è anche l’idea dei contatori intelligenti e l’imposizione di una scadenza per la loro distribuzione, precisamente 10 anni dall’entrata in vigore della direttiva.</p>
      <p sl="nl">Per concludere, sul tema dei piani d’azione nazionali per affrontare il problema della povertà energetica, vorrei soltanto dire all’onorevole Vidal-Quadras che si citano le tariffe sociali quale esempio di uno degli strumenti possibili per gli Stati membri. Questi sono tre emendamenti per i quali richiediamo sostegno allo scopo di migliorare i diritti dei consumatori.</p>
      <p sl="nl">Per concludere, signora Presidente, sono delusa dalla risposta del Commissario, in cui lascia il settore dei diritti dei consumatori agli Stati membri nel nome della sussidiarietà. Vorrei dirgli che ci stiamo muovendo verso un mercato europeo dell’energia e che domani i cittadini britannici si troveranno davanti a un fornitore tedesco. A mio parere, questo mercato europeo dell’energia significa che dobbiamo anche essere in grado di dare ai consumatori una risposta europea.</p>
    </intervention>
    <intervention id="2-343" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione sulle relazioni Morgan, Vidal-Quadras e Chichester si svolgerà mercoledì 18 giugno 2008.</p>
      <p sl="unknown">La votazione sulla relazione De Vits report si svolgerà giovedì 19 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-344" speaker_id="38420" name="Cristian Silviu Buşoi" is_mep="True" mode="written">
      <p sl="ro">In merito alla relazione “Chichester” sull’Agenzia di cooperazione fra i regolatori nazionali dell’energia, sostengo l’istituzione di questa struttura e l’attribuzione di maggiori competenze.</p>
      <p sl="ro">In merito all’emendamento relativo alla sede della direzione generale di questa istituzione a Bruxelles, vorrei in primo luogo, chiedere il parere del servizio giuridico riguardo alla nostra competenza, come Parlamento europeo, a decidere in merito perché, personalmente ho idea che questo tema sia di competenza del Consiglio.</p>
      <p sl="ro">Per quanto riguarda la città di Bruxelles, confesso di non aver nulla in contrario alla città in se stessa … mi piace, addirittura.</p>
      <p sl="ro">Ciononostante, credo che il voto degli irlandesi della scorsa settimana sia un segnale politico nuovo ed estremamente importante, anche in merito all’opinione che i cittadini hanno dei burocrati di Bruxelles e del modo in cui vengono prese le decisione nel circolo “chiuso” di Bruxelles.</p>
      <p sl="ro">Tutti i cittadini europei devono sentirsi parte e sentirsi vicini al processo decisionale europeo. E’ importante che tutti i cittadini si sentano rappresentati e che le istituzioni siano dislocate in tutta l’Unione.</p>
      <p sl="ro">Avviciniamo le istituzioni ai cittadini e coinvolgiamo i cittadini nel dibattito europeo! Se centralizziamo tutto a Bruxelles mettiamo a repentaglio la costruzione europea.</p>
      <p sl="ro">Sono definitivamente contrario all’idea di stabilire la direzione generale di questa nuova istituzione a Bruxelles.</p>
    </intervention>
    <intervention id="2-345" speaker_id="38603" name="Desislav Chukolov" is_mep="True" mode="written">
      <p sl="bg">Signora Presidente, onorevoli colleghi,</p>
      <p sl="bg">la nozione di “mafia energetica” esiste in diversi paesi del mondo. Si tratta di un termine generale che viene usato per riferirsi a quanto c’è di poco pulito nel settore dell’energia. Rispetto ad altri paesi, tuttavia, la mafia energetica in Bulgaria, sta dando chiari segnali del fatto che è in procinto di entrare in politica, e non attraverso elezioni leali e trasparenti, ma come ha sempre fatto, comprandosi l’ingresso.</p>
      <p sl="bg">Il neocostituito partito Lider sta entrando nell’arena politica nel mio paese in modo eccezionalmente aggressivo, avvicinandosi di tanto in tanto allo stile del Movimento per diritti e libertà per rozzezza e crudeltà. Entrambi i partiti stanno comprando voti ma mentre l’MRL agisce esclusivamente nell’interesse della Turchia, il partito Lider e il suo leader Hristo Kovachki, operano soltanto a proprio beneficio.</p>
      <p sl="bg">Nel corso delle ultime elezioni nel mio paese, ai cittadini è stato notificato per posta che le loro bollette sarebbero al sicuro dalle fluttuazioni se avessero votato per quel partito.</p>
      <p sl="bg">Signora Presidente, eserciti la sua influenza sui politici bulgari per prevenire una situazione che potrebbe, dopo le elezioni del 2009, portare in questa Assemblea deputati eletti in questo modo sleale e sgradevole.</p>
    </intervention>
    <intervention id="2-346" speaker_id="1413" name="Glyn Ford" is_mep="True" mode="written">
      <p sl="en">Do pieno sostegno alla relazione della collega, e lo avrei fatto di persona se fosse stato possibile. Tuttavia, non credo che con questi strumenti non si possano costruire nuove centrali elettriche a carbone.</p>
      <p sl="en">L’industria del carbone è ancora una volta all’avanguardia di una rivoluzione, con il 25° anniversario dello sciopero dei minatori che si avvicina a grandi passi. Questa rivoluzione si basa sulle tecnologie del carbone pulito e della cattura e stoccaggio dell’anidride carbonica (CCS) sviluppate nella miniera di Hatfield vicino a Doncaster. Le tecnologie CCS significano che il 9 per cento delle emissioni di CO2 di una centrale elettrica vengono catturate e trasferite allo stoccaggio geologico. Queste tecnologie potrebbero rivoluzionare il modo nel quale il Regno Unito soddisfa i suoi fabbisogni energetici.</p>
      <p sl="en">In aggiunta ai benefici relativi all’uso di risorse naturali che possediamo in abbondanza, le opportunità di lavoro create all’interno di una nascente agenzia del carbone pulito potrebbero offrire un’ancora di salvezza alle comunità minerarie che hanno conosciuto un quarto di secolo di declino economico e sociale.</p>
    </intervention>
    <intervention id="2-347" speaker_id="39763" name="Urszula Gacek" is_mep="True" mode="written">
      <p sl="it">Sono molto lieta di accettare la posizione del Parlamento sulla Carta europea dei diritti dei consumatori di energia, in particolare la proposta che il consumatore debba pagare in base all’effettivo consumo di energia.</p>
      <p sl="it">Spero che questo porti a bollette per tutti i consumatori individuali di gas espresse in kWh e non, come in Polonia, in metri cubi.</p>
      <p sl="it">La fatturazione in base al valore energetico e non al volume di gas consumato incontrerebbe certamente l’approvazione dei consumatori che sospettano, giustificatamente o meno, di pagare per l’“aria”.</p>
    </intervention>
    <intervention id="2-348" speaker_id="28424" name="Tunne Kelam" is_mep="True" mode="written">
      <p sl="en">Concordo con il Commissario sul fatto che se continuiamo con lo status quo , proteggendo gli interessi nazionali anziché i comuni interessi e valori europei, allora l’UE non sarà in grado di impegnarsi nelle sfide drammatiche che fronteggiamo.</p>
      <p sl="en">Ecco perché l’UE ha bisogno di una reale riforma.</p>
      <p sl="en">Sono decisamente a favore di un’autorità di regolamentazione nazionale – un’Agenzia efficiente con autorità sufficiente a vigilare sul corretto funzionamento del mercato comune dell’energia elettrica.</p>
      <p sl="en">Tuttavia, il mio punto cruciale è questo: dato che l’UE è basata sui principi della libera concorrenza, siamo impegnati a garantire, non solo in teoria ma nella vita reale, che in ciascun Stato membro il consumatore sia in grado di scegliere liberamente e senza alcuna difficoltà tra diversi produttori e distributori di energia elettrica e di decidere quale sia la migliore offerta. Quindi, la vera sfida per gli Stati membri è decidere tra gli interessi dei consumatori e quelli delle grandi imprese. Le esitazioni a collocare il consumatore individuale al centro delle nostre attività, portano logicamente ad eventi come il voto contrario irlandese e alla crescente indifferenza dei nostri cittadini verso l’UE.</p>
      <p sl="en">La piena disaggregazione della proprietà è la condizione principale per la riforma. La “terza via” non è una soluzione credibile.</p>
    </intervention>
    <intervention id="2-349" speaker_id="23781" name="Janusz Lewandowski" is_mep="True" mode="written">
      <p sl="it">Signora Presidente, il modo in cui si stanno sviluppando gli eventi, le priorità energetiche dell’UE – la tutela dell’ambiente, la sicurezza e la liberalizzazione del mercato – continuano a essere importanti, ma la loro gerarchia ha bisogno di essere valutata nuovamente. I prezzi in continuo aumento per i vettori di energia, con tensioni e preoccupazioni sociali, più l’offensiva di Gazprom – tutto questo richiede reazioni rapide e rivela la necessità della sicurezza e convenienza delle forniture. Al contempo, le ambiziose aspirazioni definite per la tutela dell’ambiente e la lotta contro il riscaldamento globale sono a lungo termine e portano con sé sfide che potrebbero ridurre la competitività dell’economia europea e moltiplicare le tensioni sociali.</p>
      <p sl="it">Si potrebbe provare rammarico perché nel nostro circolo di 27 paesi non c’è determinazione a creare un mercato comune e competitivo dell’energia. La demonopolizzazione incontra resistenza in diversi paesi che sono sotto altri aspetti considerati i leader dell’integrazione europea. C’è anche una mancanza di solidarietà nei contatti con i fornitori esterni di petrolio e gas. Le negoziazioni bilaterali, come quelle intervenute nella parte occidentale e in quella orientale dell’Unione europea con Gazprom , indeboliscono la nostra posizione contrattuale. Rendono più semplice praticare un ricatto energetico nei confronti di quegli Stati membri che erano storicamente legati ad un fornitore monopolista.</p>
      <p sl="it">Nella costruzione di un mercato unico dell’energia si fanno avvertire le differenze negli interessi nazionali. L’Unione europea deve provare che sarà in grado di raggiungere un compromesso soddisfacente nonostante le differenze. Non c’è area più importante dell’energia, nella quale la capacità di costruire l’unità oltre le divisioni deve essere dimostrata.</p>
    </intervention>
    <intervention id="2-350" speaker_id="28343" name="Bogusław Rogalski" is_mep="True" mode="written">
      <p sl="it">Signora Presidente, l’accesso all’energia a prezzi controllabili è uno degli elementi che accelerano l’integrazione sociale e l’accesso alla conoscenza e all’educazione. Gli approvvigionamenti energetici hanno un impatto significativo sul modo in cui i cittadini operano nella vita sociale ed economica. Purtroppo, accade spesso che i consumatori, in particolare i privati e le piccole e medie aziende, abbiano una limitata capacità di rendere effettivamente conosciuti i loro interessi nel caso si tratti dell’accesso all’energia.</p>
      <p sl="it">In base ai dati disponibili, gli Stati membri non hanno assolto il loro dovere di fornire servizi pubblici mirati che raggiungessero i gruppi sociali meno privilegiati. La Carta europea dei diritti dei consumatori di energia dovrebbe risolvere alcuni dei problemi esistenti. Si presume che questa carta si basi sull’idea di collaborazione tra gli Stati membri con la piena applicazione del principio di sussidiarietà, prestando attenzione al fatto che alcune pratiche nella sfera della protezione dei consumatori potrebbero dare risultati diversi in Stati membri diversi.</p>
      <p sl="it">I fornitori di energia elettrica e i gestori di rete dovrebbero imporsi l’obbligo di operare nel rispetto dell’ambiente e di ridurre il più possibile i rifiuti radioattivi. Dovrebbe essere oggetto di priorità anche l’uso di fonti di energia rinnovabili e garantire il diritto del consumatore a operare una scelta consapevole della fonte energetica.</p>
      <p sl="it">Devono anche essere posti limiti alle formalità che si presentano in occasione del cambio di fornitore, i consumatori devono essere protetti dalle pratiche di vendita disoneste e devono essere istituite le associazioni dei consumatori. Soprattutto, però, deve essere trovata una soluzione al problema della povertà energetica per consentire a tutti i cittadini di partecipare a molti contesti importanti della vita.</p>
    </intervention>
  </section>
  <section id="creitem39" title="12. Tempo delle interrogazioni (interrogazioni alla Commissione)">
    <intervention id="2-353" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il tempo delle interrogazioni (B6-0161/2008).</p>
      <p sl="unknown">Saranno prese in esame le interrogazioni rivolte alla Commissione.</p>
    </intervention>
    <intervention id="2-354" speaker_id="23706" name="Miloslav Ransdorf" is_mep="True" mode="spoken">
      <p sl="cs">Vorrei rivolgere alla Commissione la seguente domanda: fino a che punto è vincolante … (La Presidente toglie la parola all’oratore) .</p>
    </intervention>
    <intervention id="2-355" speaker_id="4544" is_mep="True" mode="spoken" role="Presidente">
      <p sl="unknown">Mi dispiace ma le domande sono quelle stampate su carta. C’è una sequenza e non credo che lei possa fare una domanda spontanea.</p>
      <p sl="unknown">Prima parte</p>
    </intervention>
    <intervention id="2-356" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 25 dell’onorevole Lambert van Nistelrooij (H-0379/08)</p>
      <p sl="unknown">Oggetto: Tariffe dei terminali mobili</p>
      <p sl="unknown">Il 4 aprile la Corte belga (causa n. 2007/AR/3394) ha sospeso una decisione del regolatore belga per i servizi delle poste e telecomunicazioni (BIPT) volta a stabilire l’entità delle tariffe dei terminali mobili. In tale contesto, uno degli argomenti più interessanti è che, nella fissazione delle tariffe dei terminali mobili, occorre tener conto delle economie di scala dei grandi operatori.</p>
      <p sl="unknown">La Commissione ritiene che gli argomenti della Corte belga possano ispirare la sua prossima comunicazione sulle tariffe dei terminali mobili?</p>
      <p sl="unknown">Non pensa anche la Commissione che detta comunicazione dovrebbe accordare alle imprese di telecomunicazioni che attualmente si occupano attivamente della concorrenza sul mercato della telefonia mobile – i cosiddetti “challengers” – un tempo sufficiente per conformarsi a un’eventuale nuova regolamentazione?</p>
    </intervention>
    <intervention id="2-357" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − La domanda posta dall’onorevole deputato riguarda la decisione della Cour d’Appel di Bruxelles del 4 aprile 2008 di impugnare la decisione del regolatore dell’IBPT del 18 dicembre 2007 relativa alle tariffe dei terminali mobili in Belgio. Questa decisione del regolatore era stata preventivamente notificata e stimata dalla Commissione in base all’articolo 7 della direttiva quadro. La Commissione è consapevole di questa decisione del giudice ed è stata informata dall’autorità di regolamentazione nazionale, IBPT, che, in seguito a questo annullamento, ha avviato una consultazione nazionale su un progetto di decisione che ripristina le tariffe di terminazione delle chiamate mobili ai medesimi livelli asimmetrici precedenti la sua decisione del regolatore dell’11 agosto 2006.</p>
      <p sl="en">Nel contesto del meccanismo di consultazione comunitaria (la “procedura articolo 7”) la Commissione ha espresso in numerose occasioni il suo parere che le tariffe di terminazione dovrebbero essere ridotte al livello del costo efficiente. Questo serve per garantire parità di condizioni di concorrenza tra differenti operatori, per dare agli operatori l’incentivo a divenire efficienti e per dare maggiori benefici ai consumatori, inclusi prezzi inferiori. La Commissione ha riconosciuto la necessità per un periodo di transizione perché gli operatori raggiungano il livello del costo efficiente. Tuttavia, la persistenza di un’elevata tariffa di terminazione non sarebbe giustificata trascorso un periodo lungo a sufficienza perché un operatore si adatti alle condizioni di mercato e divenga efficiente, a meno che ci fossero oggettive differenze di costo al di là del controllo dell’operatore in questione.</p>
      <p sl="en">La Commissione è consapevole del fatto che diversi approcci alla regolamentazione delle tariffe di terminazione possono ostacolare il mercato interno e la realizzazione dei benefici derivanti al consumatore dalla concorrenza e dai servizi transfrontalieri, e questo il motivo per cui la Commissione ha reso prioritario fornire consulenza e maggiore certezza giuridica tanto agli operatori che alle autorità di regolamentazione nazionale nella regolamentazione delle tariffe di terminazione. A questo scopo, la Commissione sta lavorando a una raccomandazione su un comune approccio ai mercati della terminazione delle chiamate fisse emobili che intende incoraggiare una maggior chiarezza e coerenza in quest’area importante ma molto complessa, assicurando ai consumatori i massimi benefici possibili in termini di accessibilità dei prezzi e sviluppo efficiente di servizi innovativi. Una raccomandazione del genere potrebbe fornire una guida ai giudici nazionali.</p>
      <p sl="en">Il consolidamento del mercato interno potrebbe anche essere ostacolato se le decisioni dei tribunali in Stati membri differenti dessero come risultato una situazione nella quale venissero date interpretazioni differenti su come occuparsi di problemi relativi alla concorrenza simili. Ad ogni modo, la Commissione segue da vicino tutte le decisioni e le sentenze dei tribunali, compresi nell’area dei mercati della terminazione, come la decisione della Cour d’Appel alla quale si riferisce l’onorevole deputato nella sua domanda.</p>
    </intervention>
    <intervention id="2-358" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, vorrei ringraziare il Commissario per la sua risposta, perché ha analizzato molto bene la situazione. La domanda successiva è la seguente: dove si riscontrano queste differenze tra gli Stati membri? La sentenza in Belgio sembrerebbe indicare che non c’è ancora un’effettiva parità di condizioni di concorrenza tra i grandi operatori e i nuovi operatori sul mercato. Questo può significare che viene esteso il periodo di transizione? Che viene concesso più tempo per un adattamento del genere in tutta l’Europa, per così dire? Dopo utto, ciò che vediamo è che sono i piccoli operatori che restano vittime di questo mercato.</p>
    </intervention>
    <intervention id="2-359" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − La Commissione ha riconosciuto fino dai primi tempi la necessità di un periodo di transizione per gli operatori, come ho detto nel mio primo intervento, per raggiungere un livello di costo efficiente.</p>
      <p sl="en">Tuttavia, le asimmetrie temporanee dovrebbero essere abolite gradualmente entro un ragionevole lasso di tempo. La persistenza di più elevate tariffe della terminazione non dovrebbe essere giustificata trascorso un periodo lungo a sufficienza perché un operatore si adatti alle condizioni di mercato e divenga più efficiente, a meno che – come ho affermato in precedenza –non ci siano differenze di costo obiettive che vadano al di là del controllo degli operatori interessati.</p>
      <p sl="en">Autorizzare prezzi superiori al livello di efficienza o basati sui costi, può ridurre gli incentivi all’innovazione e alla riduzione dei prezzi per l’operatore. Per di più, il consumatore può trovarsi a pagare prezzi più alti di quanto non farebbe in una situazione basata su tariffe di terminazione simmetriche basate sui costi. Pertanto le tariffe della terminazione dovrebbero essere ridotte al livello dei costi efficiente il prima possibile senza ostacolare – come ho sottolineato poc’anzi – né la posizione delle società né quella dei consumatori.</p>
    </intervention>
    <intervention id="2-360" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 26 dell’onorevole Katerina Batzeli (H-0386/08)</p>
      <p sl="unknown">Oggetto: Politica di gestione delle crisi per far fronte al carovita sul mercato</p>
      <p sl="unknown">Il carovita del mercato, sul quale hanno influito il rialzo dei prezzi del petrolio, la recente crisi alimentare, la speculazione come pure l’inefficacia dei controlli, aggrava costantemente l’inflazione e il reddito dei nuclei familiari. È necessaria una risposta globale ed europea per far fronte a questa situazione critica.</p>
      <p sl="unknown">Come e con quali misure intende la Commissione far fronte all’attuale crisi che pregiudica ormai l’evoluzione delle economie nazionali e riduce il reddito dei nuclei familiari e in cui la società in generale mette in dubbio anche il ruolo dell’euro relativamente al prezzo del petrolio?</p>
      <p sl="unknown">Quali misure intende adottare l’UE per frenare l’ondata speculativa internazionale sulle merci? Intende creare un meccanismo di gestione delle crisi a livello comunitario e nazionale? Come saranno rafforzati, e con quali misure, gli enti nazionali per far fronte ai problemi di speculazione dovuti principalmente alla posizione di oligopolio di talune imprese?</p>
      <p sl="unknown">La fissazione di un prezzo massimo di vendita di determinati prodotti alimentari di base figura tra le priorità della Commissione?</p>
      <p sl="unknown">L’aumento delle imposte indirette da parte di determinati governi, allo scopo di aumentare le entrate pubbliche, è accettabile in questo momento? È opportuna una riduzione dell’I.V.A. e delle imposte indirette su determinati alimenti e prodotti di base a livello europeo?</p>
      <p sl="unknown">Annuncio l’interrogazione n. 27 dell’onorevole Leopold Józef Rutowicz (H-0399/08)</p>
      <p sl="unknown">Oggetto: Aumento dei prezzi nell’Unione europea</p>
      <p sl="unknown">La domanda di biocarburanti e l’aumento della domanda di generi alimentari sono tra le cause del significativo aumento dei prezzi di tali beni, le cui conseguenze sono particolarmente pesanti per i cittadini dell’Unione europea con un basso reddito. Nel contempo, le restrizioni alla produzione su una serie di beni non lasciano spazio alla concorrenza, la quale potrebbe frenare l’aumento dei prezzi. Quali azioni sono state intraprese al fine di limitare l’aumento dei prezzi dei generi alimentari sul mercato dell’Unione europea?</p>
    </intervention>
    <intervention id="2-361" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Dal momento che le due domande sono più o meno collegate, come ha giustamente detto il Presidente, vorrei avere l’opportunità di dare una risposta congiunta a entrambe.</p>
      <p sl="en">Se prendiamo in considerazione l’area dell’euro, l’inflazione è calata dall’8-10 per cento negli anni ‘70 e ‘80 al 3 per cento negli anni ‘90 ed è in effetti pari a un media di poco superiore al 2 per cento nel primo decennio dell’Unione monetaria europea.</p>
      <p sl="en">Ma a partire dal terzo trimestre del 2007, gli shock globali dei prezzi dell’energia e dei prezzi alimentari hanno spinto verso l’alto la pressione sull’inflazione non solo all’interno dell’Unione europea ma in tutto il mondo.</p>
      <p sl="en">L’euro forte ha in parte attenuato gli effetti dei prezzi di carburante e petrolio elevanti o in aumento. Ma dobbiamo affrontare la realtà del fatto che il tasso di inflazione è salito dall’1,9 per cento dell’agosto dell’anno scorso al 3,6 per cento dell’aprile 2008.</p>
      <p sl="en">La Commissione ha espresso la propria opinione in merito ai recenti aumenti dei prezzi alimentari nella comunicazione “Far fronte alla sfida dell’aumento dei prezzi alimentari – Linee d’intervento dell’UE”. Oltre a un insieme di altri fattori, i prezzi del petrolio più elevati hanno portato all’aumento dei prezzi del mercato agricolo all’interno dell’Unione europea, a causa sia dei costi logistici che del contributo agricolo più alto.</p>
      <p sl="en">Sebbene la domanda di prodotti agricoli di base sia influenzata dal mercato del biocarburante, tutte le analisi svolte dalla Commissione indicano che le cause dell’aumento dei prezzi alimentari globali sono varie. Le cause nascono da fattori strutturali e temporanei – e l’attuale produzione di biocarburante europeo ha in effetti uno scarso impatto sui prezzi alimentari globali, avendo stabilito con le ultime stime che circa l’1 per cento del terreno dell’Unione europea è utilizzato per i biocarburanti.</p>
      <p sl="en">Ma è chiaro che il recente aumento nei prezzi agricoli può spiegare soltanto in parte l’aumento dei prezzi degli alimentari osservato al livello della vendita al dettaglio, così a volte si riscontra una discrepanza tra il prezzo alla produzione e quello al supermercato o nei negozi.</p>
      <p sl="en">Poiché l’attuale crisi presenta diversi aspetti, la risposta proposta dalla Commissione è ugualmente articolata ed è concepita per affrontare sia le conseguenze a breve termine che le forze trainanti a lungo termine dei prezzi alimentari vertiginosi. Per mitigare la pressione dei prezzi nel settore agricolo, all’interno della politica agricola comune (PAC) abbiamo già disposto ulteriori incentivi per promuovere l’orientamento al mercato e provare a rafforzare la produzione: con il set-aside obbligatorio a zero per questo anno di produzione e un aumento delle quote latte in vigore dal 1° aprile 2008, abbiamo in effetti reagito molto rapidamente. Inoltre, l’Unione europea ha deciso di sospendere i dazi sull’importazione dei cereali, per la maggior parte dei cereali, per l’attuale campagna di commercializzazione.</p>
      <p sl="en">E’ ovvio che dovremo misurarci ancora con questi problemi nei prossimi dibattiti sulla verifica dello stato di salute della politica agricola comune.</p>
      <p sl="en">Onde essere in grado di affrontare particolarmente i bisogni delle persone più indigenti nell’Unione europea, sono stati previsti una modernizzazione e un aggiornamento dello schema e verso la fine dell’anno presenteremo una proposta.</p>
      <p sl="en">Credo che sia importante anche che continuiamo a incoraggiare e a promuovere gli investimenti nella ricerca agricola, per promuovere la crescita sostenibile di produttività nel settore agricolo, non soltanto in Europa ma in tutto il mondo.</p>
      <p sl="en">In merito alla formazione dei prezzi nel mercato agricolo, la Commissione è impegnata nel controllo delle attività degli investitori speculativi nei mercati finanziari connessi alle merci e anche sul loro impatto sui movimenti dei prezzi.</p>
      <p sl="en">Per quanto riguarda la domanda sulla posizione dominante, ogni abuso di posizione dominante è soggetto all’articolo 82 del Trattato o al suo equivalente nei diritti nazionali. La Commissione e le autorità nazionali garanti della concorrenza vigilano su ogni violazione del diritto di concorrenza dell’Unione europea.</p>
      <p sl="en">La Commissione fa sì di garantire in particolare che la concentrazione di una dimensione comunitaria non ostacoli in modo significativo l’effettiva concorrenza a scapito dei consumatori e di imprese diverse. In questo contesto, la Commissione esaminerà anche il funzionamento della catena dell’approvvigionamento alimentare in parallelo al controllo della rete distributiva stabilito nel contesto del riesame del mercato unico.</p>
      <p sl="en">Come stabilito dal Trattato le misure adottate dagli Stati membri e dalla Comunità devono essere condotte secondo i principi del mercato interno e della concorrenza transfrontaliera. La definizione di prezzi massimi di vendita per determinati prodotti alimentari di base non è prevista al momento.</p>
      <p sl="en">La Commissione è consapevole che i governi stanno attualmente aumentando le tasse indirette in una gara per aumentare le finanze pubbliche. Inoltre, la Commissione condivide l’opinione espressa dai ministri delle Finanze che dovrebbero essere evitate le distorsioni fiscali e altre misure politiche che impediscano i necessari adeguamenti.</p>
      <p sl="en">Infine, la Commissione ritiene che i provvedimenti mirati a breve termine presi per ridurre l’impatto dei prezzi elevati dell’energia sulle fasce più povere della popolazione siano giustificati. Essi non devono avere, tuttavia, un effetto distorsivo o ritardare gli adeguamenti strutturali necessari. Una riduzione generale delle tasse o dell’IVA – penso che saremo tutti d’accordo su questo – non è per definizione una misura mirata agli strati più poveri della popolazione.</p>
      <p sl="en">Le azioni della Commissione non riguardano soltanto gli impatti nazionali. Penso che tutti abbiamo l’obbligo di garantire la parità di condizioni di concorrenza anche quando parliamo di paesi in via di sviluppo e finora la Commissione ha mobilitato più di 300 milioni di euro in aiuti alimentari d’emergenza e sta attivamente promuovendo una risposta coordinata a livello internazionale in linea con le conclusioni del vertice FAO svoltosi soltanto due settimane fa.</p>
      <p sl="en">Penso quindi che abbiamo reagito alle sfide che la nuova situazione sta ponendo a tutti noi.</p>
    </intervention>
    <intervention id="2-362" speaker_id="28579" name="Katerina Batzeli" is_mep="True" mode="spoken">
      <p sl="el">Signora Presidente, in primo luogo i miei ringraziamenti alla signora Commissario per la risposta esauriente alla mia domanda. Mi consenta, tuttavia, di evidenziare due temi sui quali la Commissione dovrebbe impegnarsi immediatamente anziché a medio termine.</p>
      <p sl="el">Il primo è il controllo dei prezzi, per i prodotti alimentari in particolare, come ha giustamente detto. Non è tanto questione di disporre un prezzo massimo di vendita, ma di fissare il costo di produzione e la percentuale di profitto che le aziende dovrebbero ricevere, stabilito che questo limite non sia di ostacolo al mercato interno o alle importazioni.</p>
      <p sl="el">Il secondo punto che vorrei chiarire è che aumentare le quote latte e il set-aside è una misura gradita, ma a mio parere aumentare i costi dei pesticidi, in previsione dell’aumento dei costi del petrolio, è un provvedimento che non darà buoni risultati.</p>
    </intervention>
    <intervention id="2-363" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Voglio cominciare ringraziando la signora Commissario per la risposta molto esauriente sulla questione.</p>
      <p sl="pl">Ci sono diversi problemi che trovo interessanti. Il primo è quello dei limiti al commercio nella produzione di zucchero. E’ noto che in numerosi paesi la contrattazione sulla produzione di zucchero limita il potenziale d’uso di determinate capacità di produzione, e qui gli interessi stanno imponendo una certa politica in questo ambito. Se la produzione di zucchero viene ridotta, la concorrenza sparisce automaticamente.</p>
      <p sl="pl">La seconda questione è l’applicazione di determinati dazi su alcuni articoli di base di cui beneficiano i cittadini più poveri, come le banane. Questi dazi vanno presi in esame. Le banane, dopotutto, sono mangiate da bambini, dai bambini delle famiglie povere. Bisogna esaminare anche l’imposizione dei dazi su quei beni che non sono gli alcolici. Sono d’accordo che il mercato debba essere sorvegliato e controllato, come lo devono essere i prezzi di mercato, ma la Commissione beneficia di importazioni di qualche genere per ridurre i prezzi di certi articoli, dell’importazione di articoli meno costosi sul mercato nazionale che hanno (…).</p>
      <a text="(La Presidente toglie la parola all’’oratore)"/>
    </intervention>
    <intervention id="2-364" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Onorevole Batzeli, penso sia importante che avere un sistema di controllo appropriato in grado di accertare che i prezzi non vadano alle stelle, e questo – cioè tenere d’occhio la situazione – è esattamente il compito delle autorità nazionali in materia di concorrenza. Le posso dire che, all’interno della Commissione, abbiamo discusso con il Commissario responsabile della concorrenza e che siamo consapevoli di questi problemi.</p>
      <p sl="en">All’onorevole Rutowicz devo dire che non so se si riferisse alla riforma dello zucchero, con la quale abbiamo deciso di ridurre la produzione di zucchero dell’Unione europea a 6 milioni di tonnellate e di trovare la possibilità di dare agli agricoltori che decidevano di abbandonare la produzione di zucchero un pacchetto decente. Questa decisione, tuttavia, è stata presa qualche anno fa.</p>
      <p sl="en">Sul prezzo dei prodotti di importazione: sì, è vero che dipende dai dazi all’importazione e questo è proprio ciò che stiamo discutendo in questi giorni nell’ambito del ciclo di Doha per lo sviluppo dell’OMC – e cioè se sia possibile trovare un accordo sulla riduzione dei dazi in generale.</p>
      <p sl="en">E per concludere, sui benefici del consumo di frutta: sono d’accordo, e questo è la ragione per la quale presenteremo – nel prossimo incontro qui a Strasburgo – un piano sui prodotti ortofrutticoli destinato ai bambini in età scolare che, ne sono pienamente sicura, sarà molto utile per fare apprendere loro le buone abitudini.</p>
    </intervention>
    <intervention id="2-365" speaker_id="28268" name="Danutė Budreikaitė" is_mep="True" mode="spoken">
      <p sl="lt">La mia domanda riguarda le accise. Durante il dibattito sull’accisa sull’alcol è stato suggerito di azzerarla. Qual è la sua opinione in merito all’accisa sul carburante, visto che la situazione attuale non suggerisce alcuna soluzione temporanea come questa? Potrebbe essere possibile ridurre l’accisa sul carburante, almeno temporaneamente, per prevenire l’aumento dei costi nel settore alimentari e negli altri?</p>
    </intervention>
    <intervention id="2-366" speaker_id="28255" name="Andreas Mölzer" is_mep="True" mode="spoken">
      <p sl="de">Signora Commissario, l’aumento dei prezzi alimentari è un fenomeno di portata europea e un problema particolare per le famiglie a basso reddito e i lavoratori a salario basso; li sta quasi portando alla rovina finanziaria. Fino a che punto sarà portato avanti il previsto programma europeo di aiuto alimentare per i gruppi sociali bisognosi, per aiutare le persone minacciate da questi rincari e che possono addirittura patire la fame?</p>
    </intervention>
    <intervention id="2-367" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − In primo luogo, non vedo la riduzione dell’IVA come una soluzione possibile. Oggi il prezzo del petrolio è approssimativamente di 136-137 dollari al barile; se dovessimo ridurre l’IVA, quale sarebbe il prossimo problema se per allora avessimo un prezzo al barile di 160 dollari – dovremmo ridurla ancora?</p>
      <p sl="en">Dobbiamo essere molto più lungimiranti quando cerchiamo di trovare soluzioni e in questo caso abbiamo incoraggiato gli investimenti per ridurre la dipendenza dal petrolio; è possibile nel settore agricolo e ora ne stiamo discutendo anche per la pesca, perché la pesca dipende ancora di più dai prezzi del petrolio. Perciò gli investimenti nelle nuove tecnologie sono molto più lungimiranti della semplice riduzione dell’IVA.</p>
      <p sl="en">In risposta alle altre domande, presenteremo una proposta quest’anno per i soggetti più indigenti dell’Unione europea. Abbiamo già uno schema idoneo ma la sua sopravvivenza si basa su scorte eccedenti – scorte d’intervento di prodotti agricoli – e non abbiamo più nulla su cui intervenire. Di conseguenza occorre la base giuridica per un nuovo schema e spero che gli onorevoli deputati saranno soddisfatti quando vedranno quello che stiamo considerando come un modo di continuare o persino accrescere le basi economiche per questo schema. Sono completamente d’accordo sul fatto che dobbiamo trovare soluzioni decorose.</p>
    </intervention>
    <intervention id="2-368" speaker_id="28512" name="Jim Allister" is_mep="True" mode="spoken">
      <p sl="en">Signora Commissario, rispondendo all’interrogazione n. 27, ha detto che soltanto l’1 per cento del terreno europeo è coinvolto nella produzione di biocarburante. Forse la percentuale più rilevante da conoscere, visto quanti cereali importiamo da lì, è quella relativa al dato nell’America del Nord, che fa pensare a molti di noi che il biocarburante sia in effetti un acceleratore dei prezzi per la produzione di mangimi. Quindi ci potrebbe illuminare a questo proposito?</p>
      <p sl="en">In secondo luogo, un altro acceleratore a questo proposito è il continuo dilatorio e riluttante atteggiamento della Commissione nell’approvazione delle varietà geneticamente modificate, che sarebbero molto più economiche. Ci può aggiornare sui progressi in questo settore? Siamo più vicini ad approvazioni sincronizzate nei termini di aree cruciali che sono anche forniture?</p>
    </intervention>
    <intervention id="2-369" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signora Commissario, vorrei chiedere se la Commissione intende prendere in considerazione una riduzione dell’IVA sull’abbigliamento infantile, che alleggerirebbe gli oneri fiscali per le famiglie numerose ma non per quelle benestanti.</p>
    </intervention>
    <intervention id="2-370" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − In primo luogo, penso che sia importante, quando abbiamo un dibattito nell’Unione europea sui biocarburanti, non muovere accuse al modo in cui gestiamo questo tema. Questo perché, se come risultato il bioetanolo/biodiesel diventa un capro espiatorio, assisteremmo a una situazione nella quale nessuno vuole investire. Verremmo allora lasciati completamente indietro, dovendo dipendere dalle importazioni di etanolo e biodiesel; perché se non li avremo non saremo in grado di raggiungere gli obiettivi di riduzione del 20 per cento di emissione di gas a effetto serra entro il 2020. Dobbiamo quindi trovare una soluzione, e oggi il biocarburante di prima generazione è l’unica soluzione.</p>
      <p sl="en">Ma dobbiamo – e credo che su questo saremo d’accordo – dare il maggior incoraggiamento possibile alla ricerca e allo sviluppo della seconda e anche della terza generazione di biocarburante prodotto a partire dai rifiuti, dai liquami, dalla paglia, da altri prodotti – come i trucioli – del settore agricolo che oggi non sono adoperati per nulla. Questo è il futuro, ma noi dobbiamo far parte di questo sviluppo, e quindi ci occorre la prima generazione come trampolino.</p>
      <p sl="en">Sugli OGM, so che in quest’Assemblea ci sono opinioni divergenti, ma è ovvio che abbiamo bisogno di trovarci in una situazione in cui possiamo importare il mangime per i nostri animali, per la nostra produzione di carne, a prezzi ragionevoli. Altrimenti, – e questo comprende, tra parentesi, cereali GM, mais in particolare – se non troviamo una soluzione, vedrete che la produzione di carne in Europa calerà. Allora importeremo carne dal Brasile – carne di animali che sono stati alimentati con OGM che non ci piacciono, o che non piacciono ai consumatori, ma che entrerebbero dalla porta di servizio. Credo che in quel caso staremmo veramente imbrogliando i consumatori.</p>
      <p sl="en">Pertanto occorre serve che il nostro sistema di autorizzazione sia a posto e credo che siano stati fatti progressi per ricuperare le richieste che non sono ancora approvate, accelerando le procedure dell’EFSA senza perdere la qualità.</p>
      <p sl="en">Per finire, signora Presidente, posso dire con franchezza che non sono una specialista di IVA sull’abbigliamento infantile e che, anziché dare fornire una risposta sbagliata, penso sia meglio mettere l’interrogazione per iscritto.</p>
    </intervention>
    <intervention id="2-372" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 28 dell’onorevole Ioannis Gklavakis (H-0381/08)</p>
      <p sl="unknown">Oggetto: Strategia per la piscicoltura</p>
      <p sl="unknown">L’Organizzazione per l’alimentazione e l’agricoltura delle Nazioni Unite (FAO) prevede che il consumo di prodotti ittici aumenterà del 50% da qui al 2030 e che la maggior parte della domanda sarà coperta dall’acquacoltura. In cifre assolute, ciò implica un aumento della produzione di 40 milioni di tonnellate. Stante la continua riduzione degli stock e visto che la domanda mondiale di pesce e crostacei continua a aumentare, l’acquacoltura riveste un’importanza crescente.</p>
      <p sl="unknown">Alla luce di quanto precede, può la Commissione precisare se, nell’ambito della revisione della strategia in materia di piscicoltura nell’Unione europea, prevede particolari linee direttrici in tema di pianificazione dello spazio marittimo a favore della piscicoltura? Quali provvedimenti intende prendere per rendere competitivi i prodotti comunitari rispetto a quelli dei paesi terzi che producono in base a regole più permissive? Prevede altre misure innovative per lo sviluppo del settore?</p>
    </intervention>
    <intervention id="2-373" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − In primo luogo, vorrei ringraziare l’onorevole Gklavakis, per aver sottolineato, con la sua interrogazione, l’importanza della acquacoltura, a proposito della quale sono molto lieto di illustrare il punto di vista della Commissione.</p>
      <p sl="en">Come ha giustamente evidenziato, e come ha sottolineato dall’Organizzazione delle Nazioni Unite per l’alimentazione e l’agricoltura, l’industria globale dell’acquacoltura sta acquisendo enorme importanza e svolge un ruolo cruciale nel colmare il divario tra una crescente domanda di pesce e frutti di mare e l’offerta di prodotti ittici, specialmente nel contesto della diminuzione degli stock ittici selvatici.</p>
      <p sl="en">La Commissione, al momento, sta preparando una comunicazione sulla strategia per una crescita sostenibile dell’acquacoltura europea, che dovrebbe essere ultimata entro la fine del 2008. La strategia cercherà di creare le migliori condizioni per la crescita sostenibile dell’acquacoltura, garantendo forniture adeguate di pesce e frutti di mare ai cittadini dell’Unione europea nel rispetto delle rigorose norme ambientali e di salute pubblica.</p>
      <p sl="en">La questione dell’accesso agli spazi per l’acquacoltura è stata effettivamente identificata come l’ostacolo principale allo sviluppo dell’acquacoltura e la pianificazione spaziale marittima può rivestire un ruolo nell’affrontare questo problema. L’imminente strategia dell’acquacoltura si occuperà di questo aspetto.</p>
      <p sl="en">La questione della concorrenza da parte di paesi terzi con standard inferiori di produzione può essere affrontata attraverso schemi di differenziazione del mercato come la certificazione. Nella stesura della strategia verrà prestata attenzione a questo tema.</p>
      <p sl="en">Più in generale, la competitività e l’innovazione saranno le questioni principali affrontate da questa strategia.</p>
    </intervention>
    <intervention id="2-374" speaker_id="28570" name="Ioannis Gklavakis" is_mep="True" mode="spoken">
      <p sl="el">Signora Presidente, vorrei ringraziare il Commissario per la sua risposta.</p>
      <p sl="el">Mi consenta di esprimere quanto segue. Come lei ha evidenziato, signor Commissario, i consumatori chiedono sempre più di mangiare pesce e frutti di mare e simili. In anni recenti, tra i consumatori c’è stato anche un grande movimento in termini di popolarità a favore del cibo biologico. Vediamo che molti nel settore si stanno orientando verso la piscicoltura biologica, che non solo produce alimenti più sani, ma è anche più rispettosa dell’ambiente, e questa è una considerazione molto importante.</p>
      <p sl="el">La Commissione europea sta considerando di adottare provvedimenti per promuovere, rafforzare e sostenere la piscicoltura biologica e, se così fosse, ci può dire quali potrebbero essere queste misure, e come sostenere questo tema così importante, che vogliamo promuovere?</p>
    </intervention>
    <intervention id="2-375" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Riguardo alla questione della domanda in ascesa, c’è indubbiamente una crescita, una crescita esponenziale, nel consumo dei prodotti dell’acquacoltura, del pesce, dei frutti di mare, del pesce di allevamento e questo è certamente un bene perché, come tutti sappiamo, le risorse ittiche in molte acque comunitarie e nel mondo in generale sono sfruttate in eccesso. Abbiamo raggiunto una situazione dove a breve e medio termine è impossibile prevedere un incremento nelle catture e pertanto l’incremento della domanda dovrà essere soddisfatto da un aumento nella produzione di pesce di allevamento.</p>
      <p sl="en">Detto ciò, proprio questo può creare problemi in relazione a particolari considerazioni, come era indicato nella mia risposta, e anche problemi riguardo all’approvvigionamento di mangime di pesce, dal momento che il mangime stesso si basa sulla cattura di pesce di bassa qualità, pesce da ridurre in farina, le cui riserve sono a loro volta sfruttate a livelli significativamente elevati.</p>
      <p sl="en">Per quanto riguarda l’acquacoltura biologica, noi stessi ne stiamo incoraggiando lo sviluppo. La prova che abbiamo effettuato, nel processo di consultazione pubblica, ha indicato la necessità di sviluppare ulteriormente i metodi biologici di produzione e stiamo valutando modi e strumenti per assicurare che nella comunicazione, nel pacchetto che uscirà in seguito, ci sia un riferimento specifico all’acquacoltura biologica: a come possiamo contribuire a svilupparsi ancora e a quale tipo di provvedimenti, quale genere di etichettatura ecologica, possono essere presi per accrescere la consapevolezza nel consumatore dell’opportunità di mangiare prodotti biologici. Speriamo in questo modo di facilitare ulteriormente lo sviluppo di questo importante settore.</p>
    </intervention>
    <intervention id="2-376" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, signor Commissario, nella conclusione del suo discorso ha indirettamente menzionato il marchio di qualità ecologica. La domanda che anch’io volevo formulare, indirettamente, era se abbiamo una garanzia che non soltanto l’origine del pesce ma anche la produzione e la descrizione della produzione saranno trasparenti per il consumatore, così che sappia da dove proviene il pesce e dove è stato allevato. Qui non si tratta tanto di sapere se il processo ha un merito biologico, ma piuttosto della questione dell’origine in sé. Ci sono norme coerenti in merito?</p>
    </intervention>
    <intervention id="2-377" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, sullo stesso argomento; vorrei aggiungere immediatamente quanto segue: recentemente sono stato contattato da varie organizzazioni austriache per la protezione dei consumatori in merito all’apparente aumento, in particolare per quanto riguarda i crostacei importati nell’Unione europea, che arrivano anche in Austria, del trattamento di questi crostacei con antibiotici e altri farmaci nocivi per ragioni economiche – forse perché ne facilitano l’allevamento. Queste sostanze vengono quindi trasferite all’uomo attraverso la catena alimentare. La Commissione sta prendendo misure in proposito per limitare o prevenire la cosa in futuro?</p>
    </intervention>
    <intervention id="2-378" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Sulla questione della provenienza del pesce, vorrei segnalare due cose. In primo luogo, in merito al pesce pescato che spesso finisce nella catena di trasformazione – il pesce catturato dai paesi terzi in particolare, ma anche dai nostri pescatori – siamo in procinto di adottare un regolamento allo scopo di controllare le attività di pesca illegale. Questo di per sé rafforzerà considerevolmente il nostro sistema, perché ogni pesce catturato illegalmente non potrà entrare nel mercato comunitario, sia nel suo stato originario che dopo la trasformazione. Questo è un aspetto della cosa.</p>
      <p sl="en">Rispetto all’acquacoltura, stiamo valutando modi e strumenti per garantire che il pesce di acquacoltura importato nella Comunità abbia gli standard sanitari e i requisiti richiesti, affinché i nostri consumatori possano avere la garanzia che i prodotti che mangiano soddisfano i livelli di protezione della salute che si applicano ai nostri prodotti. E’ un aspetto di cui si sta occupando la DG SANCO, è anche uno schema per certificare che i prodotti che entrano nel mercato comunitario siano conformi agli standard sanitari richiesti.</p>
      <p sl="en">Ancora su un tema connesso con tutto ciò, è importante sottolineare che stiamo studiando la possibilità del marchio di qualità ecologica i prodotti dell’acquacoltura, come ho detto prima. In un primo momento la discussione si era concentrata soltanto sul marchio di qualità ecologica per il pesce catturato perché i parametri sono differenti. In questo caso, lo scopo principale del marchio è di garantire che il pesce era catturato in modo sostenibile e di conseguenza se il pesce che viene venduto è pesce sfruttato in eccesso non beneficia di alcun marchio di qualità ecologica.</p>
      <p sl="en">Nel caso del marchio di qualità ecologica per il pesce di acquacoltura i parametri sono differenti, così alla base ci dovrebbero essere altre ragioni, come il fatto che il pesce sia alimentato in condizioni che rispettano determinate norme ambientali e sanitarie. Stiamo studiando i parametri e naturalmente torneremo successivamente in Parlamento con una serie proposte per introdurre, o facilitare l’introduzione, o per stabilire i criteri minimi per un sistema di certificazione ecologica volontario a tale proposito.</p>
    </intervention>
    <intervention id="2-379" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 29 dell’onorevole Brian Crowley (H-0416/08)</p>
      <p sl="unknown">Oggetto: Domande di aumento del tonnellaggio per motivi di sicurezza</p>
      <p sl="unknown">Il 13 giugno 2006 il tribunale di primo grado ha emesso una sentenza a favore di venti domande irlandesi di aumento del tonnellaggio per motivi di sicurezza, che annulla la decisione 2003/245/CE della Commissione, del 4 aprile 2003, per venti domande di questo tipo. Il tribunale ha concluso che la Commissione aveva utilizzato criteri non previsti dalla normativa (ad esempio, le navi devono esistere da almeno cinque anni perché sia possibile presentare domanda per il tonnellaggio di sicurezza) e che aveva ecceduto le sue competenze.</p>
      <p sl="unknown">Tutte le domande per il tonnellaggio di sicurezza erano state presentate alla Commissione prima del 31 dicembre 2001, in conformità di quanto prevede la decisione 97/413/CE del Consiglio (cfr. articolo 4, paragrafo 2).</p>
      <p sl="unknown">Il tribunale ha ritenuto che, rifiutando la domanda di aumento del tonnellaggio per motivi di sicurezza, la Commissione non avesse applicato l’articolo soprammenzionato correttamente. Può dire la Commissione per quale motivo tale decisione non è stata oggetto di ricorso e perché i richiedenti le cui domande sono state accolte stanno ancora aspettando, quasi due anni più tardi, una risposta dalla Commissione riguardo al modo in cui essa intende conformarsi alla sentenza del tribunale?</p>
    </intervention>
    <intervention id="2-380" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Desidero ringraziare l’onorevole Crowley per la sua interrogazione che mi dà l’opportunità di affrontare il tema delle azioni a seguito della sentenza del Tribunale di primo grado del 13 giugno 2006 in merito alla richiesta dell’Irlanda per l’aumento di tonnellaggio di alcuni pescherecci sulla base di motivi di sicurezza.</p>
      <p sl="en">La Commissione ha deciso di non presentare ricorso contro la sentenza del Tribunale di primo grado del 13 giugno 2006. Il Tribunale ha dichiarato che l’analisi di tutte le questioni pertinenti era insufficiente nella decisione della Commissione del 4 aprile 2003. In seguito a questa sentenza, la Commissione ha scelto di adottare una nuova decisione basata su un’analisi più completa e di fornire conclusioni più chiare in merito a ciascuno dei casi in questione.</p>
      <p sl="en">E’ esatto dire che i richiedenti stanno ancora aspettando le nuove decisioni della Commissione. Va notato, tuttavia, che i servizi della Commissione hanno chiesto all’Irlanda di inviare specifiche informazioni tecniche addizionali per tutte le richieste di aumento del tonnellaggio. Nonostante i solleciti, l’Irlanda ha fornito tali informazioni soltanto per alcune delle richieste.</p>
      <p sl="en">La nuova decisione è stata ritardata dalla mancanza di risposte complete da parte dell’Irlanda. La Commissione sta concludendo la nuova e approfondita valutazione di ciascuna di queste richieste. Si aspetta di informare l’Irlanda dei suoi risultati entro il mese di luglio di quest’anno.</p>
    </intervention>
    <intervention id="2-381" speaker_id="2109" name="Brian Crowley" is_mep="True" mode="spoken">
      <p sl="en">Vorrei ringraziare il Commissario per la sua risposta. Nel dire ciò, tuttavia, c’è il dubbio di capire se la decisione sull’aumento del tonnellaggio per motivi di sicurezza sarà basata sulla concessione automatica dell’aumento a causa della scorretta decisione originariamente presa dalla Commissione, o se dovrà essere presentata una nuova richiesta. Questo è il motivo per cui c’è disaccordo sul fatto che le informazioni stiano o meno arrivando.</p>
      <p sl="en">Può darsi che la Commissione possa spiegarci se c’è la possibilità di un risultato positivo in seguito a una nuova domanda richiesta da parte degli attuali richiedenti, ai quali la decisione del Tribunale ha dato ragione.</p>
    </intervention>
    <intervention id="2-382" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − La decisione del Tribunale di primo grado non ha, di per sé, stabilito che i richiedenti avessero ragione, ma che la Commissione ha preso una decisione basata su un’analisi insufficiente di tutto il materiale pertinente. Come risultato del fatto che la decisione presa non era basata su motivi sufficientemente solidi, abbiamo richiesto all’Irlanda di fornirci ulteriori informazioni in modo da poter fondare la nostra decisione su basi più solide.</p>
      <p sl="en">Poiché la prima decisione è stata presa considerando gli operatori nel complesso, abbiamo chiesto ai singoli operatori di fornirci informazioni individuali. La nostra prossima decisione sarà relativa a ciascun operatore individuale.</p>
      <p sl="en">Se non verranno fornite ulteriori informazioni in merito ai singoli operatori, non prevedo che ci sarà un cambiamento nella posizione della Commissione. Nel caso in cui risultassero informazioni aggiuntive, le vaglieremo e se, in base alla valutazione, ci accorgessimo che la cosa merita di essere sostenuta, agiremo di conseguenza. Se ci accorgessimo che, nonostante le informazioni aggiuntive, non lo merita, la nostra decisione resterà negativa.</p>
    </intervention>
    <intervention id="2-383" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 30 dell’onorevole Seán Ó Neachtain (H-0420/08)</p>
      <p sl="unknown">Oggetto: Impatto delle importazioni nordamericane sui pescatori irlandesi di crostacei</p>
      <p sl="unknown">I pescatori di crostacei in Irlanda stanno sentendo l’effetto negativo delle importazioni poco care dagli Stati Uniti e dal Canada, a causa della debolezza del dollaro. I prezzi dei molluschi continuano nella loro spirale negativa. Che cosa si propone la Commissione di fare per aiutare tali pescatori, i quali sono molto importanti per le economie costiere locali dell’Irlanda?</p>
    </intervention>
    <intervention id="2-384" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Sono consapevole che il mercato di certi pesci e crostacei in Irlanda e altrove nella Comunità recentemente è caduto. Sono informato del fatto che il problema è collegato principalmente al prezzo delle aragoste che normalmente in Irlanda è superiore ai 15 euro al chilogrammo alla prima vendita ma che ora è sceso a 10 euro al chilogrammo.</p>
      <p sl="en">Nel caso specifico delle aragoste le statistiche commerciali mostrano un andamento al rialzo nelle importazioni nel 2006 e 2007 in confronto ai sei anni precedenti. Le importazioni comunitarie totali dal Canada sono aumentate del 12 per cento nel 2006, in confronto al periodo di riferimento 2000-2005 e del 7 per cento nel 2007; nel caso degli Stati Uniti le importazioni sono salite del 27 per cento nel 2006 e del 26 per cento nel 2007 rispetto allo stesso periodo di riferimento.</p>
      <p sl="en">Tuttavia, vi sono poche importazioni dirette di aragoste in Irlanda dagli Stati Uniti o dal Canada; un totale di 2,5 tonnellate e 118 tonnellate rispettivamente, nel 2006. Questo non vuol dire, naturalmente, che le aragoste nordamericane non abbiano raggiunto l’Irlanda attraverso qualche altro Stato membro.</p>
      <p sl="en">Il prezzo in euro non è calato nel corso degli ultimi tre anni. Il prezzo medio all’importazione dagli Stati Uniti nel periodo 2005-2007 era di 12,45 euro per chilogrammo; nel primo trimestre del 2008 il prezzo, in realtà, è lievemente aumentato a 13,6 euro al chilogrammo.</p>
      <p sl="en">Nel caso dell’importazione di aragoste canadesi nella Comunità il prezzo è lievemente salito negli ultimi tre anni e la media per il 2005-2007 era di 12,12 euro al chilogrammo. Nel primo trimestre del 2008 i prezzi sono saliti a 12,48 euro come riflesso di un forte dollaro canadese.</p>
      <p sl="en">Date queste premesse, non sembra che l’attuale caduta del prezzo delle aragoste sia fortemente connessa alle importazioni dall’America del nord. Il calo potrebbe essere anche legato alle incertezze del mercato dovute alle proteste in alcuni Stati membri nelle recenti settimane.</p>
      <p sl="en">A causa del calo della sterlina rispetto all’euro, è anche possibile che i produttori irlandesi debbano fra fronte alla concorrenza delle aragoste britanniche nei tradizionali mercati continentali.</p>
      <p sl="en">Non ci sono disposizioni nell’ambito dell’organizzazione comune dei mercati per compensare i produttori per una caduta nel prezzo dell’aragosta. Tuttavia, i produttori di aragoste potrebbero istituire un’organizzazione ad hoc per rafforzare la loro posizione sul mercato. Il Fondo europeo per la pesca fornisce sostegno finanziario per la creazione di queste organizzazioni nonché per la realizzazione di piani per migliorare la qualità dei prodotti. Per ulteriori azioni dal medio al lungo termine, a titolo del Fondo europeo per la pesca è disponibile un aiuto per azioni collettive per la promozione di prodotti della pesca, quali le aragoste, che potrebbe aiutare ad attrarre una domanda più elevata e prezzi migliori.</p>
    </intervention>
    <intervention id="2-385" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, vorrei fare una domanda supplementare.</p>
      <p sl="ga">Come sa, signor Commissario, l’industria della pesca è di recente terribilmente cambiata con l’enorme aumento nel prezzo del petrolio. Vorrei chiedere: la Commissione intende presentare proposte per sostenere i pescatori nelle aree costiere, come i pescatori di aragoste, e i pescatori ricordati in precedenza che si sono scontrati con la riduzione dei prezzi dei crostacei?</p>
    </intervention>
    <intervention id="2-386" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Il problema relativo all’enorme aumento del costo del petrolio e al suo impatto sui pescatori è molto specifico e particolare – vorrei dire quasi unico – quando si tratta della pesca. Questo avviene perché abbiamo una combinazione di fattori che si scontrano con i pescatori in modo estremamente negativo.</p>
      <p sl="en">Da una parte il costo del carburante, come percentuale del reddito di un pescatore, può arrivare a rappresentare il 50-60 per cento delle sue entrate totali. In particolare questo si potrebbe ricollegare agli operatori sulle lunghe distanze, a causa degli enormi viaggi che devono intraprendere e anche riguardo a specifiche attività di pesca come quella con i pescherecci da traino che consumano molto carburante.</p>
      <p sl="en">Oltre a questo, c’è anche il fatto che i pescatori, a causa di certi vincoli di mercato, non possono trasferire i costi in aumento a qualcun altro lungo la linea, come gli operatori impegnati nella commercializzazione dei prodotti della pesca. Questo in sintesi significa che l’aumento dei costi è sostenuto dal pescatore stesso.</p>
      <p sl="en">Inoltre, ci sono diverse misure che sono state introdotte allo scopo di recuperare una pesca sostenibile, ciò significa che il pescatore non può provare a migliorare la sua prestazione pescando di più, perché se pesca di più, crea maggiori pressioni sugli stock ittici, il che sarebbe, a lungo termine, controproducente. Quindi i pescatori devono affrontare questo problema immane.</p>
      <p sl="en">Oggi, a dire il vero, ho presentato al Collegio una nota informativa su quella che pensiamo sia la strada giusta per occuparci dei pescatori nel brevissimo periodo per dare loro assistenza, nella prospettiva di ristrutturare l’intero settore e affrontare le preoccupazioni specifiche di pescatori diversi. In questa nota informativa abbiamo descritto una serie di misure specifiche che possiamo avanzare. Gli Stati membri potranno decidere con i loro pescatori quali misure saranno più idonee per le realtà con le quali devono misurarsi. Per sapere se e fino a che punto questo possa essere disponibile per i pescatori di aragoste – bisognerebbe esaminarlo.</p>
      <p sl="en">Sono stato autorizzato dal Collegio, tuttavia, a procedure in questo senso. Presenterò questi dettagli – alla base di quanto proporremo tra pochissimo tempo – martedì della prossima settimana, a Lussemburgo, al Consiglio. In seguito tornerò al Collegio con i dettagli delle modifiche da apportare al regolamento del Fondo europeo per la pesca e le altre misure che stiamo esaminando, per esempio le possibilità relative alla clausola de minimis . Tornerò, allora, in Consiglio, già, si spera, nel mese di luglio, con le proposte adottate dalla Commissione così che – a seconda della rapidità con cui il Consiglio e il Parlamento saranno disposti ad accoglierle – potremmo avere le misure in atto, speriamo, nell’arco di pochi mesi.</p>
    </intervention>
    <intervention id="2-387" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, signor Commissario, la questione dell’agricoltura ha svolto un ruolo relativamente importante nella campagna del “no” irlandese. Anche i problemi che abbiamo discusso in merito alla pesca hanno svolto un ruolo nella campagna del “no”? Se è così, la Commissione ha provato a realizzare iniziative promozionali per mitigare la situazione?</p>
    </intervention>
    <intervention id="2-388" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Credo che anche la pesca abbia avuto un peso nel “no”, in particolare perché, se si guarda ai risultati nelle varie contee irlandesi, questi sono particolarmente negativi nelle zone costiere occidentali, dove sono ubicate la maggior parte delle aziende ittiche irlandesi.</p>
      <p sl="en">Siamo consapevoli del fatto che le misure comunitarie che cercano di ripristinare una pesca sostenibile incidono sui pescatori e influiscono sulla loro esistenza. Il costo del carburante non ha di certo aiutato in positivo.</p>
      <p sl="en">Abbiamo provato ad affrontare tutto ciò in diversi modi, incluso il tentativo di evidenziare gli impieghi del Fondo europeo per la pesca, per creare maggiore consapevolezza della situazione. Io stesso sono stato in Irlanda in un paio di occasioni per parlare direttamente con i pescatori. Abbiamo costituito dei consigli consultivi regionali. Nelle aree intorno all’Irlanda, in particolare, abbiamo il consiglio consultivo regionale per le acque nordoccidentali e il consiglio consultivo per il Mare del Nord, nei quali gli stessi pescatori prendono parte ai dibattiti che porteranno alle decisioni che dovremo prendere in dicembre.</p>
      <p sl="en">Malgrado tutto ciò, nonostante tutti gli sforzi compiuti, sono abbastanza sicuro che il voto dei pescatori irlandesi sia stato in sostanza significativamente negativo.</p>
    </intervention>
    <intervention id="2-389" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 31 dell’onorevole Marie Panayotopoulos-Cassiotou (H-0347/08)</p>
      <p sl="unknown">Oggetto: Promozione della protezione ambientale attraverso le imprese</p>
      <p sl="unknown">Può la Commissione dire come promuove l’integrazione della dimensione ambientale nelle politiche delle piccole e medie imprese (PMI) e l’adattamento di queste ultime alle esigenze della nuova legislazione europea in materia di ambiente?</p>
      <p sl="unknown">Quali possibilità verranno date alle PMI in modo che possano trarre vantaggio dalle opportunità offerte dalla nuova politica ambientale al fine di estendere le loro attività?</p>
    </intervention>
    <intervention id="2-390" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, le PMI rappresentano il 99 per cento delle aziende europee. E’ quindi ovvio che senza la loro adesione nessuna politica ambientale può essere efficace.</p>
      <p sl="el">Le PMI devono affrontare grandi difficoltà per rispettare la legislazione ambientale e per raccogliere i benefici di più elevate prestazioni ambientali. In molti casi non hanno le informazioni, la specializzazione, la mano d’opera o le risorse finanziarie necessarie per affrontare i problemi, i rischi e l’impatto legati all’ambiente. Proprio per questa ragione la Commissione ha formulato il programma per aiutare le PMI a conformarsi alla legislazione ambientale. Tenendo conto del complesso dei problemi affrontati dalle PMI, il programma di assistenza alla conformità ambientale (ECAP) propone un piano di azione multiplo:</p>
      <p sl="el">In primo luogo, migliorare e semplificare la legislazione e la sua applicazione. L’obiettivo è quello di ridurre gli oneri amministrativi e di mobilizzare fondi per consentire alle PMI di concentrarsi meglio sul rispetto della legislazione ambientale.</p>
      <p sl="el">In secondo luogo, sistemi di gestione ambientale più accessibili e più adeguati alle necessità delle PMI, nonché le questioni di rilevanza ambientale possano essere incorporate in modo economico nelle principali attività aziendali.</p>
      <p sl="el">In terzo luogo, assistenza finanziaria mirata per promuovere iniziative intraprese dalle pubbliche amministrazioni o da reti di sostegno alle imprese nell’ottica di una produzione sostenibile.</p>
      <p sl="el">Altre misure sono incluse in questo piano d’azione. La Commissione tende ad usarle non soltanto per garantire l’osservanza delle PMI riguardo alla normativa sulla produzione, ma anche per aiutarle ad approfittare dei vantaggi finanziari di una migliore prestazione ambientale, come ad esempio il risparmio energetico o una migliore efficienza in termini di risorse.</p>
    </intervention>
    <intervention id="2-391" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signora Presidente, ringrazio il Commissario per la sua risposta. Questa dichiarazione di programma è di buon auspicio per il piano d’azione, e speriamo che produca risultati concreti. Abbiamo tuttavia una richiesta: quale responsabilità è stata data agli organismi pubblici per fornire alla PMI infrastrutture rispettose dell’ambiente, e fino a che punto ciò è contemplato nel vostro piano?</p>
    </intervention>
    <intervention id="2-392" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, ci sono diverse strade possibili, e tocca agli Stati membri decidere quale seguire. Per esempio, si può costituire un comitato locale di esperti ambientali per le PMI in risposta alla mancanza di conoscenze tecniche a livello di singola impresa. Questa è una misura che può essere promossa dagli Stati membri. Un’altra è quella di migliorare la comunicazione indirizzando le informazioni in modo più efficace a colmare uno specifico vuoto informativo. Ci sono anche disposizioni speciali per le PMI nei diversi tipi di legislazione che stiamo proponendo. Un esempio è la nuova legislazione che stiamo proponendo sulla riforma del sistema di scambio delle quote di CO2 : in questo caso vi sono disposizioni speciali per le PMI, come le definiamo in questa legislazione particolare, così che non siano gravate dall’inclusione nel sistema di scambio, nei casi in cui un’opzione del genere sia presente in uno Stato membro.</p>
    </intervention>
    <intervention id="2-393" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, signor Commissario, ha giustamente detto che le PMI sono la spina dorsale dell’economia europea. Tuttavia, come sappiamo, le PMI europee sono esposte alla concorrenza globale. Le PMI sono sensibili alla concorrenza da parte di altre PMI di ogni parte del globo che praticano il dumping ambientale. E’ d’accordo con l’idea di imporre una tassa ambientale sulle importazioni da paesi che saltano sul carro dei vincitori degli accordi internazionali di tutela dell’ambiente?</p>
    </intervention>
    <intervention id="2-394" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, sostanzialmente questo è un tema che non riguarda soltanto le PMI, ma tutte le imprese che affrontano questo tipo di concorrenza. Questo non è soltanto su questioni puramente ambientali, ma è stato molto dibattuto di recente, anche in termini di restrizioni imposte e dell’onere risultante per le industrie europee in relazione alla riduzione delle emissioni di gas ad effetto serra. Ci sono stati numerosi dibattiti recentemente; sono state espresse numerose opinioni, e il mio collega, il Commissario Mandelson, ha espressamente dato voce al parere della Commissione in proposito.</p>
    </intervention>
    <intervention id="2-395" speaker_id="4544" name="President" is_mep="True" mode="spoken">
      <p sl="it">Annuncio l’</p>
      <p sl="it">interrogazione n. 32 dell’onorevole Georgios Papastamkos (H-0349/08)</p>
      <p sl="it">Oggetto: Intesa mondiale in materia ecologica</p>
      <p sl="it">Può la Commissione dire a quali ragioni imputa l’inesistenza di un’intesa a livello mondiale per quanto riguarda i cambiamenti climatici per il periodo post-Kyoto e il fatto che la governance mondiale in materia ecologica sia efficace solo parzialmente?</p>
    </intervention>
    <intervention id="2-396" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, questa domanda mi dà l’opportunità di dichiarare esattamente il punto raggiunto nei negoziati.</p>
      <p sl="el">Il lavoro del Comitato intergovernativo sui cambiamenti climatici (IPCC) e le relazioni del novembre 2007, e il riconoscimento da parte dei leader mondiali dell’urgente necessità di un’azione collettiva per contrastare il cambiamento climatico, sono sfociati nell’accordo raggiunto lo scorso dicembre a Bali. L’Unione europea ha svolto un ruolo essenziale nell’accordo sull’avvio dei negoziati per il quadro post-2012 per affrontare il cambiamento climatico.</p>
      <p sl="el">Le Parti della Convenzione quadro delle Nazioni Unite sui cambiamenti climatici si sono accordate sulla tabella di marcia di Bali. La tabella dispone l’oggetto dei negoziati, che tratteranno quattro temi chiave: la limitazione del cambiamento climatico; l’adattamento, dato che il cambiamento è in corso in misura maggiore o minore e che sarà inevitabile entro il 2050; tecnologie e relativi finanziamenti, sia per l’adattamento sia per la riduzione delle emissioni di CO2 .</p>
      <p sl="el">Le Parti hanno anche convenuto che i negoziati dovranno essere conclusi entro la fine del 2009, nell’ottica della prevista Conferenza di Copenaghen. Questo lascerà abbastanza tempo per il processo di ratifica del futuro accordo sui cambiamenti climatici entro la fine del 2012, quando scadrà il primo periodo di adempimento del protocollo di Kyoto.</p>
      <p sl="el">L’accordo raggiunto a Bali ha tenuto pienamente conto delle conclusioni della relazione dell’IPCC. Riconosce, inoltre, che sarà necessaria una drastica riduzione globale delle emissioni di gas a effetto serra per evitare un pericoloso aumento della temperatura globale. Questo aumento, secondo il documento, non deve superare i 2°C nel 2050.</p>
      <p sl="el">I lavori sono già iniziati; per quest’anno sono state stabilite quattro sessioni di negoziati, due delle quali hanno già avuto luogo, in preparazione della Conferenza di Poznań delle Parti. L’appuntamento di quest’anno sarà particolarmente importante per una valutazione della situazione. Sulla base della valutazione, l’anno prossimo potranno iniziare i negoziati adeguati.</p>
      <p sl="el">Il processo negoziale sarà particolarmente difficile se si terrà conto non soltanto della complessità delle tematiche da discutere, ma anche dell’intenso programma dovuto all’urgenza della questione. Fino a venerdì scorso, esperti delle diverse Parti hanno partecipato a un dibattito a Bonn su tutti i temi all’ordine del giorno. Sebbene limitati, i progressi realizzati contribuiranno a raggiungere un risultato positivo alla Conferenza delle Parti a Copenaghen.</p>
      <p sl="el">Sapete anche che sono in corso discussioni nel quadro del G8 e dell’iniziativa delle maggiori economie (il processo delle maggiori economie) lanciata dagli Stati Uniti. L’UE partecipa attivamente per esercitare un’influenza positiva ai negoziati sulla Convenzione quadro delle Nazioni Unite sui cambiamenti climatici. Nello stesso tempo, sta inviando il chiaro messaggio che i paesi sviluppati continueranno a dare un esempio, impegnandosi a un’ulteriore riduzione delle emissioni, in linea con le loro responsabilità storiche, e con il principio delle responsabilità condivise ma differenziate e delle rispettive capacità.</p>
      <p sl="el">Raggiungere un completo e ambizioso accordo post-2012 sul cambiamento climatico è indubbiamente una delle maggiori sfide per la governance ambientale globale. Tuttavia, non iniziamo da zero. Devo dire che pochi giorni fa, il ministro francese per l’Ecologia e lo sviluppo sostenibile francese descriveva la Conferenza di Copenaghen come la più grande opportunità per un accordo sul futuro del pianeta.</p>
      <p sl="el">Dobbiamo usare i meccanismi che abbiamo già, vale a dire la Convenzione quadro dell’ONU e il corrispondente protocollo di Kyoto. A titolo di quest’ultimo, sono stati sviluppati aggiornati strumenti di applicazione, come il meccanismo di sviluppo pulito formato da due meccanismi flessibili e la competenza scientifica dell’IPCC, che è stata ulteriormente consolidata.</p>
      <p sl="el">Lo ripeto, i negoziati saranno difficili, ma con la necessaria volontà politica e un senso condiviso dell’urgenza, saremo in grado di raggiungere un accordo a Copenhagen. Il buon senso chiede un accordo a Copenhagen. Il lavoro che sta svolgendo l’UE, il sostegno dell’opinione pubblica in Europa, la crescente consapevolezza mondiale, l’appoggio del Parlamento europeo e la prospettiva di un accordo entro la fine dell’anno sul pacchetto di misure che abbiamo proposto per rafforzare il potere negoziale dell’UE – tutto questo ci consentirà di raggiungere un accordo a Copenaghen allo scopo di contrastare efficacemente il cambiamento climatico.</p>
    </intervention>
    <intervention id="2-397" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, ringrazio il Commissario Dimas, per la sua esauriente e dettagliata risposta.</p>
      <p sl="el">Gli Stati Uniti e la Cina collaboreranno? Il cambiamento climatico rispecchia una situazione nella quale “le cause alla base sono in un posto e gli effetti altrove”. Si pone allora la domanda sulla posizione che adotterà l’UE nel malaugurato caso che paesi con un elevato debito ambientale secondo l’accordo normativo internazionale per il post-Kyoto non riuscissero a collaborare. Il costo primario è evidente. Il costo derivato – e qui mi riferisco alle valutazioni del Commissario Verheugen – sarebbe la tendenza da parte delle imprese europee a trasferirsi in paesi con un quadro relativo alla protezione ambientale permissivo. E’ d’accordo con questa valutazione?</p>
    </intervention>
    <intervention id="2-398" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, per cominciare, non soltanto il Commissario Verheugen, ma anch’io sono molto preoccupato che non ci sia rilocalizzazione delle emissioni di carbonio. Per la semplice ragione che se le imprese si trasferiscono dall’UE in paesi che non prevedono alcuna restrizione riguardo alle emissioni di CO2 , i risultati ambientali che desidero non saranno raggiunti.</p>
      <p sl="el">Il problema delle imprese ad alta intensità energetica è soprattutto ambientale, non dobbiamo quindi creare il tipo di problema competitivo che potrebbe spingerle a trasferirsi. Ecco perché dobbiamo dirigere tutti i nostri sforzi verso il raggiungimento di un accordo internazionale, perché lì sta la soluzione. Elemento chiave di un accordo internazionale sarà la questione di che cosa succede alle imprese ad alta intensità energetica.</p>
      <p sl="el">Se non verrà raggiunto un accordo del genere – e non posso credere che la comunità internazionale sia portata a prendere una decisione così irrazionale – abbiamo nella legislazione proposta tutte le disposizioni necessarie per riformare il sistema di scambi di quote di emissione di CO2 così che le industrie esposte alla concorrenza internazionale possano recuperare la loro capacità competitiva. Come risultato, senza ricorrere a misure contrarie ai principi dell’OMC, o al principio ONU relativo al cambiamento climatico incentrato su uno sforzo comune ma differenziato, saremmo in grado di garantire che non ci sia rilocalizzazione delle emissioni di carbonio e che non si verifichi questo tipo di migrazione delle imprese.</p>
      <p sl="el">Tuttavia, ripeto, il nostro piano d’azione deve essere di lavorare per raggiungere un accordo. Credo che ci potremo unire agli Stati Uniti, specialmente in accordo con la prevista nuova Amministrazione, che assume il mandato l’anno prossimo, visto che entrambi i candidati si sono pienamente impegnati a introdurre un sistema di scambio di quote di CO2 , a ridurre le emissioni dell’80 per cento entro il 2050 e a intraprendere azioni decisive contro l’effetto serra in collaborazione con l’UE. Insieme, io credo, riusciremo a persuadere coloro che possono avere opinioni diverse su questo argomento, e anche con la collaborazione di paesi come la Cina. Come avete detto, la Cina comprende pienamente il problema creato per la sua stessa popolazione dall’effetto serra e ha deciso di compiere i suoi sforzi, che non saranno simile a quello dei paesi sviluppati, ma che consisteranno nella riduzione nel tasso di incremento delle emissioni di gas a effetto serra. Tutti noi insieme potremo raggiungere un accordo a Copenaghen alla fine del 2009.</p>
      <p sl="el">Credo in questo accordo, e credo che tutti noi qui insieme (e il Parlamento europeo ha svolto una parte enorme in tutto ciò), con il vostro continuo sostegno, raggiungeremo tale accordo.</p>
    </intervention>
    <intervention id="2-399" speaker_id="4544" is_mep="True" mode="spoken" role="Presidente">
      <p sl="unknown">L’interrogazione n. 34 è stata ritirata e le interrogazioni n. 33 e dal n. 35 al n. 44 riceveranno risposta per iscritto.</p>
    </intervention>
    <intervention id="2-400" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signora Presidente, per quanto ne so, vengono concessi 20 minuti ad ogni Commissario. Ho cronometrato i loro interventi, e il Commissario Dimas, insieme ai suoi colleghi, non ha usato nemmeno metà del tempo. Chiedo quindi che all’interrogazione n. 33 sia data risposta nel rispetto della procedura concordata. Presumo che lo stesso Commissario non abbia obiezioni.</p>
    </intervention>
    <intervention id="2-401" speaker_id="4544" is_mep="True" mode="spoken" role="Presidente">
      <p sl="unknown">Noi misuriamo il tempo e il Commissario ha cominciato a parlare alle 18.32. Stando così le cose, temo che abbiamo avuto i nostri 20 minuti ed è soltanto giusto nei confronti dei colleghi che hanno posto domande al Commissario Barrot. Mi rincresce, ma questa è la nostra posizione. La questione è sempre cercare di trovare un equilibrio, e questo è ciò che dobbiamo fare oggi.</p>
    </intervention>
    <intervention id="2-402" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 45 dell’onorevole Armando França (H-0344/08)</p>
      <p sl="unknown">Oggetto: Frontex</p>
      <p sl="unknown">La gestione delle frontiere esterne dell’Unione e la cooperazione operativa tra gli Stati membri, compiti affidati all’Agenzia Frontex, sono essenziali alla sicurezza dell’Unione, anche in una logica di prevenzione di situazioni complesse.</p>
      <p sl="unknown">L’Agenzia deve dimostrarsi efficace nell’azione e presentare risultati concreti.</p>
      <p sl="unknown">Quali sono i progetti pilota e le azioni di formazione di cui è prevista la realizzazione nel 2008?</p>
      <p sl="unknown">In merito a RABIT, quale Stato membro ha finora chiesto l’attivazione di una squadra di intervento rapido? Le squadre RABIT possiedono un equipaggiamento idoneo al controllo e alla vigilanza delle frontiere?</p>
    </intervention>
    <intervention id="2-403" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, vorrei rispondere all’onorevole França. Il programma di lavoro del 2008 per l’agenzia Frontex comprende diversi progetti pilota e azioni di formazione nei campi della cooperazione operativa e della ricerca. Dato che questa interrogazione sul controllo delle frontiere esterne concerne i poteri di Frontex, la Commissione ha ottenuto una risposta dettagliata dall’Agenzia, che viene allegata.</p>
      <p sl="fr">In termini di formazione, Frontex ha tre obiettivi nel 2008. In primo luogo, applicare un curriculum comune in tutta l’Unione europea; in secondo luogo, offrire specifiche azioni di formazione secondo i requisiti operativi; e da ultimo, istituire una rete europea per la formazione delle guardie di frontiera.</p>
      <p sl="fr">Per il 2008 Frontex progetta di condurre circa 13 progetti pilota presso le frontiere esterne: quattro progetti pilota per le frontiere terrestri, tre per le frontiere marittime, tre per le frontiere aeree e tre nel contesto di operazioni di rimpatrio. Questi progetti consentiranno di sperimentare i metodi di lavoro usati durante le operazioni congiunte e di verificare le relazioni con i paesi terzi per operazioni di ritorno e acquisizione di documenti di viaggio.</p>
      <p sl="fr">Sul tema del RABIT – squadra di intervento rapido alle frontiere – nessuno Stato membro ha per ora richiesto l’impiego di una squadra di intervento rapido alla frontiera, onorevole França.</p>
      <p sl="fr">Nella comunicazione del 13 febbraio la Commissione evidenziava che l’impiego di una squadra di intervento rapido sarebbe stata accompagnata da assistenza tecnica in base all’articolo 8 del regolamento su Frontex. Di conseguenza la Commissione ha raccomandato che l’Agenzia renda più operativa questa disposizione acquistando o noleggiando il proprio equipaggiamento e che possa utilizzare l’equipaggiamento registrato nell’inventario centrale delle attrezzature tecniche.</p>
      <p sl="fr">Per concludere, vorrei dire che con Frontex abbiamo ora uno strumento che sembra funzionare. Studieremo quali miglioramenti possono essere applicati a Frontex e alle sue operazioni se ve ne sarà la necessità.</p>
    </intervention>
    <intervention id="2-404" speaker_id="39510" name="Armando França" is_mep="True" mode="spoken">
      <p sl="pt">Vorrei ringraziare il Commissario Barrot, non soltanto per la sua risposta, ma anche per le informazioni dettagliate.</p>
      <p sl="pt">Ci sono due punti sui quali vorrei che il Commissario mi illuminasse. La collaborazione con paesi terzi è ovviamente molto importante, e di primaria importanza anche per noi, e so che lo sviluppo di progetti pilota con i paesi terzi è nel programma del Commissario. Rispetto all’Africa settentrionale, vorrei sapere se qualche paese è coperto da progetti pilota del tipo cui si riferiva il Commissario. Inoltre, apprezzerei molto se il Commissario ci potesse aggiornare sullo stato di sviluppo del sistema europeo di sorveglianza delle frontiere, Eurosur, che è stato annunciate e costituisce un importante e necessario complemento di Frontex.</p>
    </intervention>
    <intervention id="2-405" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole França, affinché Frontex possa fornire assistenza tecnica in un paese terzo occorre che il suo regolamento sia adattato a questo scopo. Attualmente non c’è base giuridica. Tuttavia, credo vi sia una giustificazione, perché riceveremo richieste da parte dei paesi terzi con cui lavoriamo. Lei ha menzionato determinati paesi del Mediterraneo. Credo che a Frontex verrà richiesto di fornire l’assistenza tecnica che è in grado di dare, ma non abbiamo ancora raggiunto questo punto.</p>
      <p sl="fr">Per quanto riguarda il resto, in termini di sorveglianza delle frontiere, abbiamo, come sapete, il Sistema d’Informazione di Schengen (SIS) che è già in via di sviluppo. Speriamo che sia operativo per l’autunno del 2009. Continueremo inoltre a esplorare qualsiasi possibilità per migliorare la sorveglianza delle frontiere.</p>
    </intervention>
    <intervention id="2-406" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Poiché Frontex è in Polonia, e io sono polacco, il mio atteggiamento nei confronti di Frontex è abbastanza personale. Su Frontex attualmente circolano molte opinioni inaffidabili, che affermano che a volte è funziona a volte no. Vorrei anche aggiungere che questa è l’Agenzia con il bilancio più alto. Potrebbe per favore precisare in poche parole se Frontex sta operando e rispetta le aspettative o se c’è ancora molto da fare per migliorare il modo in cui opera?</p>
    </intervention>
    <intervention id="2-407" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Penso di poter dire che le prime azioni di Frontex sembrano soddisfacenti, sebbene a dire il vero, l’Agenzia non dipenda dagli Stati membri per l’equipaggiamento tecnico necessario per le operazioni che coordina.</p>
      <p sl="fr">E’ vero che questo spesso richiede equipaggiamento molto costoso che l’Agenzia non è in grado di acquistare, a causa del suo bilancio limitato. L’acquisto di un elicottero sarebbe equivalente al bilancio operativo annuale di Frontex, vale a dire tra 40 milioni e 50 milioni di euro. Frontex, pertanto, ha siglato accordi tecnici con la maggioranza degli Stati membri per usare l’equipaggiamento che viene reso disponibile.</p>
      <p sl="fr">Nella sua relazione di valutazione la Commissione raccomanda che Frontex sia in grado di comprare o noleggiare il proprio equipaggiamento, almeno per quanto riguarda certi piccolo articoli.</p>
      <p sl="fr">Questo è tutto ciò che possiamo dire al presente. Grazie per aver ricordato a tutti che Frontex ha sede a Varsavia e che ha lì persone molto motivate. Vi ringrazio per aver voluto stabilire un collegamento con Frontex. Credo che, considerando quello che Frontex fa attualmente saremo in grado di vedere, mentre vengono condotte le valutazioni, quali miglioramenti funzionali possono essere applicati.</p>
    </intervention>
    <intervention id="2-408" speaker_id="4544" is_mep="True" mode="spoken" role="Presidente">
      <p sl="unknown">Poiché l’autore non è presente l’interrogazione n. 46 decade.</p>
    </intervention>
    <intervention id="2-409" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 47 dell’onorevole Gay Mitchell (H-0369/08)</p>
      <p sl="unknown">Oggetto: Misure per combattere il terrorismo e diritto fondamentale alla privacy</p>
      <p sl="unknown">Ci si preoccupa del disequilibrio creatosi tra talune politiche UE miranti a combattere il terrorismo, in particolare quelle relative al mantenimento dei dati, e il diritto fondamentale alla privacy dei cittadini UE. Può la Commissione far sapere come intenda giungere ad un equilibrio equo tra il rispetto delle libertà fondamentali e le misure volte a combattere il terrorismo?</p>
    </intervention>
    <intervention id="2-410" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, ovviamente ogni misura adottata dall’Unione europea e dai suoi Stati membri per combattere il terrorismo deve prendere in considerazione i diritti fondamentali. Strumenti o politiche antiterrorismo che non rispettano i diritti fondamentali hanno spesso un ruolo nelle mani degli stessi terroristi.</p>
      <p sl="fr">La direttiva sulla conservazione dei dati richiede agli Stati membri di costringere i fornitori di servizi di comunicazione elettronica o di reti pubbliche di comunicazioni a conservare i dati relativi allo scambio di comunicazioni da un minimo di 6 mesi a un massimo di 2 anni. Questa direttiva fornisce importanti garanzie contro il cattivo uso dei dati. La direttiva afferma che la conservazione del contenuto delle comunicazioni è al di fuori dello scopo della direttiva. La direttiva afferma inoltre che l’accesso ai dati conservati deve essere definito dalle leggi interne degli Stati membri, che queste disposizioni devono attenersi alla Convenzione europea dei diritti dell’uomo e devono, naturalmente, rispettare i principi di proporzionalità e necessità.</p>
      <p sl="fr">Questo significa che i dati conservati nel rispetto di questa direttiva non possono essere utilizzati dalle autorità negli Stati membri per interferire nella vita privata di una persona, salvo dove sia giustificato allo scopo di scoprire e perseguire reati gravi. La direttiva afferma che i dati conservati possono essere accessibili soltanto alle competenti autorità nazionali. Evidentemente questo significa che i dati conservati non possono essere utilizzati da società o individui private. Il fatto che l’accesso ai dati conservati sia ristretto significa, ancora, che essi non possono essere utilizzati per l’ordine pubblico.</p>
      <p sl="fr">Inoltre la direttiva 95/46/CE sulla protezione delle persone fisiche con riguardo al trattamento dei dati personali e la direttiva 2002/58/CE relative al trattamento dei dati personali e alla tutela della vita private nel settore delle comunicazioni elettroniche si applica anche ai dati conservati in conformità della direttiva.</p>
      <p sl="fr">Per concludere, la direttiva sulla conservazione dei dati è essenziale per rendere il lavoro della polizia più efficace e per sorvegliare, scoprire e investigare sui terroristi, mentre garantisce il rispetto per la vita privata degli individui e la protezione dei dati personali. La Commissione si assicurerà che gli Stati membri applichino e facciano rispettare la direttiva in conformità dei diritti fondamentali.</p>
    </intervention>
    <intervention id="2-411" speaker_id="28112" name="Gay Mitchell" is_mep="True" mode="spoken">
      <p sl="en">Ringrazio il Commissario per la sua risposta. Il Commissario sarà consapevole che il Sottosegretario del governo ombra britannico, David Davis, ha dato per principio le dimissioni dal parlamento la scorsa settimana in merito all’intrusione dello Stato nella vita privata della persona fisica. Qualunque sia il merito delle sue dimissioni, condivido la preoccupazione che ha espresso. Lo Stato non porterà mai di fronte a un parlamento o al Parlamento europeo in una misura alcune delle cose estreme che lo Stato o l’Unione europea vuole fare, così viene fatto per gradi. Voglio che tutti i terroristi siano puniti.</p>
      <p sl="en">Sono cresciuto in un paese dove per 30 anni i terroristi hanno gettato nel caos il nostro paese, ma avevamo anche lo Stato di diritto che proteggeva la vita privata dei cittadini. Vorrei sapere da lei, signor Commissario, quali passi state compiendo in modo proattivo per assicurarvi che i diritti delle persone fisiche continuino come sempre e la loro vita privata sia protetta.</p>
    </intervention>
    <intervention id="2-412" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, devo dire che 15 Stati membri hanno notificato alla Commissione i loro strumenti per la trasposizione della direttiva sulla conservazione dei dati, e che la Commissione ha dato avvio a procedure di infrazione contro quegli Stati membri che non hanno notificato queste misure entro la fine del novembre 2007.</p>
      <p sl="fr">Per rispondere alla sua domanda, la Commissione ha istituito un gruppo di esperti per assisterla nell’analisi dell’efficacia della direttiva e del raggiungimento di quell’equilibrio che lei ha richiesto. La Commissione produrrà una relazione nel settembre 2010 per riesaminare i contributi apportati dalla direttiva all’investigazione, all’individuazione e alla prosecuzione di reati penali gravi. A questo scopo la Commissione evidentemente esaminerà ogni osservazione prodotta dagli Stati membri o dai gruppi di lavoro stabiliti in accordo alla direttiva.</p>
      <p sl="fr">Dobbiamo veramente essere sicuri che questo sia in accordo con le direttive sulla conservazione dei dati e sulla protezione dei dati. Credo che anche se vi fosse violazione occasionale della protezione dei dati, saremmo immediatamente in grado di trarre le conclusioni.</p>
      <p sl="fr">E’ mia convinzione che abbiamo davvero cercato di soddisfare i requisiti della lotta contro il terrorismo e di riconciliare tutto ciò con la protezione dei diritti fondamentali. In ogni caso, questo è ciò su cui ora mi devo concentrare e, onorevole Mitchell, sarà mia premura farlo.</p>
    </intervention>
    <intervention id="2-413" speaker_id="39510" name="Armando França" is_mep="True" mode="spoken">
      <p sl="pt">Come sappiamo, questa è un’area di potenziale conflitto tra i diritti fondamentali, il rispetto per i diritti fondamentali e la sicurezza. Eppure mi sembra che sia anche un’area dove la collaborazione è molto necessaria.</p>
      <p sl="pt">Vorrei chiedere al Commissario quale livello di cooperazione esiste nell’applicazione della direttiva tra le autorità nazionali di protezione dei dati per quanto riguarda la conservazione dei dati. Ci sono autorità specializzate in ognuno degli Stati membri e mi sembra che sia compito del Commissario dare l’avvio e incoraggiare la collaborazione tra i rispettivi organismi.</p>
      <p sl="pt">Che novità ci sono in questo campo, signor Commissario?</p>
    </intervention>
    <intervention id="2-414" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, lei ha ragione: dobbiamo garantire il rispetto della tutela dei dati. Il garante europeo della protezione dei dati, comunque, insieme a noi, ha il compito di controllare tutto ciò. Ha ragione, è necessaria la collaborazione: c’è il gruppo di lavoro ex articolo 29, che riunisce le autorità nei vari Stati membri e che opera in modo specifico per migliorare ulteriormente il rispetto per la tutela dei dati, verso la quale l’onorevole Mitchell ha attirato la mia attenzione.</p>
      <p sl="fr">Credo che questa cooperazione stia facendo progressi. Chiamiamo questo gruppo di lavoro “Gruppo di lavoro articolo 29”, perché l’articolo 29 della direttiva afferma che le autorità garanti dei dati indipendenti di ciascuno Stato membro si devono riunire. Penso che si tratti di un buono strumento e che vada usato. Questo è tutto quello che vi posso dire.</p>
    </intervention>
    <intervention id="2-415" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 48 dell’onorevole Claude Moraes (H-0380/08)</p>
      <p sl="unknown">Oggetto: Mandato d’arresto europeo</p>
      <p sl="unknown">Il mandato d’arresto europeo (MAE) è ora ampiamente utilizzato nei paesi dell’Unione europea per assicurare l’arresto e la consegna di criminali sospettati. Esso svolge un ruolo chiave nella lotta contro il terrorismo e nel sottoporre a processo gli accusati di gravi crimini. Tuttavia, almeno nella fase iniziale, la sua applicazione sembrava essere talvolta pregiudicata da una condizione di incertezza giuridica. In una delle prime relazioni della Camera dei Lord britannica si ammoniva che fin quando questa incertezza non fosse stata risolta, il MAE non avrebbe potuto essere completamente efficace negli Stati membri.</p>
      <p sl="unknown">Potrebbe la Commissione illustrare il suo punto di vista sul modo in cui i problemi iniziali sono stati effettivamente superati e potrebbe far sapere se ora il MAE funziona in modo efficiente? Ci sono ancora aspetti che la Commissione considera problematici? Come intende risolverli?</p>
    </intervention>
    <intervention id="2-416" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Vorrei ringraziare l’onorevole Moraes per avere sollevato questo problema importante. Il mandato di cattura europeo ha consentito effettivamente di ottenere risultati significativi. Il principale cambiamento riguarda il riconoscimento reciproco delle decisioni giudiziarie, e il requisito della doppia sussistenza del reato che non è più in vigore per 32 reati gravi. I procedimenti, di conseguenza, richiedono molto meno tempo.</p>
      <p sl="fr">Rispetto alla lenta procedura di estradizione, che in genere dura più di un anno, la procedura secondo il mandato di cattura europeo richiede in media soltanto 43 giorni. Tutto viene, di fatto, gestito dai tribunali.</p>
      <p sl="fr">La nuova procedura è ampiamente usata dagli Stati membri. Nel 2006 sono stati emessi 6 752 mandati di cattura europei. Grazie al mandato sono state arrestate 2 042 persone e 1 892 si sono consegnate. Più di un quinto delle persone che si sono consegnate in conformità delle procedure MAE era costituito da cittadini dello Stato membro esecutivo.</p>
      <p sl="fr">Se pensate che nel 2006 abbiamo avuto praticamente tanti mandati di cattura quanti procedimenti avevamo avuto in un periodo di 10 anni, è chiaro che il mandato d’arresto europeo è stato un successo. I problemi costituzionali iniziali di alcuni Stati membri sono stati superati.</p>
      <p sl="fr">Tuttavia, onorevole Moraes, dobbiamo riconoscere che in termini di consegna dei cittadini nazionali, osserviamo occasionalmente l’uso delle vecchie procedure di estradizione, un indizio della residuale mancanza di fiducia in alcuni Stati membri e in determinati sistemi giudiziari penali. Pensiamo, tuttavia, che questa situazione scomparirà e che i sistemi saranno in grado di funzionare in modo ottimale.</p>
      <p sl="fr">In base ad un’analisi sulla trasposizione delle decisioni quadro nelle legislazioni degli Stati membri, la Commissione ha riferito nel 2005 e nel 2007 sul funzionamento del mandato di arresto europeo, da cui è emerso gli Stati membri hanno eseguito alcune “adeguamenti”.</p>
      <p sl="fr">Al momento, sono in corso una serie di riesami inter pares , attività in cui la Commissione è coinvolta come osservatore. Questi riesami si concluderanno all’inizio del 2009. Sarà a questo punto che, in base ai risultati, la Commissione presenterà una nuova relazione per identificare le diverse pratiche, imperfezioni e questioni riscontrate a livello europeo, allo scopo di migliorare ulteriormente il funzionamento del mandato di cattura europeo, sebbene mi sembri che questa sia una delle storie di maggior successo per quanto riguarda il principio del riconoscimento reciproco.</p>
    </intervention>
    <intervention id="2-417" speaker_id="4519" name="Claude Moraes" is_mep="True" mode="spoken">
      <p sl="en">Il Commissario ha ragione quando dice che il MAE è il tipo di misura che i cittadini dell’Unione europea si aspettano di vedere nel dicastero della giustizia e degli affari interni. E’ sensato uscire dalle interminabili procedure di estradizione.</p>
      <p sl="en">Posso, tuttavia, chiedere un interesse e un coinvolgimento personali al problema del modo in cui la decisione quadro è stata trasposta da alcuni Stati membri? (La Commissione è stata critica su tutto ciò). Posso chiedergli di interessarsi personalmente al fatto che alcuni Stati membri stanno applicando le vecchie procedure e, come risultato, il MAE non è efficace come potrebbe?</p>
      <p sl="en">Ci sono stati alcuni importanti successi, ma purtroppo sono stati affossati da questa mancanza di buona trasposizione e buona applicazione di quella che potrebbe essere una direttiva veramente importante per il futuro della giustizia e degli affari interni.</p>
    </intervention>
    <intervention id="2-418" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole Moraes, in primo luogo, desidero ricordarle che in base agli attuali Trattati, la Commissione non ha il potere di dare avvio a una procedura di infrazione contro uno Stato membro se viene individuata una scorretta applicazione di una decisione quadro nel corso delle procedure di controllo e di riesame. Nonostante ciò, vi posso dire che presto grande attenzione all’applicazione del mandato d’arresto europeo. Il forum sulla giustizia, che faremo divenire un evento regolare, sarà l’occasione per rincoraggiare i magistrate degli Stati membri a lavorare insieme. Approfitteremo anche di questa opportunità per promuovere un uso adeguato del mandato d’arresto europeo. Vorrei ringraziarla per aver formulato questa domanda e dire che faremo tutto ciò che potremo. Vorrei aggiungere che il rafforzamento di Eurojust ci consentirà anche di fare un miglior uso del mandato d’arresto europeo.</p>
    </intervention>
    <intervention id="2-419" speaker_id="39510" name="Armando França" is_mep="True" mode="spoken">
      <p sl="pt">Signora Presidente, signor Commissario. Ho lavorato 17 anni nei tribunali come avvocato e, pertanto, conosco bene la situazione della giustizia in Europa. In termini generali, è caratterizzata dalla lentezza, da una lentezza esterna. E questo rappresenta un problema che tutti dobbiamo cercare di risolvere.</p>
      <p sl="pt">Il mandato d’arresto europeo è molto importante – anzi, è importantissimo ed è fondamentale che tutti gli Stati Membri ne comprendano l’importanza e se ne occupino.</p>
      <p sl="pt">Sappiamo che la Commissione non ha potere per imporre sanzioni, ma può galvanizzare e stimolare l’azione e io sono pienamente d’accordo con le parole del collega. Ma, signor Commissario, c’è un altro aspetto molto importante, che probabilmente compete a lei, e cioè favorire la collaborazione tra le forze di polizia e le autorità giudiziarie. E’ di importanza vitale che venga promossa, negli Stati membri la collaborazione tra polizia e giustizia e tra la Commissione e le Istituzioni europee.</p>
    </intervention>
    <intervention id="2-420" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Lei ha certamente ragione – il mandato d’arresto europeo deve rappresentare un successo, in quanto significa che viene veramente condiviso un sistema di riconoscimento reciproco. Ne consegue che, a questo punto, le varie autorità giudiziarie stanno veramente iniziando a lavorare insieme in un clima di fiducia. Ecco perché il mandato d’arresto europeo – che ha permesso di velocizzare e di semplificare enormemente le procedure – deve esemplificare questa nuova giustizia, che voi desiderate sia molto più veloce e chiaramente molto più facile da utilizzare.</p>
      <p sl="fr">Questo è quanto sono in grado di dirvi. Controlleremo da vicino l’uso del mandato d’arresto europeo che, secondo la mia opinione, rappresenta uno dei migliori strumenti di cui attualmente disponiamo per attuare una collaborazione giudiziaria in materia penale, dove è chiaramente necessario un ulteriore miglioramento.</p>
    </intervention>
    <intervention id="2-421" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
    </intervention>
    <intervention id="2-422" speaker_id="4544" is_mep="True" mode="spoken" role="Presidente">
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.20, è ripresa alle 21.00.)"/>
    </intervention>
  </section>
  <section id="creitem40" title="13. Composizione del Parlamento: vedasi processo verbale"/>
  <section id="creitem41" title="14. Importazione di carcasse di pollame (discussione)">
    <intervention id="2-426" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’importazione delle carcasse di pollame.</p>
    </intervention>
    <intervention id="2-427" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Signor Presidente, su questo tema ho discusso in modo esauriente con i colleghi nella riunione del collegio del 28 maggio, in particolare sull’uso delle sostanze TFA come mezzo di decontaminazione nel lavaggio delle carcasse di pollo. Come sapete, la possibilità di eliminare contaminazioni superficiale con sostanze diverse dall’acqua potabile è stata approvata dal Consiglio e dal Parlamento nel 2004 nei regolamenti in materia di igiene.</p>
      <p sl="en">In base alla legge applicabile, l’approvazione di sostanze per la decontaminazione di qualsiasi tipo di carne è soggetta a risultati positivi basati sull’evidenza in comitatologia, indicando che l’uso delle sostanze non pone rischi per la salute o per l’ambiente.</p>
      <p sl="en">Vorrei ricordarvi che, da lungo tempo, è stata avanzata una richiesta da parte degli Stati Uniti di approvazione di quattro sostanze TFA nella decontaminazione delle carcasse di pollo. In questo contesto, abbiamo richiesto una serie di pareri scientifici, che hanno valutato il rischio dell’uso di quattro sostanze TFA in merito alla salute, all’ambiente e alla resistenza antimicrobica.</p>
      <p sl="en">Sulla base dei risultati dei vari pareri scientifici, abbiamo deciso di presentare una proposta. I pareri scientifici ci permettono di procedere con una proposta di autorizzazione, ma non a qualsiasi prezzo. I pareri scientifici ci hanno condotto a formulare una serie di condizioni di gestione del rischio. Nel proporre questo testo, io ho un obiettivo molto chiaro: a prescindere dal partner commerciale coinvolto, non si può permettere che alcun tipo di impegno internazionale comprometta i principi della sicurezza alimentare e della salute dei consumatori dell’UE.</p>
      <p sl="en">Ne segue il bisogno di garantire che l’uso di queste sostanze non sostituiscano l’obbligo di attenersi alle condizioni igieniche stabilite dalla legislazione comunitaria per tutta la catena alimentare e che tale uso non compensi precedenti scarse condizioni igieniche. Addirittura, l’EFSA ha indicato che l’uso del TFA può essere considerato quale strumento utile nell’integrazione delle pratiche igieniche che vengono già utilizzate nell’Unione europea.</p>
      <p sl="en">Ecco perché ho imposto delle condizioni severe, ma proporzionate. In base a tali condizioni, siamo in grado di garantire una proposta difendibile dal punto di vista della salute pubblica e della sicurezza. Le condizioni proposte sono le seguenti. Innanzi tutto, che venga utilizzata una sola sostanza. Vengono definiti i tempi di esposizione e la concentrazione delle sostanze stesse. Le carcasse di pollo vengono sciacquate con acqua potabile. Non deve esserci alcun residuo sul prodotto finale dopo l’uso della sostanza. L’efficacia dell’operazione di risciacquo è controllata al fine di garantire l’assenza di residui. Tramite queste condizioni, garantiamo che l’uso delle sostanze TFA non comporterà condizioni e che non vengano lasciati residui sul prodotto finale.</p>
      <p sl="en">Vorrei inoltre sottolineare il fatto che l’uso di TFA riduce soltanto il numero dei batteri e non sostituisce una buona prassi igienica, che deve rimanere il requisito fondamentale, applicabile sia nei paesi terzi sia in Europa, dalle greggi alle carcasse di polli. Noi manterremo un approccio olistico nei confronti della riduzione della salmonella in tutta la filiera produttiva: mangime, aziende agricole e mattatoi.</p>
      <p sl="en">Inoltre proposta prevede un’etichettatura adeguata. Come accade per le altre sostanze approvate, come gli additivi, il consumatore ha il diritto di essere informato. Pertanto, proponiamo due descrizioni alternative. Proponiamo inoltre che vangano presi delle misure ambientali adeguate per il trattamento della qualità delle acque reflue, come proposto dalla DG Ambiente. Queste consistono nella raccolta e trattamento delle acque di scarico provenienti dai mattatoi.</p>
      <p sl="en">E infine, ma non meno importante, la proposta prevede che venga fatta una revisione entro due anni dalla data di applicazione dell’autorizzazione, con l’ulteriore raccolta di dati dall’industria alimentare per quanto riguarda l’uso di queste sostanze, in modo da poter affrontare le questioni di carattere scientifico sulla resistenza antimicrobica. Tale revisione porrà il carico della prova nelle mani degli operatori dell’industria alimentare, piuttosto che sugli organismi scientifici della Commissione.</p>
      <p sl="en">Detto questo, quando la proposta è stata presentata alla commissione permanente sulla catena alimentare e salute animale, il 2 giugno, 26 Stati membri hanno espresso parere negativo, mentre uno si è astenuto. La Commissione ora trasmetterà la proposta al Consiglio dei Ministri affinché venga presa una decisione.</p>
      <p sl="en">Vi chiederete perché la Commissione abbia portato avanti la proposta, malgrado l’opposizione all’interno dell’UE. Innanzi tutto, perché il quadro legislativo prevede la possibilità di approvare queste sostanze. In secondo luogo, perché vi è stata una richiesta di approvazione che non poteva rimanere inevasa, anche in considerazione dei nostri impegni internazionali. E, infine, perché esistono pareri scientifici che indicavano la possibilità di procedere con l’autorizzazione a patto che venga affiancata da una serie di condizioni severe, a cui abbiamo provveduto. Spettava, pertanto alla Commissione rispettare le proprie responsabilità istituzionali e presentare la proposta.</p>
      <p sl="en">Quello che accadrà ora fa parte del processo decisionale. In tale senso ho preso buona nota delle vostre posizioni difese con forza. Verrà ora chiesto al Consiglio di pronunciarsi sul testo. Come sapete, se la maggioranza qualificata degli Stati Membri si dichiara contraria alla proposta, essa non verrà adottata e, pertanto, ne vedremo l’esito finale sotto al Presidenza francese.</p>
    </intervention>
    <intervention id="2-428" speaker_id="2037" name="Robert Sturdy" is_mep="True" mode="spoken">
      <p sl="en">a nome del gruppo PPE-DE . – Signor Presidente, il Commissario ha detto che questo cloro chimico non rappresenta pericolo. Se questo è vero, mi chiedo perché ne sia stato vietato l’uso sui polli nell’Unione europea.</p>
      <p sl="en">In secondo luogo, signor Commissario, lei ha affermato che abbiamo obblighi nei confronti degli Stati Uniti. Noi partecipiamo ai negoziati dell’OMC e facciamo parte dell’OMC, tuttavia – mi corregga se sbaglio – non esiste alcun divieto sulla carne di pollo che proviene dagli Stati Uniti, a patto che rispetti le norme dell’UE. Mi chiedo in nome di che cosa stiamo introducendo leggi in tal senso nell’Unione Europea; mi sembra che stiamo effettivamente perdendo il nostro tempo.</p>
      <p sl="en">Abbiamo appena adottato una relazione su una direttiva sulla sicurezza delle risorse idriche. Dal testo abbiamo eliminato una serie di sostanze chimiche, eppure, eccoci qui a discutere della reintroduzione del cloro. Lei giustamente ha fatto riferimento al voto del 2 giugno: 26 contro e 1 astenuto. Ebbene l’astenuto è stato il Regno Unito. Devo ricordare che nel Regno Unito domina la avidità dei supermercati e vi dico che la ragione per cui il Regno Unito si è astenuto è che riceveva pressioni da parte dei supermercati per prodotti alimentari a buon mercato. E’ mia convinzione che questo fatto stia portando a conseguenze estremamente negative.</p>
      <p sl="en">Lei sostiene che non vi saranno residui sui prodotti. Lei, signor Commissario, è però in grado mettersi una mano sulla coscienza e garantire che sarete in grado di controllare che questo avvenga, considerando che in passato abbiamo già avuto problemi con prodotti importati nell’UE? Io stesso era responsabile della stesura della relazione sulle sostanze chimiche presenti negli alimenti che entrano nell’Unione europea e sui prodotti alimentari nell’Unione europea e dobbiamo affrontare problemi concreti nel controllarli.</p>
      <p sl="en">E’ mia opinione che lei si stia esponendo a un rischio reale, non solo al rischio nei confronti della salute pubblica. Non si tratta di un problema commerciale – si tratta della salute pubblica, della fiducia del pubblico nel prodotto. L’ultima cosa che ci auguriamo è di vedere che non vi è fiducia da parte del pubblico nell’Unione europea e nei prodotti alimentari che produciamo.</p>
    </intervention>
    <intervention id="2-429" speaker_id="5735" name="Anne Ferreira" is_mep="True" mode="spoken">
      <p sl="fr">a nome del gruppo PSE. – Signor Presidente, signor Commissario, onorevoli colleghi, vorrei innanzi tutto ringraziare i colleghi che hanno contribuito alla stesura della risoluzione. Vorrei sottolineare che questo è il pensiero di tutti i gruppi politici. Perché esiste tanta unanimità? Senza dubbio perché riflette la mancanza di soddisfazione che abbiamo nei confronti dell’atteggiamento e dell’approccio della Commissione, che nasce dalla negazione della democrazia dinanzi a cui si è trovato il Parlamento europeo, ormai da varie settimane, in merito a questo fascicolo.</p>
      <p sl="fr">La fermezza della Commissione nel non prendere in considerazione l’opinione dei deputati e degli esperti sulla questione dell’importazione dei polli trattati al cloro è davvero disdicevole. E’ vero, il Commissario Verheugen ha la responsabilità dei negoziati con la sua controparte statunitense sulla promozione degli scambi commerciali tra le nostre due regioni, ma può farlo a spese delle norme sanitarie europee? Come è possibile che la Commissione abbia dato il suo benestare al proseguimento di questo tipo di progetto, proponendo semplicemente l’obbligo di etichettatura e una revisione delle disposizioni fra due anni, e così via? La Commissione ci può spiegare perché, dopo aver riconosciuto di non possedere dati su queste sostanze, non adotti un approccio precauzionale? E’ curiosa anche l’assenza di riferimenti alle conclusioni del Centro per la prevenzione e il controllo delle malattie (CDC) statunitense, visto che, un paio di settimane fa, ha rivelato che vi è stato un aumento della contaminazione e delle infezioni dovute a salmonella, listeria e altri batteri. Perché dovremmo importare un metodo che non è ancora stato sperimentato e verificato?</p>
      <p sl="fr">Un altro aspetto importante da ricordare è che, per attuare la legislazione europea sulla sicurezza alimentare, ci sono voluti anni di lavoro e collaborazione con i professionisti del settore alimentare, il quali hanno acconsentito a fare investimenti per poter soddisfare le aspettative dei cittadini europei. Questo approccio, che comprende tutta la catena alimentare, rappresenta il modo più sostenibile di riduzione del livello di presenza dei patogeni. E’ questa la scelta che abbiamo fatto e pensa davvero che si possa costruire un rapporto forte di fiducia e affidabilità senza riaffermare i nostri principi e i nostri valori nei confronti dei nostri partner statunitensi? Ho ancora una domanda: i prodotti importati verrebbero assoggettati alle stesse norme che vengono applicate al pollame europeo?</p>
      <p sl="fr">Infine, terminerò evidenziando come questa decisione sia ancora più incomprensibile rispetto alla politica di contrattacco dell’Unione europea nei confronti dell’OMC sulla decisione del suo Dispute Settlement Body sulla carne di manzo trattata agli ormoni. Ritengo che vi sia enorme confusione e incomprensione fra i consumatori, che si trovano dinanzi a una posizione così diametralmente divergente. Mette davvero in questione la linea politica adottata dalla Commissione europea sulla salute e sicurezza alimentare.</p>
      <p sl="fr">Tra breve il Consiglio europeo produrrà un parere sulla proposta della Commissione. Chiediamo che tenga conto della posizione del Parlamento e del comitato permanente per la catena alimentare e la salute degli animali: che anteponga la salute al commercio.</p>
    </intervention>
    <intervention id="2-430" speaker_id="4751" name="Bart Staes" is_mep="True" mode="spoken">
      <p sl="nl">a nome del gruppo Verts/ALE . – Signor Presidente, signor Commissario, onorevoli colleghi, non posso che sottoscrivere quanto detto dagli onorevoli Sturdy e Ferreira. In effetti, non capisco perché la Commissione abbia continuato a presentare queste proposte il 28 maggio. La pressione da parte degli Stati Uniti deve essere stata grandissima. Si tratta di una pressione di natura economica. Gli Stati Uniti stanno perdendo mercati qui nell’Unione europea – compresi, forse, quelli dei nuovi Stati membri che hanno aderito nel 2004.</p>
      <p sl="nl">Che cosa mi viene da osservare da tutti gli studi effettuati? Osservo che l’approccio degli Stati Uniti rispetto all’utilizzo di agenti antimicrobici in realtà non è efficiente. Il numero di casi di contaminazione da salmonella o da campylobacter non è sceso. Il nostro approccio, invece, è molto efficace. Il nostro approccio è quello definito “dal campo alla tavola” e copre tutte le fasi dal campo alla tavola del consumatore. Dall’uscita del Libro bianco della Commissione nel 2000, abbiamo adottato una legislazione severa sui prodotti alimentari. Non vorrei che, ora, questa venisse minata.</p>
      <p sl="nl">Nemmeno gli agricoltori lo vogliono, in quanto hanno investito in questa politica. Non vogliono una concorrenza sleale da parte di concorrenti provenienti da altre parti del mondo. E aggiungo che non sono soli; hanno il sostegno dei movimenti per la difesa dei consumatori e dell’ambiente. Vorrei chiedere al Commissario di ripensarci, pertanto, e di ritirare questa proposta: non è sostenuta dal Consiglio e nemmeno dal Parlamento.</p>
    </intervention>
    <intervention id="2-431" speaker_id="23784" name="Janusz Wojciechowski" is_mep="True" mode="spoken">
      <p sl="pl">a nome del gruppo UEN. – Signor Presidente, a nome del gruppo UEN, vorrei esprimermi a favore del progetto di risoluzione che è stato presentato. Mi riconosco in pieno nel contenuto delle proposte ivi contenute. In questo documento si solleva una questione molto importante. Nei nostri dibattiti sull’agricoltura, ma anche in quelli sul commercio internazionale, numerose volte, abbiamo richiesto che si rispettasse il principio secondo cui debbono esistere requisiti identici per i produttori nell’Unione europea e per quelle entità che esportano i loro prodotti sul mercato europeo. Tale principio non viene osservato in generale e, in particolare, non viene osservato nell’ambito della produzione agricola. Dobbiamo richiedere con fermezza che venga rispettato. Non si può continuare ad attuare una procedura in cui certe norme sono applicate ai produttori dell’Unione europea, mentre altre vengono applicate a chi esporta i propri prodotti sul mercato europeo.</p>
      <p sl="pl">La situazione nel settore avicolo è molto difficile in vari paesi europei, tra cui il mio, la Polonia. Ho avuto occasione di partecipare personalmente a molte discussioni su questo argomento. Le associazioni di avicoltori hanno messo in luce come siano impari le condizioni di concorrenza come il mercato europeo sia davvero esposto a concorrenza sleale rispetto agli altri paesi del mondo. Sono lieto che sia nata questa iniziativa, perché si tratta esattamente della direzione che dobbiamo intraprendere per stabilire condizioni di concorrenza leale, previste tra l’altro dai principi elementari della giustizia. Per queste ragioni, sono a favore del progetto di risoluzione.</p>
    </intervention>
    <intervention id="2-432" speaker_id="58782" name="Konstantinos Droutsas" is_mep="True" mode="spoken">
      <p sl="el">a nome del gruppo GUE/NGL. – Signor Presidente, togliendo il divieto di importazione di polli dagli Stati Uniti, la Commissione europea dimostra, ancora una volta, di porre gli interessi delle multinazionali alimentari al di sopra della salute delle persone e dei lavoratori.</p>
      <p sl="el">Da decenni gli Stati Uniti spingono per ottenere l’importazione di carni trattate con ormoni. Ora stanno facendo la stessa cosa per i loro polli. Negli anni scorsi, il divieto veniva posto in base al pericolo rappresentato dal cloro e dai bagni antiparassitari per i polli. Secondo gli scienziati, i polli trattati al cloro mettono a repentaglio la salute dei consumatori e dei lavoratori dei mattatoi, oltre a produrre materiali di scarto contenenti residui cancerogeni.</p>
      <p sl="el">Le sostanze usate negli Stati Uniti, ovviamente non hanno smesso di essere cancerogene, così come gli scienziati non hanno cambiato le proprie opinioni. La questione, allora, è la seguente: cosa ha portato la Commissione a cedere alle pressioni degli Stati Uniti e delle multinazionali, e che cosa riceve in cambio per questa inversione di rotta?</p>
      <p sl="el">La catena di produzione alimentare è sempre di più nelle avide mani delle multinazionali. Solo pochi giorni dopo lo scandalo dell’olio di girasole mischiato a oli minerali e la scoperta chela legge consente di trasportare olio negli stessi serbatoi usati per trasportare liquidi pericolosi per la salute, la Commissione europea ha annunciato, senza battere ciglio, l’abolizione del divieto sui polli trattati al cloro.</p>
      <p sl="el">Gli scandali alimentari si susseguono. L’UE sta spostando la responsabilità dei controlli su coloro che dovrebbero essere controllati; sta abdicando alle proprie responsabilità, proprio come i governi degli Stati membri; sta trasferendo la responsabilità ai consumatori, sulla base del fatto che essi hanno diritto di scegliere, a patto che i prodotti siano etichettati.</p>
      <p sl="el">I lavoratori chiedono prodotti alimentari sani, sottoposti a controlli adeguati e a prezzi accessibili. L’opposizione dei lavoratori, delle loro organizzazioni e degli scienziati all’abolizione del divieto deve obbligare la Commissione a rivedere la propria decisione. Il divieto sui polli trattati al cloro per il consumo deve essere mantenuto.</p>
    </intervention>
    <intervention id="2-433" speaker_id="28219" name="Daniel Caspary" is_mep="True" mode="spoken">
      <p sl="de">Signor Presidente, onorevoli colleghi, il commercio transatlantico oggi ha un valore di circa 600 miliardi di euro l’anno. Ora la Commissione propone di aprire il mercato ai polli disinfettati in soluzione al cloro. Affermo con forza: deploro ampiamente che la Commissione non sia riuscita a chiedere – e a ottenere – finalmente, l’accesso sul mercato statunitense per i nostri polli non trattati al cloro. Tuttavia, vorrei dire che, in linea di principio sono d’accordo con i suggerimenti della Commissione, perché i pareri degli esperti scientifici sono definitivi. L’Autorità europea per la sicurezza alimentare ha presentato una relazione di esperti molto chiara; non abbiamo bisogno di nessun’altra relazione di esperti.</p>
      <p sl="de">Qui, dall’altra parte dell’Atlantico, nessuno vuole che venga messa a repentaglio la salute pubblica per cause alimentari, tuttavia, se vi sono davvero delle discrepanze rispetto alle sostanze usate negli Stati Uniti, allora mi chiedo perché queste sostanze sono permesse qui nell’Unione europea come additivi nei mangimi, nell’acqua potabile e in altri prodotti alimentari?</p>
      <p sl="de">Conosco l’importanza che molti Stati membri attibuiscono alla qualità e alla sicurezza dei prodotti alimentari, ci mancherebbe altro! Cosa sarebbe la Francia, per esempio, senza il suo coq au vin ? Questo prodotto, esportato dalla Francia e famoso in tutto il mondo, viene preparato anche per l’esportazione negli Stati Uniti dopo aver subito un trattamento al cloro, secondo il metodo americano. Sembra che questo metodo vada così bene da far parte dei prodotti di qualità esportati dall’Europa.</p>
      <p sl="de">Secondo me, pertanto, stiamo facendo una discussione piuttosto disonesta. La Commissione ha formulato suggerimenti chiari che mirano a garantire la sicurezza dei consumatori europei. Io penso che, in particolare, le etichette debbano essere chiare e visibili, in modo che i consumatori sappiano veramente cosa stanno acquistando; so, tuttavia, che i consumatori sceglieranno i polli europei.</p>
      <p sl="de">Per queste ragioni, chiedo che non ci si nasconda dietro a argomentazioni che si ritengono di natura ambientale o sanitaria e che si dica a chiare lettere di cosa si sta veramente discutendo. E’ una questione di onestà e, in politica, l’onestà è fondamentale, particolarmente quando si discute con amici come gli Stati Uniti.</p>
    </intervention>
    <intervention id="2-434" speaker_id="28307" name="Francisco Assis" is_mep="True" mode="spoken">
      <p sl="pt">Comprendo il bisogno di migliorare le relazioni commerciali con gli Stati Uniti e, in tale contesto, vorrei complimentarmi con la Commissione per il lavoro svolto in questo senso. Tuttavia, esistono delle “linee rosse” e una di queste riguarda la protezione degli interessi legittimi dei produttori e dei consumatori europei. Credo che, in questo caso specifico, ci troviamo davanti ad un caso di chiara violazione di tali linee.</p>
      <p sl="pt">Abbiamo a che fare con due concetti diversi, forse due concetti contraddittori, che riguardano la salvaguardia della salute e la protezione ambientale. Dal punto di vista europeo, esiste la preoccupazione fondamentale di garantire la sicurezza in tutta la catena alimentare. Dal punto di vista americano, si tratta semplicemente di trattare la questione nelle fasi finali del processo.</p>
      <p sl="pt">Non possiamo rinunciare alle nostre convinzioni, abitudini o norme in questo settore e non dobbiamo semplicemente cercare di farli rispettare in Europa ma, piuttosto, proiettarli sulla scena internazionale. Se l’Unione europea rinuncia a proteggere queste norme all’interno dell’Europa stessa, si troverà su terreno molto scivoloso quando vorrà farle valere a livello internazionale.</p>
      <p sl="pt">Proprio per questa ragione, credo che sia essenziale sottolineare il bisogno di opporsi con chiara determinazione alla proposta della Commissione su questo argomento.</p>
      <p sl="pt">Sono in gioco questioni di vitale importanza, che riguardano la protezione dell’ambiente, la salute pubblica e i diritti fondamentali dei consumatori europei. Tuttavia, riguardano anche i produttori europei, in quanto a loro è stato imposto di rispettare queste norme e, negli ultimi anni, hanno dovuto investire molto per soddisfarne i requisiti. Ora, improvvisamente, verrebbero messi in condizione di non riuscire a sostenere una concorrenza a questo livello.</p>
      <p sl="pt">Ecco perché, a nome di una concorrenza sana e leale, pensiamo che, per l’Unione europea, la protezione dei produttori europei debba diventare una questione di importanza primaria. Tenendo presente questo, senza chiamare in questione gli sforzi per migliorare le relazioni commerciali con gli Stati Uniti (di importanza vitale per l’Unione europea), penso che questa proposta non sia valida e, ovviamente, vorrei esprimermi a favore della proposta di risoluzione.</p>
    </intervention>
    <intervention id="2-435" speaker_id="4253" name="Frédérique Ries" is_mep="True" mode="spoken">
      <p sl="fr">Signor Presidente, signor Commissario, questa decisione di togliere il veto, verso e contro tutto, o quasi, sull’importazione nell’Unione europea di polli trattati al cloro rappresenta un caso da libro di testo su ciò che la Commissione, che dovrebbe proteggere l’interesse pubblico superiore dei cittadini europei, non è più in grado di fare e non deve più fare.</p>
      <p sl="fr">Come in tutti i settori alimentari, anche nell’avicoltura e, in particolare nell’allevamento dei polli, negli ultimi decenni sono stati compiuti enormi sforzi. Gli operatori hanno investito molto per soddisfare i requisiti delle norme del settore e debbono attenersi a non meno di 70 tra regolamenti, direttive e altre decisioni europee.</p>
      <p sl="fr">Come sappiamo, questo settore è campo di una concorrenza aggressiva all’interno dell’Europa, ma anche dal Brasile e dagli Stati Uniti. Visto che nessuno lo ha fatto finora, forse vale la pena di ricordare l’epidemia di influenza aviaria in Europa – è accaduto solo tre anni fa – che ha portato ad una riduzione del consumo di pollame di oltre il 20 per cento. Perché dovremmo ora sottoporre questo settore a una concorrenza così distorta con gli agricoltori statunitensi, che non devono rispettare simili limiti in materia di sanità e sicurezza?</p>
      <p sl="fr">Lo scopo di questo breve riesame è sottolineare l’essenza della questione. Forse non è un problema ambientale o sanitario, almeno così ho sentito dire da qualcuno. Tuttavia, vorrei ricevere ulteriori chiarimenti e vorrei che venissero condotte altre ricerche in merito.</p>
      <p sl="fr">Il nostro rifiuto, signor Commissario, si basa essenzialmente su una decisione industriale e culturale e, infine, politica.</p>
      <p sl="fr">E’ una decisione culturale perché gli europei hanno il diritto di scegliere il proprio modello alimentare; come sappiamo, essi sono molto attaccati alle proprie tradizioni e alla diversità, come ci ha ricordato recentemente il ministro per l’Agricoltura francese, Michel Barnier.</p>
      <p sl="fr">In secondo luogo, è una decisione industriale. Ho già parlato dei metodi di produzione, delle leggi e degli standard elevati osservati in Europa. Un buon accordo commerciale deve essere leale, fra le altre cose. La Commissione non ha alcuna possibilità di convincerci che l’importazione di 300 000 tonnellate di pollo trattato al cloro, senza alcuna forma di compensazione, sia una buona notizia per il settore avicolo europeo.</p>
      <p sl="fr">Infine, si tratta di una decisione politica. Ora arrivo al fulcro della questione, perché, innanzi tutto, si tratta di una questione di fiducia: fiducia fra i produttori e fiducia dei consumatori. Dato l’attuale clima, la Commissione si può davvero permettere di disprezzare – sto terminando, signor Presidente – il parere del Consiglio, del Parlamento, degli operatori sul terreno e di un numero elevato degli stessi deputati? Credo che la domanda sia già in se stessa una risposta.</p>
    </intervention>
    <intervention id="2-436" speaker_id="28139" name="Carl Schlyter" is_mep="True" mode="spoken">
      <p sl="sv">Grazie, signor Presidente. Il compito dell’EFSA è quello di dichiarare se le cose sono pericolose o meno. Il compito della Commissione e del Parlamento è di dichiarare se le cose rispettano i principi di politica pubblica, quali quelli delle buone prassi nell’allevamento degli animali, se non sono ingannevoli nei confronti dei consumatori e se sono atti a mantenere un ambiente di qualità elevata, secondo il principio precauzionale. Ne consegue che questa proposta non è etica e neppure adeguata e prevede un metodo indesiderabile di trattare i polli. Inoltre, il comitato permanente per la catena alimentare e la salute degli animali si è dichiarato quasi all’unanimità contrario a questo metodo. Aggiungerò un’altra dimensione: chi opera nella frode, da tempo, usa trattamenti al cloro sui polli per renderli più rosei e più freschi. Dobbiamo favorire questi individui rispetto agli agricoltori che hanno investito milioni, e parlo del mio paese, per apportare miglioramenti alla situazione?</p>
      <p sl="sv">Qualche norma sull’etichettatura non funzionerà, in particolare in luoghi come i ristoranti.</p>
      <p sl="sv">Trasformate questa situazione in vittoria, ritirate la proposta e proseguite, con l’unanimità in Parlamento e l’unanimità nel Consiglio, e dite agli Stati Uniti: no, noi non accettiamo questi metodi.</p>
    </intervention>
    <intervention id="2-437" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, signor Commissario, nel chiedere la parola nel dibattito sull’importazione di pollame sul mercato europeo, vorrei portare alla sua attenzione tre questioni.</p>
      <p sl="pl">In primo luogo, i prodotti agricoli provenienti dall’Unione europea devono rispettare norme ambientali, igieniche e sanitarie molto severe. Il rispetto di queste norme ha comportato un aumento notevole nei costi di produzione, rendendo così i prodotti agricoli europei relativamente poco concorrenziali sui mercati mondiali, in termini di prezzo. In secondo luogo, data questa situazione, si dovrebbero considerare totalmente inaccettabili le proposte della Commissione europea di emendare il regolamento in modo da permettere l’importazione dagli Stati Uniti di carne di pollo trattata al cloro, soprattutto per la protezione dei consumatori europei. Infine, in terzo luogo, si dovrebbe sottolineare che la proposta della Commissione europea su questo argomento dovrebbe rappresentare una sorta di gesto speciale da parte dell’Unione volto a garantire una buona atmosfera negoziale per i colloqui e instaurare contatti più amichevoli tra l’Unione europea e gli Stati Uniti, in vista del vertice di giugno.</p>
      <p sl="pl">Io sono favorevole a relazioni più calorose, ma vorrei che ciò non avvenisse alle spese della salute di molti cittadini europei.</p>
    </intervention>
    <intervention id="2-438" speaker_id="28572" name="Georgios Papastamkos" is_mep="True" mode="spoken">
      <p sl="el">Signor Presidente, gli esperti dei Paesi membri dell’UE hanno espresso opinioni pressoché unanimemente contrarie alla proposta della Commissione di abolire il divieto sulle importazioni di pollame trattato al cloro.</p>
      <p sl="el">Tali importazioni, anche alle condizioni proposte dalla Commissione, sono contrarie alla costante domanda da parte dei cittadini europei che vengano distribuiti prodotti alimentari sicuri, di qualità elevata e di elevato valore nutrizionale.</p>
      <p sl="el">Il settore aviario europeo ha già fatto investimenti ingenti per allinearsi al severo quadro normativo che si applica all’intera catena alimentare, dalla produzione alla distribuzione. Diversamente da qualsiasi altro settore, la questione della competitività del settore aviario europeo è al vaglio e sappiamo che la proposta della Commissione è un’espressione di sostegno degli interessi degli Stati Uniti nel Consiglio economico transatlantico.</p>
      <p sl="el">Come membro della commissione per il commercio internazionale sono fondamentalmente a favore dell’appianamento delle differenze di vedute fra noi e i nostri partner commerciali. Tuttavia, non posso, in nessuna circostanza, accettare soluzioni che mettano a repentaglio la salute dei cittadini e influenzino negativamente il modello alimentare europeo. Ciò si riferisce sia al caso in discussione sia alla vertenza Euro-Atlantica in fase di dibattito dinanzi all’OMC avente come oggetto l’importazione di organismi geneticamente modificati.</p>
      <p sl="el">L’UE deve agire in conformità delle regole severe sulla qualità, l’igiene e la sicurezza degli alimenti. Noi siamo contrari all’allentamento di tali regole. Ciò che serve è un rafforzamento degli standard internazionali e un controllo maggiore sui metodi di produzione.</p>
      <p sl="el">Facciamo pertanto appello al Consiglio affinché venga mantenuto il divieto di importazione di pollame sottoposto a trattamenti al cloro.</p>
    </intervention>
    <intervention id="2-439" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, signor Commissario, l’avicoltura europea sta attraversando un periodo difficile, analogamente ad altri settori di produzione animale. In questo contesto pertanto, desta ancora più sorpresa il fatto che la Commissione abbia chiesto in tempi così rapidi che venga autorizzata l’importazione in Europa di pollame trattato con prodotti clorurati, richiesta che sembra atta esclusivamente a soddisfare i bisogni e le aspirazioni commerciali degli Stati Uniti d’America.</p>
      <p sl="es">Non ho bisogno di ricordarvi che, in Europa, il settore avicolo non riceve sovvenzioni dirette dalla PAC, nonostante che, dal 1997, ai nostri produttori sia vietato l’utilizzo delle stesse sostanze che la Commissione vuole ora autorizzare. Inoltre, essi sono sottoposti a faticosi controlli durante tutto il ciclo produttivo per prevenire lo sviluppo di batteri e per essere in conformità con le severe norme igieniche comunitarie.</p>
      <p sl="es">Nonostante ciò, rispetto ai produttori dei paesi terzi, la Commissione ritiene che sia più che sufficiente un solo lavaggio al cloro e, secondo me, ciò significa che gli sforzi effettuati dai nostri produttori sono stati del tutto inutili.</p>
      <p sl="es">Mi scuserete se mi esprimo così , ma devo dire che non è possibile che siamo così stupidi e loro così intelligenti. E’ mia opinione che questa richiesta della Commissione debba essere rifiutata.</p>
    </intervention>
    <intervention id="2-440" speaker_id="38398" name="Esther de Lange" is_mep="True" mode="spoken">
      <p sl="nl">Signor Presidente, molto è stato detto durante questo dibattito e non è certo mia intenzione ripeterlo, ma penso che si stiano mettendo a repentaglio due elementi fondamentali.</p>
      <p sl="nl">Il primo riguarda la concorrenza leale – condizioni paritarie di concorrenza – fra produttori europei e produttori dei paesi terzi. In conformità con le norme europee, il settore avicolo europeo ha investito milioni di euro nel controllo avanzato della salmonella e di altri elementi contaminanti all’interno della catena alimentare. L’autorizzazione all’uso di prodotti che non hanno questi requisiti minaccia la concorrenza leale, che dovrebbe essere uno dei pilastri della nostra politica commerciale. Ma, come si dice, se va bene per uno deve andare bene anche per l’altro. Se si imposta come condizione per la carne brasiliana deve essere una condizione anche per il pollame proveniente dagli Stati Uniti.</p>
      <p sl="nl">Il secondo riguarda il principio precauzionale. Dopotutto, relazioni sulle conseguenze di questa tecnica sulla salute e sull’ambiente ancora solleva dubbi apporpriati. La proposta della Commissione di concedere l’autorizzazione per due anni, seguita da una revisione fatta sulla base di dati nuovi punta nella direzione opposta rispetto al principio precauzionale. Innanzi tutto, serve chiarezza sulla sicurezza e poi un dibattito, non il contrario. Nemmeno è accettabile l’idea di etichettare il pollame al cloro proveniente dagli Stati Uniti, in quanto crea disparità fra gli agricoltori in Europa e quelli negli Stati Uniti, per non parlare del fatto che i prodotti trasformati possono facilmente sfuggire all’etichettatura. Tra questi ultimi figurano notevoli quantità di crocchette e cosce di pollo che, questa sera, verranno consumate davanti al televisore dai fanatici del calcio olandesi, rumeni, francesi e italiani.</p>
      <p sl="nl">Vorrei quindi concludere, chiedendo alla Commissione di mantenere il proprio impegno nei confronti di questi due principi fondamentali europei – la parità delle condizioni di concorrenza e il principio precauzionale – per rispettare i desideri della grande maggioranza del comitato di gestione e, in questa Assemblea, di ritirare questa infelice proposta.</p>
    </intervention>
    <intervention id="2-441" speaker_id="22418" name="Esther Herranz García" is_mep="True" mode="spoken">
      <p sl="es">Signor Presidente, signor Commissario, la Commissione europea vuole autorizzare l’importazione di pollame trattato con la candeggina dagli USA, non solo, per migliorare i rapporti commerciali con gli Stati Uniti, vuole che accettiamo senza lamentarci.</p>
      <p sl="es">La leggerezza con cui la Commissione europea sta affrontando questa questione fa a pugni con la serietà con cui produce nuovi testi sulla sicurezza alimentare che, talvolta, impongono limiti talmente rigidi ai produttori europei da rendere loro impossibile mantenere la propria attività.</p>
      <p sl="es">Con questo tipo di proposta, la Commissione sta perdendo credibilità nei confronti dei consumatori e dell’opinione pubblica e non penso che dovremmo cedere né alle pressioni da parte degli Stati membri, né alle pressioni commerciali degli Stati Uniti, anche se la Commissione ci richiede di farlo.</p>
      <p sl="es">Nel gennaio 2008 la rivista americana Consumer Report ha pubblicato uno studio che rivela un aumento del 70 per cento nell’incidenza delle zoonosi nei polli trattati con processi antimicrobici negli Stati Uniti rispetto al 2003. Vi è anche stato un aumento nella resistenza agli antibiotici nelle persone infette.</p>
      <p sl="es">All’epoca, nell’Unione europea si è registrata una diminuzione dell’incidenza delle zoonosi nei polli, senza l’utilizzo dei metodi statunitensi.</p>
      <p sl="es">L’Unione europea sta facendo il proprio dovere, applicando un controllo sulle zoonosi dall’inizio della catena produttiva e applicando in maniera estremamente rigorosa il principio secondo cui “prevenire è meglio che curare” , il che comporta altissimi costi per i produttori e per tutto il settore nell’Unione europea.</p>
      <p sl="es">Nel caso specifico della lotta alle zoonosi, nel 2003 è stato lanciato un regolamento molto severo – che ha faticato a decollare – che comporta maggiori controlli sulle malattie trasmissibili all’uomo.</p>
      <p sl="es">L’attuazione di questo regolamento ha comportato una riduzione dell’incidenza di queste malattie. I produttori e l’industria europei hanno l’obbligo di attenersi alle norme del regolamento per non incorrere in sanzioni.</p>
      <p sl="es">Perché non si continua ad applicare controlli severi sui produttori statunitensi?</p>
    </intervention>
    <intervention id="2-442" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, questo caso dei polli al cloro illustra la divisione che purtroppo esiste fra la Commissione europea e i cittadini a cui si chiede di avere fiducia nell’Europa. Questo è un duro colpo per la nostra politica alimentare, con il suo elevato livello di protezione dei consumatori. Si sta assistendo una totale mancanza di comprensione.</p>
      <p sl="fr">Per i nostri agricoltori, che hanno dovuto fare grandi sacrifici per migliorare la produzione, questa è concorrenza sleale e lo stesso vale per i nostri macelli, che devono osservare delle norme molto severe. I costi comportati da queste azioni sono notevoli e questo significa che la concorrenza è sleale. In tal modo, sarà possibile importare nell’Unione europea polli a basso costo il che, purtroppo avrà conseguenze soprattutto sulla popolazione più svantaggiata che fa la spesa nei supermercati discount , mentre tutti noi ritroveremo questo pollo al cloro nei prodotti trasformati, nei piatti pronti e nelle mense scolastiche. Questo non è accettabile. E’ impensabile che diamo il nostro consenso. Per favore, non diteci che l’etichettatura risolverà il problema perché, sui prodotti trasformati, l’etichetta non fornisce alcuna informazione.</p>
      <p sl="fr">Pertanto, tenendo conto dei recenti timori alimentari, i cittadini hanno bisogno di potersi fidare della catena alimentare. Di conseguenza, dobbiamo dire un “no” categorico all’importazione di polli clorurati.</p>
    </intervention>
    <intervention id="2-443" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, nel mese di aprile ho sottoposto al Commissario un’interrogazione scritta, in cui mi dichiaravo decisamente contrario al progetto di autorizzazione all’importazione sui mercati dell’UE di polli disinfettati chimicamente provenienti dagli Stati Uniti. Fortunatamente, questa proposta sta riscontrando resistenza da parte degli Stati membri.</p>
      <p sl="pl">Signor Commissario, i nostri agricoltori e l’industria alimentare hanno l’obbligo di attenersi a norme che sono fra le più severe al mondo. Essi si occupano dell’ambiente, del benessere degli animali e della conservazione della biodiversità. La conformità con queste norme comporta maggiori costi e indebolisce la loro posizione competitiva. Ecco perché la proposta della Commissione mi sorprende. Il metodo di produzione avicolo americano non rispetta queste norme. Il consumatore europeo non desidera vedere questo alimento nel proprio piatto. Se ci interessa proteggere la sicurezza dei nostri consumatori dell’UE, non possiamo permettere che vengano importati alimenti di scarsa qualità.</p>
    </intervention>
    <intervention id="2-444" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, se accettiamo il trattamento al cloro dei polli americani, come possiamo rifiutare le richieste per lo stesso trattamento di altri prodotti in futuro, per le carni, per esempio – manzo o maiale – sia di importazione che prodotto all’interno dell’UE? E che dire per le uova, il formaggio, la frutta e la verdura? Tutte le condizioni presentate dal Commissario dovrebbero applicarsi, esattamente nello stesso modo, a tutti gli alimenti che ho elencato.</p>
      <p sl="en">E l’uso degli altri prodotti antimicrobici? Forse, in futuro, gli americani ci chiederanno di poter utilizzare la penicillina o altri agenti antimicrobici sul nostro pollo importato.</p>
      <p sl="en">In ogni caso, sebbene i controlli fatti all’esterno dimostrino che non vi sono microbi sulla superficie del pollo, potrebbero essercene all’interno e non potremmo rilevarli perché quanto individuato sulla superficie dimostrerebbe, erroneamente, che il pollo non contiene salmonella o altri microbi.</p>
    </intervention>
    <intervention id="2-445" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Signor Presidente, innanzi tutto, vorrei esprimere il mio rispetto per le opinioni degli onorevoli deputati e vorrei far presente che questa decisione non è stata presa a cuor leggero; è stata oggetto di un ampio dibattito in seno al Collegio</p>
      <p sl="en">In secondo luogo, vorrei chiarire ancora una volta che non stiamo mettendo da parte la nostra normativa sull’igiene. Come penso di aver già detto, l’EFSA ha dichiarato che questo tipo di decontaminazione con sostanze AMT può essere autorizzata qualora vengano rispettate le norme igieniche da parte dei produttori di polli. Pertanto, unitamente alle misure preventive adottate a livello di azienda agricola, si devono rispettare le norme di pulizia dell’animale inviato al macello, nonché le norme HACCP relative all’igiene e al controllo a livello del macello stesso.</p>
      <p sl="en">Vi devo informare che, quando gli americani sono venuti a conoscenza di queste condizioni, non erano contenti, ma è stato detto loro che non possono, per nessuna ragione, venire ritirate.</p>
      <p sl="en">Il secondo punto su cui vorrei fare chiarezza riguarda il fatto che le misure proposte non verrebbero applicate soltanto ai polli americani, ma anche ai nostri produttori, pertanto non vengono fatte differenze fra produttori stranieri e nostrani.</p>
      <p sl="en">Come ho già detto, ora la decisione è nelle mani del Consiglio e, in base alla mia esperienza nel Consiglio “Agricoltura”, ai cui lavori ho presenziato, non sembra probabile che la risposta sia positiva.</p>
    </intervention>
    <intervention id="2-446" speaker_id="1405" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 19 giugno 2008.</p>
    </intervention>
  </section>
  <section id="creitem42" title="15. Protezione dei pedoni e degli altri utenti della strada vulnerabili (discussione)">
    <intervention id="2-448" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Francesco Ferrari, a nome della commissione per i trasporti e il turismo, sulla proposta di regolamento del Parlamento europeo e del Consiglio relativa alla protezione dei pedoni e degli altri utenti della strada vulnerabili [COM(2007)0560 – C6-0331/2007 – 2007/0201(COD) ] (A6-0081/2008).</p>
    </intervention>
    <intervention id="2-449" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli deputati, secondo le statistiche a disposizione della Commissione, ogni anno, sulle strade dell’Unione europea vi sono 8 000 vittime e 300 000 feriti. Si tratta di una situazione intollerabile ed è la ragione per cui, negli ultimi anni, abbiamo lavorato con grande impegno per garantire maggiore sicurezza sulle strade.</p>
      <p sl="de">Alcuni anni fa, il Parlamento europeo ha accolto una proposta di direttiva sulla protezione dei pedoni, adottata nel 2003. Si trattava di una delle prime direttive al mondo concernente in modo specifico la protezione dei pedoni. In base a tale legislazione, i costruttori avevano l’obbligo di assicurare che i nuovi veicoli fossero meno pericoli per i pedoni e che queste misure di sicurezza venissero comprovate da una serie di prove adeguate. A partire da quella data, anche in virtù delle pressioni esercitate dal Parlamento europeo, sono stati presi dei provvedimenti giuridici per far fronte ai pericoli nei confronti degli utenti della strada, attraverso l’uso di sistemi di protezione anteriori sui veicoli a motore. Gli attuali provvedimenti giuridici sulla protezione dei pedoni riconoscono che, in alcune circostanze, il rispetto dei requisiti previsti può risultare difficoltoso.</p>
      <p sl="de">La Commissione si è assunta il compito di esaminare fino a che punto sia possibile agire in conformità con tali requisiti e applicare i nuovi sistemi di sicurezza attiva. La Commissione ha richiesto uno studio, i cui risultati vi sono noti, che conferma l’ipotesi che non tutti i requisiti possono essere applicati e che, d’altro canto, i sistemi di sicurezza attivi sono adeguati ad accrescere il livello di protezione dei pedoni. In base a tali dati, la Commissione ha presentato la proposta che si trova dinanzi a voi oggi – una combinazione fra sistemi di sicurezza passivi e un sistema di assistenza alla frenata, che verranno resi obbligatori. Questo sistema permetterà di raggiungere un livello ancora maggiore di sicurezza.</p>
      <p sl="de">La Commissione valuta che tale proposta comporterà circa 1 000 decessi in meno sulle strade ogni anno. Naturalmente, la Commissione continuerà ad impegnarsi per l’attuazione di regolamenti analoghi a livello internazionale, anche dopo l’approvazione della proposta. Permettetemi di fare riferimento ad alcuni degli elementi principali della proposta: il regolamento proposto dalla Commissione stabilisce una serie di requisiti per la sicurezza passiva che si possono decisamente applicare, oltre ad un sistema di sicurezza attiva obbligatorio per gli autoveicoli, noto come sistema di assistenza alla frenata. Inoltre, i provvedimenti sulla sicurezza dei pedoni ora dovranno essere applicati anche ai veicoli fuoristrada, noti con il nome di SUV. Questa combinazione di provvedimenti accrescerà notevolmente il livello di sicurezza degli utenti della strada vulnerabili.</p>
      <p sl="de">Il regolamento riunisce le prove richieste per dimostrare che i veicoli siano dotati di un sistema adeguato per la protezione dei pedoni, oltre ad un sistema di protezione anteriore. I requisiti delle prove sono delineati in questo regolamento come misure di esecuzione. Gli aspetti essenziali della proposta comprendono l’utilizzo di sistemi attivi che, secondo la Commissione, possono rafforzare i livelli di sicurezza, sia nel presente che in futuro, oltre all’abolizione dei limiti di peso per le autovetture e i veicoli commerciali leggeri, i quali dovranno attenersi al regolamento.</p>
      <p sl="de">A questo punto vorrei rivolgere il mio ringraziamento particolare al relatore, onorevole Ferrari, per il lavoro svolto per il raggiungimento di un accordo reciproco in merito alla revisione e all’accettazione della proposta. E’ grazie a questo lavoro che è stato possibile raggiungere il consenso sulla proposta. La relazione dell’onorevole Ferrari sostiene la proposta della Commissione, e di ciò gli sono grato, e gli emendamenti che ha suggerito contribuiranno non poco all’ulteriore chiarimento di alcuni aspetti. Onorevole Ferrari, lei propone di continuare l’osservazione e il monitoraggio dell’uso e del miglioramento dei sistemi di sicurezza passivi, nonché l’utilizzo potenziale dei nuovi sistemi di sicurezza attivi per poi suggerire emendamenti alle attuali disposizioni giuridiche, qualora sia necessario. La Commissione è più che disponibile a farlo e in effetti si comporterà di conseguenza. Una serie di altri emendamenti ha l’obiettivo di garantire che, da un lato, i requisiti del regolamento vengano applicati ai veicoli interessati nel più breve tempo possibile e, dall’altro, di concedere ai costruttori il tempo necessario per effettuare i cambiamenti necessari nei metodi di produzione. Per molte case automobilistiche europee, le nuove disposizioni comportano una serie di modifiche significative alla progettazione dei loro autoveicoli con conseguenti cambiamenti nella costruzione.</p>
      <p sl="de">Sono davvero lieto di potervi comunicare che la Commissione giudica accettabili tutti gli emendamenti proposti dall’onorevole Ferrari. In virtù dell’importanza del regolamento ai fini del rafforzamento della sicurezza stradale e del programma di introduzione delle prove in esso specificate, la Commissione è certa che la proposta possa ora venire adottata in prima lettura.</p>
    </intervention>
    <intervention id="2-450" speaker_id="38849" name="Francesco Ferrari" is_mep="True" mode="spoken" role="relatore">
      <p sl="it">Signor Presidente, onorevoli colleghi, signor Commissario, siamo giunti al momento finale di questo regolamento sulla protezione dei pedoni e degli utenti vulnerabili della strada. Obiettivo di questo regolamento è trasformare i requisiti di sicurezza dei pedoni e degli altri utenti vulnerabili della strada in caso di lesioni dovute all’urto con un veicolo a motore.</p>
      <p sl="it">La portata di questo regolamento è notevole perché ha assorbito due direttive precedenti, una del 2003 e l’altra del 2005. La prima direttiva indicava i requisiti di sicurezza che dovevano possedere le auto, da effettuarsi in due fasi. La prima fase ha avuto avvio nel 2005, mentre i requisiti della fase due sono risultati non completamente realizzabili dal punto di vista tecnico per tutti i veicoli. La seconda direttiva è relativa all’impiego di sistemi di protezione frontale sui veicoli e indica vari livelli di protezione per gli utenti della strada vulnerabili in caso di urto con i veicoli dotati di tali sistemi. Tra i punti più sensibili vorrei citare il BAS, sistema di assistenza alla frenata: si tratta di un sistema che permetterà una diminuzione del 35% dei morti sulle strade.</p>
      <p sl="it">Ma la vittoria più grande, probabilmente, è stata di aver ottenuto l’applicazione di tale strumento entro 24 mesi dall’entrata in vigore del regolamento per tutte le categorie di auto, dalle piccole utilitarie fino ai SUV e ai veicoli di stazza superiore che spesso, per la loro grande mole, sono quelli che produrranno i danni fisici maggiori ai cittadini. Non è stato inizialmente facile, anche perché l’industria automobilistica necessita di tempi industriali, fisiologici, nell’applicazione di alcune misure. Ma sono contento che sia stata capita da tutte le parti la questione e la delicatezza del punto e apprezzo gli forzi fatti per mettere in pratica tale sistema.</p>
      <p sl="it">Un secondo aspetto del regolamento è stato quello dei sistemi di protezione frontale. La direttiva del 2005, infatti, sarà assorbita dal presente regolamento e quindi le auto che decideranno di montare i cosiddetti "bul-bar" non otterranno l’omologazione se i requisiti di sicurezza per i sistemi di protezione frontale non garantiscono lo stesso livello di sicurezza e quindi previsti per i veicoli privi di sistemi e di protezione frontale.</p>
      <p sl="it">Mi rendo conto, in ogni caso, che sicuramente molto abbiamo fatto, ma molto di più può essere fatto, in particolar modo la ricerca andrà sempre più nella direzione di un aumento delle condizioni di sicurezza dei pedoni e degli utenti vulnerabili della strada. Ed ho sentito l’esigenza di lasciare aperta una porta per dei miglioramenti al presente testo. Mi riferisco in particolar modo ai sistemi di anticollisione. Attualmente non esistono nel mercato sistemi di articolazione efficaci per la sicurezza del pedone, ma da qui a qualche anno potrebbero essere sviluppati. Ecco perché prevede che, se dopo cinque anni dall’entrata in vigore – come diceva il Commissario – del presente regolamento, l’industria fosse in grado di presentare dei sistemi di sicurezza passiva tali da garantire la sicurezza dei pedoni, la Commissione dovrà presentare un nuovo testo al Parlamento e al Consiglio che tenga conto delle modalità tecniche.</p>
      <p sl="it">Il problema della sicurezza è molto sentito in Europa ed io personalmente mi sono impegnato in prima persona per lanciare un messaggio forte a tutti i cittadini dell’Unione europea. Proprio la delicatezza della questione mi ha portato a fare in modo che il regolamento venisse approvato in prima lettura, evitando una seconda lettura con il Consiglio che avrebbe avuto come unica conseguenza uno slittamento eccessivo della data di entrata in vigore del regolamento. Questa posizione è stata condivisa anche dai miei colleghi della commissione trasporti. Tutti gli emendamenti presentati sono andati nella direzione volta a tutelare, in primo luogo, i pedoni e gli utenti vulnerabili della strada. Spero quindi che questo regolamento possa essere il primo forte segnale del Parlamento europeo verso una regolamentazione sempre più incisiva in tema di sicurezza sulle strade europee, mostrando che l’Europa è unita, viva e vicina ai propri cittadini.</p>
    </intervention>
    <intervention id="2-451" speaker_id="28315" name="Petr Duchoň" is_mep="True" mode="spoken">
      <p sl="cs">a nome del gruppo PPE-DE . – Signor Presidente, onorevoli colleghi, il regolamento del Parlamento europeo e del Consiglio sulla protezione dei pedoni si prefigge l’obiettivo di minimizzare gli effetti delle collisioni tra pedoni e veicoli a motore. E’ mia opinione che il regolamento si spinga troppo oltre. Esso stabilisce i requisiti per la costruzione e il funzionamento dei veicoli a motore, inclusi i sistemi di protezione frontale. I requisiti richiesti ai costruttori sono ai limiti stabiliti dalle leggi della fisica, dalla struttura del corpo umano, un apprezzabile compromesso tra la protezione dei passeggeri del veicolo e dei pedoni e da altri parametri di costruzione dei veicoli a motore. Questo comporta una pressione elevata nei confronti dei costruttori di veicoli a motore. Non dobbiamo dimenticare che soddisfare i requisiti definiti nel regolamento comporterà elevati costi per i costruttori, che logicamente saranno a loro volta riflessi nei prezzi delle automobili. Vi sarà in impatto negativo sulla massa e sulle proprietà aerodinamiche dei veicoli e pertanto sul consumo di carburante, nonché ipso facto sull’ambiente. D’altro canto, modererà le conseguenze delle collisioni tra pedoni e veicoli a motore.</p>
      <p sl="cs">L’introduzione di sistemi intelligenti per prevenire le collisioni e ridurne al minimo le conseguenze ha il massimo potenziale per rafforzare la sicurezza dei pedoni. Altre soluzioni efficaci potrebbero essere il miglioramento delle infrastrutture stradali e, ove possibile, la separazione dei pedoni dal traffico stradale. Si potrebbe pertanto presumere che il denaro speso in questo modo dia risultati più efficaci dell’imposizione di requisiti ancora più severe sugli autoveicoli.</p>
    </intervention>
    <intervention id="2-452" speaker_id="25718" name="Saïd El Khadraoui" is_mep="True" mode="spoken">
      <p sl="nl">a nome del gruppo PSE . – Signor Presidente, signor Commissario, onorevoli colleghi. Vorrei, innanzi tutto, ringraziare il relatore, l’onorevole Ferrari, a nome del mio gruppo, per la sua eccellente e costruttiva collaborazione, tra cui con la mia collega, onorevole Ayala Sender, la quale non ha potuto presenziare a questa seduta. Desidero ringraziarlo in modo particolare per essere riuscito a portare sullo stesso terreno la Commissione e il Consiglio e a garantire la possibilità al Parlamento di incorporare, in prima lettura, una serie di emendamenti che migliorano ulteriormente il testo. Questo fascicolo è molto importante e forse non verrà riportato a lettere cubitali dai giornali a causa del contenuto molto tecnico, ma che sarà di grande utilità nel prevenire la perdita di molte vite umane e quindi evitare le tragedie famigliari che ne conseguono. L’anno scorso, 43 000 persone hanno perso la vita sulle strade europee e, come già affermato dal Commissario, 8 000 di esse erano pedoni, utenti vulnerabili della strada.</p>
      <p sl="nl">Come sappiamo tutti, fare prevenzione in questo senso richiede attuare una combinazione di molte misure diverse. Sono necessari cambiamenti nel comportamento dei conducenti – il che va da sé – ma è stato dimostrato che anche le innovazioni tecniche e ogni genere di norma hanno un ruolo importante nella prevenzione degli incidenti principali.. La progettazione dell’automobile può comportare una differenza enorme nel caso di incidente: i paraurti e la conformazione della parte anteriore, del cofano e così via. In base a questo regolamento, i progettisti dovranno attenersi a standard più severi e dimostrare la conformità dei veicoli attraverso tutta una serie di prove d’urto.</p>
      <p sl="nl">L’aspetto più innovativo della proposta consiste nel fatto che, oltre alla scelta di materiali e alle norme che cui devono conformarsi, si sottolinea la sicurezza attiva, principalmente rendendo obbligatori, dall’anno prossimo o giù di lì, i dispositivi di assistenza alla frenata. Questa rappresenta un’ulteriore importante innovazione.</p>
      <p sl="nl">Per quanto riguarda il nostro gruppo, un aspetto essenziale è che tali norme si applichino progressivamente anche ai furgoni. E’ per queste ragioni che crediamo nella bontà di questa misura. Non siamo ancora arrivati alla fine del nostro percorso – nei prossimi anni ci aspettiamo di vedere un numero maggiore di norme a beneficio della sicurezza dell’uomo e, anche in questo caso, può contare sul nostro sostegno.</p>
    </intervention>
    <intervention id="2-453" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, mi complimento con il relatore per l’eccellente relazione. Come è già stato detto, ogni anno, sulle strade dell’UE, vengono uccise o ferite molte migliaia di pedoni e ciclisti. Il nostro obiettivo, come deputati del PE, è quello di contribuire a ridurre quanto più possibile questi numeri.</p>
      <p sl="en">Un modo per raggiungere tale obiettivo è modificare le specifiche tecniche dei veicoli a motore. Alcune di esse – per esempio i sistemi di protezione frontale e di assistenza alla frenata – sono state esaminate in questa relazione. Eppure, la più importante di tutte le specifiche tecniche ai fini della salvaguardia della vita umana non è stata presa in considerazione: si tratta del limitatore di velocità. Un tale sistema limiterebbe la velocità massima delle automobili, portandola alla massima velocità autorizzata nei vari paesi. Nella maggior parte degli Stati membri dell’UE, si tratta di 100 km/h sulle autostrade e di 50 km/h nelle aree urbanizzate.</p>
      <p sl="en">Attraverso l’istallazione di apparecchi elettronici relativamente semplici e di costo contenuto, si potrebbero dotare i veicoli di un sistema che garantirebbe che tali limiti di velocità non vengano superati, sia in autostrada che in città. Con questi limiti di velocità si potrebbe prevenire almeno un terzo di tutti i decessi sulla strada di pedoni e ciclisti. Un tale sistema potrebbe anche essere tarato per il controllo della velocità di accelerazione dei veicoli, risparmiando un numero ulteriore di vite.</p>
      <p sl="en">Dobbiamo chiederci quanto sia necessario e saggio che i nostri veicoli possano accelerare da 0 a 100 km/h in cinque o sei secondi e quanto sia importante e legale che i nostri veicoli siano in grado di superare i 200 km/h se il limite di velocità è soltanto di 100 km/h.</p>
      <p sl="en">Posso comprendere quanto sia difficile per un relatore che si chiama “Ferrari” concordare con me sulla riduzione della velocità delle automobili, ma la verità è che la velocità uccide un numero eccessivo di utenti della strada e che, ad un certo punto, noi, in quanto legislatori, dovremo decidere su quanto segue. Cosa è più importante: belle automobili veloci e conducenti patiti della velocità oppure risparmiare migliaia di vite umane?</p>
    </intervention>
    <intervention id="2-454" speaker_id="28161" name="Margrete Auken" is_mep="True" mode="spoken">
      <p sl="da">a nome del gruppo Verts/ALE. – Signor Presidente, non penso che l’onorevole Ferrari sia stato il peggiore a tale proposito. Anzi, la mia esperienza è stata di collaborazione molto costruttiva con una persona che non dava l’impressione di essere condizionata dall’industria automobilistica. Ovviamente, avremmo preferito vedere una relazione che si spingesse oltre nel tentativo di proteggere i pedoni e altri utenti vulnerabili della strada nei confronti delle automobili e lo scenario ideale sarebbe stato quello di indurre molti più conducenti di automobili ad usare i mezzi pubblici o la bicicletta. Tuttavia, visto che questo rimane un obiettivo nel futuro lontano, siamo lieti di aver potuto fare qualcosa in merito alla dotazione delle automobili. Come è stato ricordato in molti interventi, in quest’ottica, è molto positivo che le norme si estendano ai veicoli più pesanti, in modo che i requisiti più severi sulle dotazioni automobilistiche compensino la tendenza all’acquisto di automobili sempre più grandi.</p>
      <p sl="da">Vorrei anche lodare il relatore per aver insistito sui BAS – dispositivi di assistenza alla frenata – che dovranno essere istallati di norma sulle automobili quanto prima, per assistere gli automobilisti a frenare in tempo. Un altro aspetto positivo riguarda l’imposizione di requisiti sulla progettazione della parte anteriore delle automobili, in modo che, in caso di collisione con un essere umano vulnerabile, venga inflitto il minor danno possibile al soggetto sfortunato. Nonostante ciò, la velocità dovrà essere ridotta a 40 km/h perché queste misure abbiano senso. I requisiti su questo punto avrebbero dovuto essere più severi, al pari del limite di tempo. Dopotutto, sul mercato esistono già prodotti che offrono una protezione decisamente maggiore ai pedoni senza compromettere la sicurezza del conducente o dei passeggeri.</p>
      <p sl="da">Non è colpa del relatore se si procede così lentamente. Vi sono molte indicazioni di un altro caso di lobbying da parte, in particolare, dell’industria automobilistica tedesca che, attualmente, si trova in posizione estremamente reazionaria rispetto al resto dell’industria europea. Sarebbe deprimente se questa fosse la ragione per cui abbiamo, ancora una volta, una proposta limitata rispetto al nostro desiderio e cioè al desiderio di avere meno morti e meno feriti sulle strade. Perché crediamo semplicemente alle affermazioni l’industria automobilistica – e le abbiamo appena sentite ripetute ancora una volta – che la tecnologia non sia ancora sufficientemente avanzata? Non è vero! Spero davvero che, ora, i miei colleghi deputati votino a favore dell’emendamento n. 25.</p>
    </intervention>
    <intervention id="2-455" speaker_id="22861" name="Seán Ó Neachtain" is_mep="True" mode="spoken">
      <p sl="ga">a nome del gruppo UEN . – Signor Presidente, le morti sulla strada vengono riportate sui mezzi di comunicazione su base quotidiana. Gli incidenti automobilistici, i pedoni colpiti sulla strada dalle automobili – ogni morte una tragedia, per poi diventare parte delle statistiche alla fine dell’anno. E’ nostra responsabilità, sia come Stati membri che come Unione, cercare di ridurre quei numeri riportati dalle statistiche e proteggere i nostri cittadini da tali tragedie.</p>
      <p sl="ga">Le morti sulla strada si possono prevenire e io vorrei complimentarmi con l’onorevole Ferrari per la sua eccellente relazione e felicitarmi per la collaborazione tra Consiglio, Parlamento e Commissione in merito a questo tema.</p>
      <p sl="ga">Il titolo della proposta fa riferimento agli utenti vulnerabili della strada e a coloro che ne soffrono maggiormente. Innanzi tutto, bisogna dire che i pedoni, spesso, sono vittime innocenti degli incidenti automobilistici, eppure sono coloro che soffrono di più. Nel mio paese, l’Irlanda, è stato dimostrato recentemente che è più probabile che una persona anziana muoia a causa di un incidente stradale rispetto alle persone con età inferiore ai 65 anni. L’Irlanda, ovviamente, non è un’eccezione. Più di 8 000 persone muoiono sulle strade europee ogni anno a causa degli incidenti.</p>
      <p sl="ga">Negli anni recenti sono state avanzate proposte per proteggere i più vulnerabili e, sebbene vi siano stati dei miglioramenti, vale la pena di ricordare che, a causa del fatto che i politici si sottraggono alle proprie responsabilità, vi saranno ulteriori conseguenze tragiche.</p>
      <p sl="ga">Ho parlato della preziosa collaborazione fra le Istituzioni europee nell’elaborazione di questa relazione. Perché ne nascano dei risultati, gli Stati membri dovranno lavorare in stretta collaborazione e le autorità nazionali dovranno impegnarsi nei confronti degli utenti della strada. La responsabilità è nostra, in quanto legislatori e dovremo operare uniti se vorremo raggiungere il nostro obiettivo.</p>
    </intervention>
    <intervention id="2-456" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL . – Signor Presidente, sappiamo che l’automobile, ormai da molto tempo, ha guadagno sempre più terreno. Nei paesi e nelle città, intere zone che una volta erano di dominio dei pedoni, dei giochi dei bambini, degli alberi, dei parchi, dei giardini oppure erano rotaie dei tram sono state trasformate, fra il 1950 e il 1980, in spazio per le automobili. Persino le strade di campagna sono state allargate o integrate con autostrade ad ampia percorrenza. D’altro canto, il trasporto pubblico è diventato sempre più costoso, mentre sono stati tagliati percorsi e frequenze. Persino la costruzione di reti ferroviarie sotterranee non è sempre avvenuta per rendere più veloce il trasporto pubblico e fornire posto per un numero sempre maggiore di passeggeri; è stata, piuttosto, ragione per fare maggior spazio per le automobili sulle strade sopra le gallerie ferroviarie sotterranee.</p>
      <p sl="nl">Oggi, l’ubicazione dei posti di lavoro e la mancanza di modi di trasporto alternativi ha condannato molti a viaggiare in automobile. Questo comporta l’uso di grandi spazi e il consumo di molta energia, è nocivo alla qualità dell’aria e causa un livello elevato di rumorosità inutile. Principalmente, tuttavia, rappresenta un pericolo per i pedoni e i ciclisti, condannati a condividere la scarsità di spazio pubblico con le automobili.</p>
      <p sl="nl">Quando noi, in questo Parlamento, parliamo di misure per la protezione dei pedoni e degli altri utenti vulnerabili della strada, tristemente, non ci riferiamo per la maggior parte dei casi ad alternative all’automobile ma piuttosto a come possiamo progettare le automobili in modo da limitare i danni derivanti da eventuali collisioni. Per anni abbiamo concentrato le nostre discussioni in questa sede sui fari, sui sistemi di frenata e sulle caratteristiche frontali dei veicoli che possono causare lesioni ai pedoni. La Commissione europea ora propone di sostituire le direttive del 2003 e del 2005, che prevedevano che gli Stati membri incorporassero nelle proprie normative nazionali misure di sicurezza migliori, con un regolamento tramite il quale l’Unione europea impone direttamente una propria normativa. La scelta del regolamento propone un modo veloce perché le società di progettazione automobilistica offrano livelli elevati di sicurezza ed uniformità, ma non è scevra di svantaggi. Per esempio, negli Stati membri, stiamo relegando sempre più in secondo piano le considerazioni democratiche. Non solo, questo regolamento entrerebbe in vigore dal 2014 e, nel caso della fase II, sarebbe di natura più moderata delle disposizioni della Direttiva esistente.</p>
      <p sl="nl">Sostengol’obiettivo espresso dal relatore, onorevole Ferrari, di introdurre misure di sicurezza al più presto possibile. Il mio gruppo è disposto a sottoscrivere questo modesto miglioramento, perché ogni piccolo passo serve, ma serve molto di più per attuare una situazione di sicurezza reale. Opporsi ad un ulteriore aumento del numero di automobili in circolazione e, ridurne il numero, se possibile, sarebbe il miglior contributo alla sicurezza.</p>
    </intervention>
    <intervention id="2-457" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM . – Signor Presidente, la relazione dell’onorevole Ferrari riguarda la protezione dei pedoni e degli altri utenti vulnerabili della strada. Sono lieto che l’onorevole Ferrari sia riuscito a raggiungere un accordo con il Consiglio in prima lettura. Desidero ringraziarlo per il suo lavoro e complimentami con lui per il valido testo presentato.</p>
      <p sl="nl">Tuttavia, vorrei fare qualche commento. Inizierò dicendo che la protezione dei pedoni e degli altri utenti vulnerabili della strada rappresenta un problema che ho molto a cuore. Come sapete, nel mio paese, i Paesi Bassi, gli utenti più vulnerabili della strada costituiscono una grande parte del numero totale degli utenti della strada; tale proporzione risulta particolarmente significati nel caso del traffico pendolare e scolastico. Stanno acquisendo importanza anche l’andare a piedi e l’andare in bicicletta a scopo ricreativo. Questi pedoni e ciclisti sono molto preziosi per la nostra società in quanto camminare e andare in bicicletta sono molto positivi sia per l’ambiente che per la salute dei cittadini stessi, a patto che la qualità dell’aria sia buona.</p>
      <p sl="nl">Molti dei viaggi in automobile effettuati nelle città e nei paesi europei sono inferiori ai cinque chilometri. Risulta pertanto importante incoraggiare i cittadini a scegliere modalità di trasporto pulite e salutari che offrano loro maggiore protezione, in quanto utenti della strada più vulnerabili. Detto questo, sebbene abbia appena lodato i Paesi Bassi per l’alto numero di cittadini che vanno in bicicletta o a piedi, debbo dire che un numero crescente di cittadini non permette ai propri figli di percorrere la breve distanza fra casa e scuola a piedi o in bicicletta, per timore degli incidenti stradali.</p>
      <p sl="nl">Le misure inserite nel compromesso contribuiranno senza dubbioa ridurre la frequenza degli incidenti e i danni provocati. Per questa ragione, accolgo con favore questo compromesso, sperando che, ciononostante, vi sia un numero sempre maggiore di cittadini che scelge di viaggiare in bicicletta e a piedi, anziché in automobile, nel proprio centro abitato.</p>
      <p sl="nl">Per contro, dobbiamo stare attenti a non scivolare in una situazione in cui si tenti di ridurre a zero i rischi della strada, perché è impossibile escludere tutti i rischi. E’ altrettanto importante sensibilizzare gli automobilisti rispetto alla propria responsabilità. Tutte le misure che vengono attuate in questa area politica dovrebbero sottolineare che gli utenti della strada sono responsabili in prima persona della propria sicurezza e di quella degli altri utenti.</p>
      <p sl="nl">Vorrei concludere dicendo qualche parola sulla normativa proposta. Sono d’accordo sulla scelta di un regolamento rispetto ad una direttiva. Questo toglie ambiguità all’applicazione di questo importante strumento legislativo, prevenendo il rischio dell’insorgere di diversità fra gli Stati membri rispetto alla protezione dei pedoni e degli altri utenti più vulnerabili della strada. Mi compiaccio inoltre del fatto che questa nuova proposta dedichi più attenzione delle direttive del 2003 e del 2005 ai sistemi di sicurezza attivi. Le soluzioni attive, come i “dispositivi di assistenza alla frenata”, hanno il vantaggio rispetto ai sistemi di sicurezza passivi di prevenire molti effetti avversi aggiuntivi in casi di incidente, come i blocchi e gli ingorghi del traffico e i danno immateriali, i quali non possono essere limitati attraverso l’applicazione dei sistemi di sicurezza passivi.</p>
      <p sl="nl">Desidero, come ultimo punto, aggiungere, che ritengo positivi due aspetti procedurali di questo regolamento. Sono a favore dell’anticipo delle date di adeguamento dei requisiti per l’omologazione. La sicurezza dei pedoni e degli altri utenti vulnerabili della strada non è argomento su cui possiamo permetterci di perdere tempo. Inoltre, sono favorevole alla procedura di codecisione per gli emendamenti all’articolo 11. Non è auspicabile che gli emendamenti essenziali vengano effettuati secondo la procedura di comitatologia.</p>
    </intervention>
    <intervention id="2-458" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, gli esseri umani non sono in possesso di zone infrangibili. Gli eventi possono accadere con grande velocità e comportare lesioni gravi, come abbiamo visto recentemente nella partita di calcio Francia-Italia, in cui è apparso chiaro in modo lampante che Franck Ribéry si era fratturato una gamba.</p>
      <p sl="de">Proprio perché le persone non hanno zone infrangibili, dobbiamo garantire che gli utenti della strada dotati di una quantità inferiore di metallo vengano protetti nei confronti di chi ne ha di più. Dobbiamo fare in modo che le dotazioni tecniche degli autoveicoli siano tali da lasciare via di scampo ai pedoni. Questo testo richiede un pacchetto di sistemi di sicurezza passivi e attivi. E noi giustamente richiediamo un aggiornamento continuo. In effetti, vogliamo che vengano stabiliti termini adeguati per i costruttori di automobili, in modo da raggiungere i nostri obiettivi in un lasso di tempo ragionevole.</p>
      <p sl="de">Una cosa non va dimenticata, tuttavia, sebbene non faccia necessariamente parte di questo regolamento, pur essendovi collegata: la psicologia. Non dobbiamo far credere ai conducenti e ai pedoni che godono di un livello di sicurezza superiore alla realtà. Partendo da questo aspetto, mi sembra giusto chiedere che vengano previste delle misure di accompagnamento anche in altre aree. Abbiamo bisogno di un pacchetto generale che abbracci tutte le questioni, e i vari legislatori, tanto a livello europeo che a livello nazionale, dovrebbero procedere con la dovuta cautela, per assicurarsi che questo senso di sicurezza, in ultima analisi, non comprometta la sicurezza più di quanto la garantisce.</p>
      <p sl="de">Un ultimo punto: come hanno già fatto altri colleghi, vorrei ringraziare il relatore, onorevole Ferrari, per l’ottimo lavoro svolto. Nella commissione per i trasporti e il turismo abbiamo raggiunto un accordo sulle sue proposte, dopo una discussione soddisfacente – e ciò, mi sembra, sia accaduto anche a livello di Consiglio. Il merito va tutto all’onorevole Ferrari, per lo meno per quanto riguarda questo aspetto. Abbiamo un consenso in prima lettura, e questo è un ottimo segno. La ringrazio davvero molto!</p>
    </intervention>
    <intervention id="2-459" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Nel 2007 i morti sulle strade dell’Unione sono stati circa 43 000 e 1,7 milioni sono stati i feriti. Ne segue che, ogni anno, la popolazione di una cittadina europea di piccole dimensioni scompare dall’Europa e i costi economici di questi incidenti sono pari a 200 miliardi di euro, ovvero il 2 per cento del PIL comunitario. Ogni anno, 8 000 persone che partecipano al traffico stradale in qualità di pedoni o di ciclisti vengono uccise nel corso di incidenti stradali. In aggiunta a ciò, ogni anno, circa 300 000 persone, pedoni o ciclisti, vengono ferite sulle strade. Per questa ragione, chiedo di intraprendere un’azione a favore della protezione di queste categorie di partecipanti al traffico stradale.</p>
      <p sl="ro">L’Europa deve investire nella ricerca nell’industria automobilistica, nei nuovi materiali e nella progettazione di veicoli più sicuri, dotati di sistemi di protezione frontale e di sistemi anticollisione. L’introduzione di sistemi di assistenza alla frenata e di altre tecnologie per la sicurezza attiva permettono di fare un passo avanti nel miglioramento della protezione degli utenti vulnerabili della strada. Oltre a ciò, tuttavia, l’Europa deve migliorare anche le proprie infrastrutture stradali.</p>
      <p sl="ro">Questo regolamento ha implicazioni di grande importanza in quanto, a 6 anni dalla sua entrata in vigore, verranno vietate l’immatricolazione, la vendita o la messa in circolazione di nuovi veicoli di categoria N1 che non posseggano i requisiti tecnici atti a garantire la protezione dei pedoni. Il futuro di questo regolamento dipenderà dai sistemi di approvazione utilizzati negli Stati membri. Vorrei inoltre puntualizzare l’importanza dell’educazione dei pedoni e dei ciclisti: essi devono conoscere e rispettare il codice della strada, devono rispettare la segnaletica e i ciclisti devono indossare equipaggiamenti di protezione.</p>
    </intervention>
    <intervention id="2-460" speaker_id="28296" name="Paweł Bartłomiej Piskorski" is_mep="True" mode="spoken">
      <p sl="pl">Signor Presidente, signor Commissario, vorrei innanzi tutto ringraziare l’onorevole Ferrari e complimentarmi con lui per questa relazione. Il livello di compromesso che percorre tutta la relazione è qualcosa di cui il Parlamento europeo può andare fiero.</p>
      <p sl="pl">Gli argomenti di cui stiamo trattando possono davvero portare conforto e sollievo alla gente. Parliamo di statistiche. Di quanto siano inaffidabili le statistiche. Non si tratta solamente della perdita di circa un migliaio di esseri umani ogni anno, di persone morte in incidenti di vario genere. Si tratta anche di decine di migliaia di esseri umani che vengono feriti in incidenti di questo tipo e che sono pedoni o ciclisti.</p>
      <p sl="pl">Con i nostri regolamenti indubbiamente stiamo facendo piccoli passi avanti, e dobbiamo costantemente tenere a mente che questa relazione non potrà né risolvere né cancellare il problema in generale. Appare chiaro che dobbiamo trovare vari strumenti; dobbiamo trovare strumenti che si rifacciano al codice della strada, ai limiti di velocità, alle corsie di percorrenza, e che garantiscano il maggior livello di sicurezza possibile. Tuttavia, vorrei chiarire con precisione , che la relazione dell’onorevole Ferrari non solo punta nella direzione giusta, ma rappresenta anche un documento significativo che potremo presentare alle nostre realtà nazionali; potremo presentarlo ai nostri elettori come qualcosa di concreto a cui il Parlamento europeo sta dedicando la propria attenzione e tramite il quale la realtà viene cambiata per il meglio e a vantaggio dei cittadini.</p>
      <p sl="pl">Naturalmente, comprendo e condivido le argomentazioni del mondo dell’industria rispetto alle imposizioni ma non dobbiamo dimenticare che la nostra Unione europea è un organismo talmente grande da rendere necessario che si stabiliscano norme che devono derivare, in termini economici, dalle dimensioni del mercato ed essere adeguate alle dimensioni e alla ricettività di questo mercato.</p>
      <p sl="pl">Infine, vorrei chiarire che la questione della protezione dei pedoni e dei ciclisti è importante non soltanto rispetto alle aree urbane. In moltissimi paesi, e così pure in Polonia, si tratta di una questione che tocca le aree rurali, dove ogni giorno moltissime persone si muovono in zone adiacenti alle autostrade. Anche in questo senso, trovo ottima la relazione dell’onorevole Ferrari in quanto segna un ulteriore progresso in questa direzione.</p>
    </intervention>
    <intervention id="2-461" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Signor Presidente, signor Commissario, onorevoli colleghi, la mobilità è un diritto fondamentale di ogni individuo. Essa rappresenta anche il fondamento del dinamismo economico, culturale, sociale ed ecologico della società stessa. Tuttavia non rappresenta una benedizione fino a quando non sia in grado di minimizzare il pericolo alla vita e alla salute degli utenti della strada. L’attualità dell’importanza della maggiore protezione dei pedoni e degli altri utenti vulnerabili della strada non è venuta meno nell’ultimo decennio. Nonostante sia aumentata notevolmente la densità del traffico, è diminuito, nello stesso periodo, seppur non nella misura auspicabile, il numero di incidenti e la gravità delle lesioni nei confronti dei pedoni e di altri utenti vulnerabili della strada nel corso di collisioni con la parte frontale dei veicoli, sia di quelli dotati che di quelli sprovvisti di sistemi di protezione frontale.</p>
      <p sl="de">Accolgo con grande favore un regolamento che implichi l’ampliamento dell’impegno dei fabbricanti di veicoli per migliorare le misure passive per la protezione dei pedoni attraverso l’utilizzo di componenti attive dei veicoli – ed esprimo i miei particolari ringraziamenti in tal senso. I sistemi di assistenza alla frenata sono in grado di risolvere la conflittualità degli obiettivi energetici, ambientali e relativi alla sicurezza. I sistemi attualmente disponibili comporteranno un grande sviluppo nella prevenzione degli incidenti. Un ulteriore potenziale deriverà dal progresso in campo tecnico, abbinato allo sviluppo delle tecnologie informatiche e delle comunicazioni. Pare proprio che la “macchina intelligente” sia dietro l’angolo.</p>
      <p sl="de">Ciononostante, bisogna stare attenti: possiamo fare appello a tutte le misure di sicurezza per i veicoli che vogliamo ma, se i cittadini comuni non possono permettersi di acquistare una nuova automobile sicura, non avremmo raggiunto nessuno scopo! Già ora, l’età media dei nostri veicoli è di 10 anni. I giovani, peraltro, trovano che i veicoli nuovi e sicuri siano al di fuori della loro portata. Eppure è questo ciò che vogliamo, o mi sbaglio?</p>
    </intervention>
    <intervention id="2-462" speaker_id="23805" name="Zita Gurmai" is_mep="True" mode="spoken">
      <p sl="hu">Signor Presidente, signor Commissario, onorevoli colleghi, in qualità di responsabili delle decisioni dobbiamo renderci conto che ogni provvedimento preso ha un effetto che va oltre l’area a cui era diretto e che può addirittura essere in contraddizione con gli obiettivi prefissi. In virtù della difesa dell’ambiente, abbiamo pubblicizzato l’uso della bicicletta e del trasporto pubblico, ma abbiamo pensato a noi stessi, alla gente? I pedoni e i ciclisti sono senza difese e spesso le loro vite vengono messe a repentaglio dai veicoli. In Europa, ogni anno vengono uccisi 8 000 utenti vulnerabili della strada e altri 300 000 vengono feriti. Vorrei pertanto ringraziare il collega onorevole Ferrari per il lavoro svolto. E’ chiaro che il suo lavoro ambisce a rafforzare la proposta della Commissione. Sono convinta che l’impegno per la riduzione degli incidenti stradali verrebbe amplificato dalla riduzione del tempo dedicato alla preparazione dell’introduzione del pacchetto di provvedimenti contenuto nel regolamento per rafforzare i sistemi di sicurezza attivi. Lo sviluppo di sistemi anticollisione efficaci potrebbero portare ad un miglioramento della protezione dei pedoni. Concordo con l’onorevole Koch che tali sistemi dovrebbero essere adeguati in termini di costi e pertanto essere alla portata dei cittadini. Oltre al miglioramento continuo delle tecnologie di sicurezza attive, i fabbricanti dovrebbero anche dedicare un’attenzione continua allo sviluppo delle misure di sicurezza passive, essendo entrambe necessarie al fine di raggiungere gli obiettivi che ci siamo prefissi. Penso che sia importante garantire di essere costantemente in grado di verificare le nuove opzioni tecnologiche che vengono rese disponibili, rispetto alle modifiche che apportiamo alla tecnologia. Ringrazio per l’attenzione.</p>
    </intervention>
    <intervention id="2-463" speaker_id="38600" name="Bilyana Ilieva Raeva" is_mep="True" mode="spoken">
      <p sl="bg">Signor Presidente, signor Commissario, onorevoli colleghi, riconosco l’impegno delle Istituzioni europee per ridurre il numero degli incidenti e delle vittime della strada.</p>
      <p sl="bg">Il numero di persone uccise o ferite rappresenta un enorme problema umanitario, sanitario, finanziario, sociale e demografico e il costo di questa tragedia comporta diverse implicazioni negative sulla qualità della vita, sullo sviluppo sostenibile e, non da ultimo, sul riscaldamento globale. Per questi motivi, mi permetto di invitarvi ad approvare misure e leggi più severe al fine di ampliare la portata delle norme esistenti e di attuare le migliori prassi europee e fare sì che diventino vincolanti in tutti gli Stati membri. Propongo l’adozione di una linea comune nel monitoraggio, nel controllo e nell’applicazione di sanzioni in tutti i paesi dell’Unione europea e, soprattutto, lo sviluppo di una linea politica finalizzata che stimoli gli Stati membri a limitare il numero di vittime della strada facendo in modo che questo non superi in misura significativa la media dell’UE. Ho fiducia che, in futuro, la nostra politica comune in materia di strade dell’Unione europea porti ad un miglioramento della qualità del controllo e del monitoraggio delle strade.</p>
    </intervention>
    <intervention id="2-464" speaker_id="28178" name="Miroslav Mikolášik" is_mep="True" mode="spoken">
      <p sl="sk">Le statistiche ci mostrano che, ogni anno, sulle nostre strade, non meno di 8 000 pedoni e ciclisti vengono uccisi e 300 000 vengono feriti. Queste cifre allarmanti dimostrano l’importanza di attuare un regolamento più efficace e rigido per ridurre il numero di morti e feriti fra i pedoni e gli altri utenti vulnerabili della strada.</p>
      <p sl="sk">Sottoscrivo la richiesta del relatore che il calendario per l’attuazione del nuovo regolamento sia ridotto rispetto alla proposta della Commissione. Per esempio, per quanto riguarda il BAS (dispositivo di assistenza alla frenata) sulle automobili, il tempo di applicazione stimato è di 33 mesi, mentre, in realtà, si tratta di un processo abbastanza semplice.</p>
      <p sl="sk">Concordo anche con la tesi secondo cui è importante controllare costantemente le soluzioni tecniche nel campo della sicurezza, con l’obiettivo di rafforzare la sicurezza dei pedoni e, particolarmente, dei ciclisti. Da ultimo, ma non per importanza, vorrei esprimere la mia convinzione che la limitazione del traffico automobilistiche nei centri urbani e l’uso dei mezzi di trasporto pubblici e della bicicletta rappresentino un metodo indiretto importante perché ognuno possa contribuire alla sicurezza dei pedoni sulle nostre strade.</p>
    </intervention>
    <intervention id="2-465" speaker_id="4751" name="Bart Staes" is_mep="True" mode="spoken">
      <p sl="nl">Signor Presidente, signor Commissario, onorevoli colleghi, la questione di cui stiamo discutendo potrà sembrare molto tecnica; di sicuro è molto importante. Essa dimostra la portata dell’Unione. Mette in chiaro che l’Unione europea è davvero importante. Sono decisamente d’accordo con l’unificazione in un unico regolamento della direttiva del 2005 sui sistemi di protezione frontali e la direttiva del 2003 sulla protezione dei pedoni e degli altri utenti vulnerabili della strada. In questo senso, non comprendo il commento dell’onorevole Meijer del gruppo GUE/NGL.</p>
      <p sl="nl">Vorrei sottolineare che ho preso la parola in questo dibattito perché tratta di una questione che ho molto a cuore: nel 2003 ero relatore per parere della commissione l’ambiente, la sanità pubblica e la sicurezza alimentare sulla direttiva del 2003, il cui relatore era l’onorevole Vermeer. Sono entusiasta della relazione e della proposta dell’onorevole Ferrari. Sono anche molto soddisfatto della scelta di sistemi attivi, della scelta dell’ABS. Sono d’accordo con l’osservazione dell’onorevole El Khadraoui che queste norme debbano venire applicate anche ai furgoni. Credo che possiamo giustamente affermare che queste norme, presto, potranno garantire una sostanziale riduzione nel numero di tragedie che colpiscono le famiglie europee.</p>
    </intervention>
    <intervention id="2-466" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione. − Signor Presidente, onorevoli deputati, innanzi tutto, giusto per essere chiari, vorrei sottolineare che, purtroppo, ogni anni, perdono la vita sulle nostre strade più di 8 000 persone. Questo dato riguarda gli incidenti sulle strade che coinvolgono il gruppo di cittadini più vulnerabile: pedoni e ciclisti. Non solo, si tratta di un dato del 2004 ed è riferito all’UE-25. Ne segue che il dato effettivo è più alto.</p>
      <p sl="de">In secondo luogo, sono d’accordo con coloro che affermano che si potrebbe fare molto di più per proteggere questo gruppo altamente vulnerabile attraverso una serie di provvedimenti nel campo della gestione del traffico, della sicurezza stradale, delle infrastrutture della viabilità e dei regolamenti della strada. Anche su questo punto, la Commissione si trova pienamente d’accordo. A questo punto, tuttavia, parliamo delle soluzioni tecniche offerte dai veicoli stessi.</p>
      <p sl="de">In terzo luogo, pertanto, nel gruppo ad alto livello “CARS 21” (quadro normativo competitivo nel settore automobilistico per il XXI secolo), che aveva il compito di discutere del futuro dell’industria automobilistica europea e di formulare raccomandazioni in merito, vi è stata chiarezza totale sul fatto che, a lungo termine, l’industria automobilistica europea potrà avere successo soltanto se è in grado di offrire non solo le automobili tecnicamente migliori e più pulite del mondo, ma anche quelle più sicure. Quindi, i provvedimenti oggetto del nostro accordo in questa sede trovano il pieno sostegno dei costruttori europei.</p>
      <p sl="de">Infine, concordo con coloro che dicono che la questione non finisce qui. Dobbiamo tenere d’occhio le soluzioni tecniche che vengono sviluppate. Io stesso ho già visto la tecnologia del futuro in fase di sviluppo e mi è anche stato concesso di collaudarla in alcuni autoveicoli. Queste nuove soluzioni tecniche, quali il controllo di distanza automatico e il riconoscimento di ostacolo automatico sono già disponibili in alcuni veicoli all’avanguardia. Bisogna dire, tuttavia, che non sono normalmente disponibili.</p>
      <p sl="de">Nonostante questo, possiamo già vedere dove sta conducendo tutto ciò e che, fra qualche anno, potremo discutere dei passi successivi. Vi ringrazio per l’ampio consenso che la proposta della Commissione ha ricevuto in questa sede. Sono convinto che stiamo contribuendo alla sicurezza europea in modo utile e importante.</p>
    </intervention>
    <intervention id="2-468" speaker_id="38849" name="Francesco Ferrari" is_mep="True" mode="spoken" role="relatore">
      <p sl="it">Signor Presidente, onorevoli colleghi, io innanzitutto desidero ringraziare gli intervenuti, anche perché credo che è un lavoro fatto insieme e credo che dimostra la validità che sia il Parlamento, ma specialmente anche la Commissione, siano riusciti a mettere insieme una proposta secondo me, con i tempi che corrono, abbastanza significativa e importante.</p>
      <p sl="it">Anche perché il problema grosso – volevo dare una risposta anche al primo intervento – non è l’aumento del peso delle macchine, facendo il miglioramento delle macchine. Anzi, le macchine da anni sono sempre diventate meno pesanti, anche perché la tecnologia, la scienza, la ricerca ci ha portato a questo sistema.</p>
      <p sl="it">Credo anche qui, la roba più importante secondo me è che l’80% degli incidenti mortali avviene nei centri abitati, cioè a 35, 40, 50 chilometri all’ora. Significa che il problema non è solo sull’autostrada con la velocità, il problema è che tanti morti vulnerabili avvengono proprio nei centri abitati, a 40 chilometri all’ora. Significa che bisogna trovare dei sistemi tecnici che ci permettano anche, se c’è un incidente, di fare meno danni possibili. Ecco perché il secondo aspetto secondo me è importante e quindi devo ringraziare il Commissario e la Commissione della volontà che hanno avuto a fare proprio un sistema del genere in questo regolamento.</p>
      <p sl="it">L’altro concetto di fondo, io mi domando: cosa costano 300.000 incidenti per le casse delle casse mutue o degli ospedali, per la sanità di ogni singolo Stato? Cosa costa? Ecco perché, anche qui, se ci sono meno incidenti c’è anche meno sistema anche dei debiti dei pagamenti, specialmente degli ospedali e specialmente dell’assistenza.</p>
      <p sl="it">In più c’è anche che se qualcuno è ferito al 70 o all’80% significa che lì c’è una pensione da mantenere e via dicendo. Ecco perché credo che sia il Parlamento europeo, ma specialmente anche la Commissione, hanno ritenuto opportuno fare questo provvedimento di regolamento perché vada in funzione in tutti gli Stati e che veda specialmente la ricerca della tecnologia a dare quello spazio entro cinque anni quando il Consiglio potrà vedere se la tecnologia ha fatto i passi più avanti, può vedere anche che si possa modificare anche quel sistema.</p>
      <p sl="it">Ecco perché vi dico e ringrazio tutti gli intervenuti, ringrazio il Presidente e credo che domani il voto favorevole è un successo del Parlamento europeo e specialmente di chi ha operato in questi tempi.</p>
    </intervention>
    <intervention id="2-469" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 18 giugno 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-470" speaker_id="23938" name="John Attard-Montalto" is_mep="True" mode="written">
      <p sl="en">I pedoni devono essere protetti nel miglior modo possibile. Continua ad aumentare il numero di incidenti aventi come vittime i pedoni. Le ragioni posso essere molteplici. Quella peggiore è la guida spericolata o in stato di ubriachezza.</p>
      <p sl="en">I conducenti che causano incidenti mortali devono sostenere la responsabilità delle proprie azioni. Purtroppo, penso che, nel mio paese, tre siano le cause principali di incidenti che coinvolgono i pedoni.</p>
      <p sl="en">Primo: un grande numero di conducenti ha ottenuto la patente di guida in modo illecito. Il governo non ha risposto in modo soddisfacente quando è stato scoperto questo dato di fatto.</p>
      <p sl="en">Secondo: a Malta e a Gozo, lo stato dei marciapiedi è spesso disastrato. Il governo non è stato in grado di fornire dei marciapiedi nemmeno nelle due capitali gemelle della Valletta e di Victoria. Questa è una vergogna.</p>
      <p sl="en">Terzo: i tribunali maltesi sono troppo indulgenti quando si tratta di giudicare conducenti che hanno causati incidenti mortali. Sarebbe proprio ora che i magistrati condannassero alla detenzione gli autisti che causano la morte di terzi a causa della guida spericolata o in stato di ubriachezza – piuttosto che decretare la sospensione della pena, cosa inaudita in molti paesi europei.</p>
    </intervention>
  </section>
  <section id="creitem43" title="16. Adeguamento di determinati atti conformemente alla decisione 1999/468/CE del Consiglio, modificata dalla decisione 2006/512/CE – Adeguamento alla procedura di regolamentazione con controllo (prima parte) – Adeguamento di determinati atti alla decisione 1999/468/CE del Consiglio, modificata dalla decisione 2006/512/CE – Adeguamento alla procedura di regolamentazione con controllo (terza parte) (discussione)">
    <intervention id="2-472" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta</p>
      <p sl="unknown">la relazione di József Szájer, a nome della commissione giuridica, sulla proposta di regolamento del Parlamento europeo e del Consiglio che adegua alla decisione 1999/468/CE del Consiglio, modificata dalla decisione 2006/512/CE, determinati atti soggetti alla procedura di cui all’articolo 251 del trattato, per quanto riguarda la procedura di regolamentazione con controllo – Prima parte (COM(2007)0741 – C6-0432/2007 – 2007/0262(COD)) (A6-0088/2008); e</p>
      <p sl="unknown">la relazione di József Szájer, a nome della commissione giuridica, sulla proposta di regolamento del Parlamento europeo e del Consiglio che adegua alla decisione 1999/468/CE del Consiglio, modificata dalla decisione 2006/512/CE, determinati atti soggetti alla procedura di cui all’articolo 251 del trattato, per quanto riguarda la procedura di regolamentazione con controllo – Terza parte [COM(2007)0822 – C6-0474/2007 – 2007/0282 (COD)] (A6-0086/2008).</p>
    </intervention>
    <intervention id="2-473" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, il “fascicolo comitatologia” ha due caratteristiche principali. Da un lato, è estremamente tecnico, e probabilmente qualsiasi cittadino comune lo troverebbe di difficile comprensione. Dall’altro, riveste una grande importanza, in quanto tratta del modo in cui il Parlamento esercita il proprio controllo sull’attuazione degli atti. La riforma del 2006 della decisione sulla comitologia ha introdotto un’azione denominata “procedura di regolamentazione con controllo”, la quale concedeva al Parlamento il diritto di veto su provvedimenti di portata generale che modifichino un atto giuridico adottato in codecisione.</p>
      <p sl="en">Entro la fine del 2006, erano già stati resi conformi con la nuova procedura 26 atti denominati come particolarmente urgenti, il che garantisce il rafforzamento del ruolo del Parlamento e sono felice di costatare che oggi siamo pronti ad accogliere dei progressi ulteriori.</p>
      <p sl="en">Tra il novembre del 2007 e il febbraio del 2008 la Commissione ha proposto di allineare alla nuova procedura con controllo oltre 220 atti. Per facilitare l’esame di questi fascicoli da parte del Parlamento e del Consiglio abbiamo optato per il raggruppamento delle proposte secondo il cosiddetto approccio delle “proposte omnibus”: ne sono state adottate quattro.</p>
      <p sl="en">La Commissione è ora molto soddisfatta di vedere che un accordo in prima lettura è possibile sulla prima e terza proposta omnibus e che sono state raggiunte delle soluzioni di compromesso buone ed eque tra le tre Istituzioni. Vorrei ringraziare in modo particolare il relatore e le commissioni parlamentari che hanno lavorato molto a fondo e molto rapidamente.</p>
      <p sl="en">La Commissione vorrebbe formulare la dichiarazione seguente. Nel contesto della revisione della direttiva 2005/36/CE, come previsto dall’articolo 60 della direttiva, la Commissione provvederà a verificare in particolare l’attuazione dei suoi poteri delegati ai sensi dell’articolo 61 clausola di deroga della direttiva.</p>
      <p sl="en">La Commissione esprime il proprio appoggio alla volontà politica di procedere su questo argomento e alla volontà del Parlamento di procedere il più velocemente possibile. Ci si augura di vedere un forte impegno anche da parte del Consiglio. Solleverò il problema con la Presidenza francese e ho fiducia che si attiverà in merito a questo fascicolo. Continueremo a lavorare in stretto contatto con le due Istituzioni al fine di raggiungere un accordo sulle due proposte omnibus rimanenti.</p>
    </intervention>
    <intervention id="2-474" speaker_id="23821" name="József Szájer" is_mep="True" mode="spoken" role="relatore">
      <p sl="hu">Signor Presidente, signora Vicepresidente, vorrei innanzi tutto ripetere quello che ha detto la Vicepresidente della Commissione, e cioè che stiamo trattando una questione duplice. Da un lato abbiamo problematiche decisamente tecniche – e vorrei aggiungere che è compito nostro risolvere i problemi tecnici ed eseguire i compiti che ne derivano e pertanto sono problematiche che dobbiamo comprendere. Dall’altro, fornisce ai cittadini una nuova opportunità, in quanto la nuova procedura che comporta il controllo permette ai cittadini, per la prima volta, di controllare, attraverso i propri rappresentanti eletti direttamente e liberamente, le misure attuative e quelle normative della Commissione europea.</p>
      <p sl="hu">Avrete sentito molti racconti, fatti circolare principalmente dai circoli euroscettici, su come la Commissione e la burocrazia europee vogliano regolamentare tutta una serie di questioni apparentemente futili. Conosciamo tutti alcune di queste questioni – dalla dimensione delle uova al colore della paprika, abbondano i racconti dell’orrore. Ovviamente, non sappiamo se questi racconti siano veritieri o meno ma, tuttavia, i miti sulla burocrazia di Bruxelles si sono dimostrati resistenti alla storia. Una delle ragioni per cui sono durati nel tempo è che, finora, il Parlamento europeo non era dotato di poteri di controllo effettivi ed efficaci in merito alle misure normative delegate alla Commissione.</p>
      <p sl="hu">Il processo attuale, che si concluderà con le due votazioni di domani, permetterà al Parlamento di esercitare, almeno in parte, questa sorta di potere di controllo da ora in avanti, tali misure normative verranno sottoposte a controllo politico. Per quanto riguarda quello che viene abitualmente chiamato problema del deficit democratico, debbo affermare che si tratta di un passo avanti significativo. E, devo dire che si tratta di un bel passo avanti per quanto riguarda l’eliminazione del deficit democratico senza ricorrere a emendamenti al Trattato. Io mi sono sempre adoperato a questo fine, e lo stesso ha fatto il Parlamento; alla base delle modifiche discusse in questa sede, vi è l’accordo raggiunto tra la Commissione europea e il Parlamento nel 2006. Da parte mia, ho sempre sostenuto che non si dovesse attendere che fosse il Trattato di Lisbona ad estendere questi poteri al Parlamento. Non serve attendere in quanto l’accordo fra le due istituzioni e le proposte di cui stiamo discutendo risolvono in buona parte tali problemi. Inoltre, dubito che chiunque possa dire con certezza quando effettivamente entrerà in vigore il Trattato di Lisbona.</p>
      <p sl="hu">Il Parlamento ha bisogno di questi poteri. Tuttavia, vorrei dare un avvertimento: si tratta di un compito enorme, un compito che il Consiglio porta avanti da molti anni per mezzo dei comitati di comitatologia. Per il Parlamento si tratta di una funzione completamente nuova e si dovrà fare molto lavoro per garantire che siamo effettivamente in grado di esercitare i nuovi poteri che ci sono stati assegnati. Aggiungo che non si tratta solo di essere capaci di esercitare questi poteri come Parlamento europeo; da ora in poi, si tratterà di un obbligo, dal momento che i cittadini europei ci chiederanno di rendere conto, in quanto loro rappresentanti eletti, del modo in cui trattiamo queste questioni. Vorrei ringraziare sinceramente la Commissione per aver fatto queste proposte, e vorrei attirare la vostra attenzione sul fatto che finora solo dodici dei trenta, o piuttosto circa quarantasei, atti compresi nella “Lista 3” sono stati presentati. Vorremmo inviarvi a presentare i rimanenti trentaquattro atti al più presto, in modo che possano venire discussi. Si sono conclusi con successo i negoziati con il Consiglio sulla prima e sulla terza proposta omnibus.</p>
      <p sl="hu">Ho grande fiducia che il Consiglio porterà avanti questo processo – il Consiglio si è impegnato in questo senso – in modo che, se sarà possibile, si possano risolvere le questioni e concludere il processo entro fine anno. Perché ciò accada, ovviamente, tutte le Istituzioni dovranno continuare a collaborare. Un’altra ragione dell’importanza di tutto ciò è che, in questo caso, sia la Commissione che il Consiglio stanno trasferendo importanti poteri costituzionali al Parlamento. Potrei anche aggiungere quanto ciò sia ammirevole e quanto siamo grati di aver ricevuto questi poteri, ma sono convinto che essi abbiano fatto questo passo nell’interesse della democrazia all’interno dell’Unione europea e al fine di eliminare le procedure burocratiche eccessive e garantirle maggiore efficienza, trasparenza e democrazia. Ringrazio le istituzioni per la collaborazione e ringrazio tutte le commissioni per aver lavorato celermente in modo da permettere al Parlamento di risolvere questa questione, perlomeno per quanto riguarda la prima e la terza proposta omnibus. Vi ringrazio per l’attenzione.</p>
    </intervention>
    <intervention id="2-475" speaker_id="28323" name="Oldřich Vlasák" is_mep="True" mode="spoken">
      <p sl="cs">a nome del gruppo PPE-DE . – Signor Presidente, signora Commissario Wallström, onorevoli colleghi, la Commissione europea ha un ruolo insostituibile nell’attuazione della legislazione europea. Ha il compito di attuare la legislazione europea a livello comunitario e garantirne l’osservanza all’interno degli Stati membri. La comitatologia rappresenta uno strumento fondamentale per la gestione di questo processo; trova la propria giustificazione e svolge un ruolo insostituibile nel processo politico e legislativo. Essa venne creata come risposta al bisogno pratico di modificare ed emendare le norme comunitarie, spesso molto tecniche, in modo che si potessero inserire nelle realtà e nelle situazioni effettive. Questo non significa tuttavia che questo sistema sia quello ideale. Nel quadro della comitatologia dobbiamo cercare un equilibrio fra la Commissione, il Consiglio e/o gli Stati membri e il Parlamento europeo.</p>
      <p sl="cs">L’importanza del Parlamento europeo e del suo ruolo nell’adozione della legislazione europea è insostituibile. Non dobbiamo dimenticare tuttavia che la possibilità di controllare l’attuazione degli strumenti legislativi è limitata dal tempo, dalle caratteristiche tecniche e dalla conoscenza. Sono dell’opinione che il Parlamento abbia un coinvolgimento eccessivo in questo processo, il che comporta maggiore burocrazia e compromette il processo stesso. Noi dovremmo avere l’obiettivo diametralmente opposto: quello di diminuire il livello burocratico. Le centinaia di comitati comitatologia, le migliaia di riunioni e decreti attuativi non contribuiscono affatto alla maggiore trasparenza della comitatologia. Io ritengo che dovrebbe esistere un livello superiore di formalizzazione del sistema di comitatologico. Senza dubbio, tutto il sistema deve essere snellito e semplificato. Onorevoli colleghi, la comitatologia, come il Trattato di Lisbona, rappresenta qualcosa che i cittadini non comprendono. Per gli scopi del nostro dibattito sulla comitatologia, dovremmo considerare il “no” irlandese come un avvertimento.</p>
    </intervention>
    <intervention id="2-476" speaker_id="1337" name="Manuel Medina Ortega" is_mep="True" mode="spoken">
      <p sl="es">a nome del gruppo PSE. – Signor Presidente, questa sera il Parlamento ha introdotto una novità. Mi sembra che tutti gli interventi, compreso quello del Commissario, abbiano messo in luce la natura in qualche modo astrusa della comitatologia. E la dimostrazione è nel fatto che non vi è un pubblico presente a seguire la discussione questa sera e, se io dovessi spiegare ai miei elettori cosa sto facendo qui alle undici di sera, avrei delle difficoltà.</p>
      <p sl="es">Mi sembra che questa difficoltà sia stata espressa da vari oratori e credo che, proprio per la nostra preoccupazione di rendere le istituzioni europee un po’ più attraenti, dovremo trovare il modo di spiegare ai cittadini di che cosa stiamo effettivamente discutendo.</p>
      <p sl="es">Naturalmente, il pacchetto di misure di cui discutiamo è piuttosto ampio. Come ha già affermato il Commissario, abbiamo quattro pacchetti omnibus. Abbiamo preso in esame soltanto il primo e il terzo e, articolo per articolo, stiamo verificando quali problemi nascano dal punto di vista dell’attuazione. Come hanno già detto il relatore e altri oratori, si tratta di un esercizio necessario su cui dobbiamo, tuttavia, cercare di fare chiarezza.</p>
      <p sl="es">Forse vale la pena di fare riferimento ad alcuni argomenti. Per esempio la direttiva 76/160/CEE del Consiglio sulla qualità dell’acqua per la balneazione o la direttiva 91/271/CE del Consiglio sul trattamento delle acque reflue urbane. Le procedure che adotteremo avranno conseguenze pratiche per i cittadini; rimane la questione di come renderli consapevoli di ciò.</p>
      <p sl="es">Penso che l’onorevole Szájer abbia compiuto un ottimo lavoro, che all’interno del Parlamento abbiamo cercato di agire con senso di responsabilità, che continueremo a fare altrettanto in futuro e che l’unica cosa che ci resta da fare sia questa parte, far capire ai cittadini quello che facciamo realmente in questa sede, cosa alquanto difficile. Penso che sarà questa la nostra sfida e, se continueremo a fare quello che abbiamo fatto finora e quello che stiamo facendo questa sera, risolveremo il problema in futuro, in modo che il dibattito parlamentare non sia così spoglio come quello di questa sera.</p>
    </intervention>
    <intervention id="2-477" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, l’inclusione del Parlamento europeo nelle procedure di comitatologia si rende necessaria alla luce dello sviluppo delle sue competenze legislative e, in modo particolare, in quanto parte della procedura di codecisione prevista nell’articolo 251 del Trattato. Questa è la direzione seguita dalla decisione del Consiglio del 17 luglio 2006 e dall’articolo 5 bis , che introduce la nuova procedura in base a cui il Parlamento dovrà decidere congiuntamente con il Consiglio in merito alla proposta di certi poteri di attuazione. La nuova “procedura di regolamentazione con controllo” verrà attuata in merito a misure di ambito generale, le quali hanno l’obiettivo di emendare gli elementi non essenziali di uno strumento basilare adottato in conformità con la codecisione.</p>
      <p sl="pl">La decisione del Consiglio ha una portata rivoluzionaria per quanto riguarda l’iter del processo legislativo, in quanto permette al Parlamento di porre il veto ad una proposta della Commissione facendo riferimento ai poteri di attuazione. Ne risulta che sarà possibile modificare una proposta oppure ritornare all’iter legislativo. E’ importantissimo che si adotti il pacchetto di allineamento al più presto, in modo tale che la nuova procedura possa venire applicata immediatamente agli acquis esistenti. Faccio appello pertanto, che nella prossima votazione si adotti la proposta della Commissione che comprende una serie di strumenti legislativi che debbono essere allineati con la nuova procedura, insieme agli emendamenti proposti dai comitati parlamentari competenti.</p>
      <p sl="pl">Contemporaneamente, vorrei sottolineare che il modo in cui il Parlamento utilizzerà il potenziale che ha dinnanzi in questo momento sarà di importanza fondamentale per il successo di questa riforma della comitatologica. Il requisito della maggioranza assoluta dei voti per rifiutare la proposta della Commissione sui poteri di attuazione o sull’estensione della procedura resa necessaria, per esempio, dalla necessità di tradurre i documenti nelle 23 lingue dell’UE potrebbero avere un effetto negativo sull’avanzamento della procedura stessa. Non dobbiamo dimenticare, inoltre, che il Parlamento potrebbe ricevere forti pressioni da vari ambienti, che hanno interesse ad influenzare l’assetto finale dei poteri di attuazione. Inoltre, non si dovranno dimenticare, in termini generali ed organizzativi, l’enorme quantità di strumenti di attuazione che verranno sottoposti al Parlamento in futuro.</p>
    </intervention>
    <intervention id="2-478" speaker_id="23821" name="József Szájer" is_mep="True" mode="spoken" role="relatore">
      <p sl="hu">Signor Presidente, signora Vicepresidente, onorevoli colleghi, non rimane molto da dire e vorrei ringraziare i colleghi che hanno fatto parte, assieme a me, della Commissione giuridica e delle altre commissioni per la loro collaborazione. Vorrei anche ringraziare tutti coloro che hanno lavorato a fianco della Commissione, fornendomi tutta l’assistenza necessaria per gestire questa questione molto complessa e difficile. Sono molto soddisfatto dell’accordo raggiunto con il Consiglio su questo punto e spero che sia possibile concludere il processo in prima lettura. Inoltre, vorrei esprimere la speranza che questo processo continui allo stesso ritmo e con lo stesso entusiasmo per la seconda e quarta proposta omnibus – la quarta mi sembra un po’ più complessa e difficile da trattare. Sono già iniziati i negoziati in merito e ho grande fiducia che si possa arrivare a concludere il processo entro la fine dell’anno, se non prima e che si possa dare inizio al processo ufficiale.</p>
      <p sl="hu">Il Trattato di Lisbona introdurrà questo sistema nel contesto del diritto derivato, ma ritengo che non sarebbe stato corretto perdere due anni senza la procedure di comitatologia. Sono convinto che il Parlamento abbia bisogno di questo processo di apprendimento, che debba imparare a gestire queste questioni. Un intervenuto ha dichiarato quanto sia importante che noi stessi impariamo a distingue tra questioni importanti e non importanti; in effetti il ruolo della legislatura è quello di concentrarsi su questioni di importanza vitale e pertanto deve delegare certi poteri all’esecutivo, in altri termini, alla Commissione. Questo non esclude che dobbiamo mantenere la possibilità e il diritto di controllo sulle misure attuative che essa elabora. I commenti che sono stati espressi sono stati inseriti nelle proposte. Vi ringrazio di cuore per l’attenzione e auguro al Parlamento, alla Commissione e al Consiglio ogni successo nell’esecuzione dei compiti che rimangono da eseguire, considerando che stiamo discutendo della proposta di legge numero sessanta qualcosa e che la gran parte degli atti debbono ancora essere discussi, e che io spero si possa arrivare ad una soluzione di questa questione nella seconda metà dell’anno. Grazie per la vostra attenzione. Grazie per avermi seguito.</p>
    </intervention>
    <intervention id="2-479" speaker_id="23788" name="President" is_mep="True" mode="spoken">
      <p sl="it">La discussione è chiusa.</p>
      <p sl="it">La votazione si svolgerà mercoledì 18 giugno 2008.</p>
    </intervention>
  </section>
  <section id="creitem44" title="17. Contingenti tariffari comunitari autonomi sulle importazioni di alcuni prodotti della pesca nelle Isole Canarie. (discussione)">
    <intervention id="2-481" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Gerardo Galeote, a nome della commissione per lo sviluppo regionale, sulla proposta di regolamento del Consiglio recante apertura e modalità di gestione di contingenti tariffari comunitari autonomi sulle importazioni di alcuni prodotti della pesca nelle Isole Canarie, [COM(2008)0129 – C6-0153/2008 – 2008/0054(CNS) ] (A6-0213/2008).</p>
    </intervention>
    <intervention id="2-482" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, vorrei innanzi tutto ringraziare il relatore, onorevole Gerardo Galeote per la sua relazione, su cui mi dichiaro pienamente d’accordo, e per il modo diligente con cui ha lavorato a questo fascicolo. Noto con piacere il grande sostegno espresso dalla commissione per lo sviluppo regionale per questa proposta.</p>
      <p sl="en">Le Isole Canarie rappresentano una delle regioni più lontane dell’Unione europea e sono caratterizzate dal loro isolamento geografico ed economico. L’Unione europea riconosce da tempo il bisogno di ridurre, eliminare o sospendere in via temporanea le tariffe doganali al fine promuovere la produzione attraverso la facilitazione della fornitura di materie prime. Nel 1991, l’Unione europea ha sospeso, in parte o totalmente, i dazi previsti dalla tariffa doganale comune sulle importazioni nelle Isole Canarie di una serie di prodotti. Nel caso dei prodotti ittici, tali misure sono state applicate soltanto alle materie prime da utilizzarsi nella preparazione di prodotti intesi soltanto per il consumo sul mercato locale.</p>
      <p sl="en">I contingenti di importazione a dazio ridotto proposti dalla Commissione in questa sede derivano da simili misure contenute nel regolamento (CE) n. 704/2002 del Consiglio del 25 marzo 2002, che comprendeva il periodo dal 1° gennaio 2002 al 31 dicembre 2006. In quanto mezzo per sostenere l’economia delle Isole Canarie, i contingenti tariffari devono essere visti come completamento di altri provvedimenti presi in base all’articolo 299, paragrafo 2, del Trattato CE, in particolare, rappresenta una forma di compensazione per i costi aggiuntivi sostenuti per la commercializzazione di certi prodotti ittici provenienti dalle regioni ultraperiferiche – attuata tramite il regolamento (CE) n. 791/2007 del 21 maggio 2007. Per allineare i provvedimenti proposti con queste forme la Commissione propone che i contingenti tariffari debbano avere un valore di sette anni, per il periodo 2007-2013. Si tratta di due anni in più rispetto alla norma precedente e dovrebbe entrare in vigore con valore retrospettivo dal 1° gennaio 2007, in modo da garantire la continuità.</p>
      <p sl="en">Tornando alla relazione, vorrei fare delle osservazioni sugli emendamenti che sono stati proposti. La Commissione osserva che tre emendamenti riguardano la lotta contro la pesca illegale, non denunciata e non regolamentata. A questo proposito, vorrei sottolineare che la Commissione ha proposto recentemente un regime comprensivo per impedire che i prodotti catturati con la pesca INN vengano immessi sui mercati dell’UE, proposta sostenuta ampiamente dal Parlamento.</p>
      <p sl="en">E’ opinione della Commissione che le misure per contrastare la pesca INN non vadano incluse nella norma proposta per i contingenti tariffari. Pertanto, gli emendamenti non possono essere accolti. La Commissione ritiene che, piuttosto che adottare un approccio generale, il problema della pesca illegale debba essere affrontato tramite strumenti orizzontali, da applicare a tutti i prodotti importati nei mercati dell’Unione europea, comprese le Isole Canarie.</p>
      <p sl="en">Vorrei ringraziare ancora una volta l’onorevole Galeote per la sua relazione, ringrazio la commissione per lo sviluppo regionale per l’attenzione dedicata a questa importante problematica.</p>
    </intervention>
    <intervention id="2-483" speaker_id="2001" name="Gerardo Galeote" is_mep="True" mode="spoken" role="relatore">
      <p sl="es">Signor Presidente, la particolare posizione geografica delle Isole Canarie rispetto alle fonti di approvvigionamento di certi prodotti ittici essenziali per il consumo interno comporta una serie di costi aggiuntivi per questa regione e, come ha appena detto il Commissario, dal 1991, l’Unione europea ha cercato un rimedio a questo svantaggio naturale attraverso varie misure, compresa la sospensione temporanea delle imposte doganali sull’importazione dei prodotti in questione da paesi terzi.</p>
      <p sl="es">Questa proposta di regolamento vuole garantire che i provvedimenti previsti dal regolamento del 2002, attualmente in vigore, siano validi per il periodo 2007-2013. Tale regolamento stabilisce una serie di contingenti tariffari autonomi sulle importazioni di alcuni prodotti ittici importati nelle Isole Canarie per il periodo 2002-2006.</p>
      <p sl="es">Vorrei sottolineare che la sospensione dei dazi doganali viene garantita soltanto per i prodotti destinati al mercato interno e vorrei anche puntualizzare che la proposta è stata adottata a livello praticamente unanime dalla commissione per lo sviluppo regionale.</p>
      <p sl="es">Signor Presidente, il Gruppo Verde/Alleanza libera europea ha proposto quattro emendamenti che non possiamo sostenere in quanto in essi vengono confusi i concetti di pesca illegale con il contenuto di questo regolamento, la cui messa in atto nella pratica ha dimostrato che i filtri di controllo attuati dalle autorità doganali a Las Palmas hanno funzionato correttamente.</p>
      <p sl="es">Questa posizione è confermata dalla relazione inviata alla Commissione europea dal governo spagnolo, che è di colore politico diverso da quello rappresentato dal sottoscritto. La Commissione europea ha accettato la relazione, l’ha convalidata e ne ha incluso buona parte nella sua proposta.</p>
      <p sl="es">L’attuale proposta della Commissione europea, in modo particolare, ratifica le misure protettive e di controllo esistenti che hanno l’obiettivo di evitare una distrazione degli scambi. Per riassumere, attualmente vengono applicate adeguate misure anti-frode che, unitamente ai filtri doganali prima citati, costituiscono un’adeguata serie di strumenti, sotto il controllo delle istituzioni della Comunità, per il corretto funzionamento e monitoraggio dei contingenti comunitari che, come è già stato dimostrato, non hanno nulla a che fare con la pesca illegale, non dichiarata e non regolamentata.</p>
      <p sl="es">In conclusione, signor Presidente, le importazioni di prodotti ittici previsti nei contingenti per le Isole Canarie sono legali, denunciate e regolamentate adeguatamente. Chiedo, pertanto, che la proposta della Commissione Europea venga accolta e che gli emendamenti proposti vengano respinti.</p>
    </intervention>
    <intervention id="2-484" speaker_id="2012" name="Fernando Fernández Martín" is_mep="True" mode="spoken">
      <p sl="es">a nome del gruppo PPE-DE. – Signor Presidente, il gruppo del Partito popolare europeo (Democratici cristiani) e dei Democratici europei voterà a favore dell’adozione della relazione dell’onorevole Galeote sull’importazione di alcuni prodotti ittici nelle Isole Canarie. Come è stato ribadito dal Commissario, si tratta di continuare a usare uno strumento che è in vigore già da molti anni – dal 1991 – e che è scaduto nel 2006; in questo modo si intende riempire un vuoto nella regolamentazione in essere finora.</p>
      <p sl="es">Dal punto di vista giuridico e di bilancio questo regolamento trova ampia giustificazione. Esso inoltre ha una giustificazione politica ed economica, nella prospettiva di mantenere in vita un’attività essenziale per le Isole Canarie.</p>
      <p sl="es">Da quando abbiamo perso le nostre zone di pesca in quelli che, un tempo, erano noti come i “territori di pesca delle Isole Canarie e del Sahara occidentale”, siamo stati costretti ad importare i prodotti per il consumo interno, come, appunto, in questo caso.</p>
      <p sl="es">Da allora, nelle Isole, abbiamo perso tutta l’attività di un’importante industria della lavorazione dei prodotti ittici. Per alcune isole, quest’attività era essenziale affinché la loro economia non dipendesse solamente dal turismo.</p>
      <p sl="es">Con argomentazioni demagogiche e false accuse, il Gruppo Verde/Alleanza libera europea sta proponendo una serie di emendamenti contro questo regolamento.</p>
      <p sl="es">Non vi sono rappresentanti dei Verdi nel Parlamento regionale delle Isole Canarie; non vi sono consiglieri Verdi negli 88 consigli delle Isole Canarie; dei 29 consiglieri del Consiglio Comunale di Las Palmas nessuno è Verde; i Verdi sono appena presenti in qualche consiglio nelle Isole Canarie, dove sono definitivamente in coalizione con il Partito Popolare.</p>
      <p sl="es">Sono del parere che sarebbe un bene avere una maggiore presenza politica dei Verdi all’interno delle istituzioni delle Isole Canarie ma, con iniziative come questa, piene di demagogia e false accuse, credetemi, mi viene voglia di dire al collega che ha presentato la proposta di emendamento che sta andando nella direzione sbagliata e che il sostegno politico e sociale per i Verdi nelle Isole Canarie diminuirà sempre di più.</p>
    </intervention>
    <intervention id="2-485" speaker_id="1337" name="Manuel Medina Ortega" is_mep="True" mode="spoken">
      <p sl="es">a nome del gruppo PSE. – Signor Presidente, a nome del gruppo socialista al Parlamento europeo, dichiaro di essere a favore della relazione dell’onorevole Galeote e concordo con i commenti fatti dal Commissario Borg, nonché sulle informazioni offerte dall’onorevole Fernández Martín.</p>
      <p sl="es">Penso che il regolamento sia assolutamente necessario in quanto le Isole Canarie sono una regione con 2 milioni di abitanti che attrae milioni di turisti e, come ha già detto l’onorevole Fernández Martín, la perdita della zona di pesca del Sahara occidentale ha comportato la dipendenza dalle importazioni di pesce per la sopravvivenza e per rifornire l’industria del turismo.</p>
      <p sl="es">Ipotizzare che, in questo momento, attraverso le dogane delle Canarie, sottoposte a severi controlli da parte dello Stato spagnolo e dell’Unione europea, vengano dirottati i prodotti che entrano nel paese in regime tariffario speciale rappresenta un’accusa seria nei confronti del funzionamento delle istituzioni dello Stato spagnolo e dimostra che coloro che hanno proposto gli emendamenti conoscono veramente poco della situazione reale nelle Canarie. Essi dovrebbero visitare le Isole Canarie per verificare di persona come funzionano le attività portuali prima di proporre emendamenti in modo affrettato.</p>
      <p sl="es">Mi pare che il Commissario Borg abbia detto che la procedura, piuttosto che il controllo delle procedure, di ingresso ed uscita per i prodotti ittici, sarebbe a carico della Commissione, cosa vera anche al momento attuale. Qualora vengano riscontrate anomalie, si prenderebbero i provvedimenti adeguati. Tuttavia, non dovremmo accettare questo genere di emendamento, perché porterebbe all’annullamento delle concessioni fatte dall’Unione europea affinché la nostra regione, questa piccola e modesta regione con una superficie di soli 7 500 km² e 2 milioni di abitanti, possa continuare a sopravvivere.</p>
      <p sl="es">Se vengono adottati questi emendamenti, coloro che li hanno proposti saranno riusciti a causare un aumento dei prezzi per i cittadini delle Canarie e a rendere ancora più difficile mantenere in vita l’industria turistica.</p>
      <p sl="es">Spero, pertanto, che, come è accaduto in sede di commissione per lo sviluppo regionale, l’assemblea plenaria del Parlamento europeo dia pieno appoggio alla proposta dell’onorevole Galeote.</p>
      <p sl="es">Vorrei cogliere questa opportunità per dire che, all’interno dell’Unione europea, le difficoltà cui debbono far fronte le regioni ultraperiferiche, in genere, non vengono comprese. Attualmente, stiamo discutendo anche dello scambio di quote di emissioni.</p>
      <p sl="es">In generale, le misure che possono venire adottate da una regione centrale dell’Unione Europea possono avere un effetto devastante sulle regioni più distanti dell’Unione stessa. Stiamo parlando di piccoli territori, con una popolazione totale di 4 milioni di abitanti, distribuiti nelle isole del Pacifico, dell’Atlantico e dei Caraibi, i quali si troveranno in difficoltà se non vengono applicate loro misure particolari.</p>
      <p sl="es">Chiedo pertanto ai colleghi che hanno proposto questi emendamenti che, prima di intraprendere tali azioni, cerchino di capire qual è la situazione reale e quali sono i problemi che devono affrontare queste regioni distanti.</p>
    </intervention>
    <intervention id="2-486" speaker_id="4751" name="Bart Staes" is_mep="True" mode="spoken">
      <p sl="nl">a nome del gruppo Verts/ALE . – Signor Presidente, onorevoli colleghi, prendo nota dell’affermazione del Commissario Borg il quale sostiene che la frode relativa al pesce pescato illegalmente debba essere combattuta per mezzo di provvedimenti orizzontali. Ai colleghi spagnoli che, in questa sede, in maniera puntigliosa e a volte persino aggressiva, hanno presunto che io dica delle bugie, vorrei dire che stanno nascondendo la testa sotto la sabbia. Non ottengo le mie informazioni da una fonte qualsiasi. E queste informazioni particolari le ho ottenute per mezzo di interrogazioni parlamentari, dalla risposta del Commissario a una domanda posta da un collega.</p>
      <p sl="nl">A questi colleghi spagnoli vorrei dire che la Commissione ha inviato in Spagna un’opinione ragionata sul fatto che vi siano delle attività fraudolente in atto in tutti i porti del paese. Compreso quello di Las Palmas. La Commissione stessa mi ha detto che il numero degli ispettori è stato aumentato da due a sette, che essa ritiene ancora insufficiente. Le mie fonti mi hanno rivelato che le ispezioni hanno luogo soltanto nei giorni feriali, dalle 8 alle 15. E’ mia intenzione portare avanti le indagini su questa questione e prenderò delle altre iniziative parlamentari per verificare come si stia portando avanti la lotta contro la frode in tutti i paesi europei e, in modo particolare, in Spagna.</p>
    </intervention>
    <intervention id="2-487" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, risulta chiaro dal dibattito che abbiamo un obiettivo comune, che comprende sia il nostro sostegno ai provvedimenti proposti per la regione ultraperiferica delle Canarie, ma anche il nostro impegno a combattere la pesca INN.</p>
      <p sl="en">Ripeto quello che ho appena affermato: siamo impegnati nella lotta alla pesca INN e abbiamo proposto un regolamento generale, che ci auguriamo venga adottato fra due settimane nella riunione del Consiglio del 24 giugno. In questa prospettiva, pensiamo che il nostro approccio nei confronti dell’INN debba essere di tipo orizzontale e che, di conseguenza, la proposta di emendamenti a questo regolamento non sia il modo corretto di procedere.</p>
      <p sl="en">In merito al commento dell’onorevole Staes, vorrei dire che la procedura di infrazione, per la precisione la procedura 2002/2184, è ancora in vigore. I dati acquisiti in seguito alle diverse ispezioni effettuate indicano che vi sono stati dei miglioramenti, sebbene la Commissione si riservi di valutare oltre la situazione e, più nello specifico, di decidere se sarà necessaria un’ispezione finale per concludere questa procedura. Con ciò intendo dire che o la procedura verrà terminata, se la Spagna risulterà conforme, oppure il caso verrà deferito dinanzi alla Corte di giustizia per giungere ad una decisione sull’intera questione.</p>
    </intervention>
    <intervention id="2-488" speaker_id="2001" name="Gerardo Galeote" is_mep="True" mode="spoken" role="relatore">
      <p sl="es">Signor Presidente, sarò molto breve a causa dell’ora tarda, ma particolarmente perché, in primo luogo, la Commissione Europea, che mi pare non sia sospettosa, ha avuto un ruolo decisivo nel fare i controlli stabiliti dalle autorità regionali e nazionali, tanto è vero che stiamo discutendo la sua proposta; in secondo luogo, perché 27 su 27 degli Stati membri si sono detti a favore; e, in terzo luogo, perché la commissione per lo sviluppo regionale ha adottato la proposta praticamente all’unanimità.</p>
      <p sl="es">L’atteggiamento dell’onorevole Staes mi ricorda la storia della madre che andò a vedere il figlio sfilare in parata durante il servizio militare e disse alla persona che le stava a fianco: “Guardi quant’è bravo mio figlio! E’ l’unico che marcia bene; tutti gli altri hanno perso il passo”.</p>
      <p sl="es">Vorrei chiedere ai colleghi che propongono gli emendamenti di ripensarci. Non potrebbe essere che, in questo caso, siano loro a sbagliare e non il resto dell’umanità?</p>
    </intervention>
    <intervention id="2-489" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 18 giugno 2008.</p>
    </intervention>
  </section>
  <section id="creitem45" title="18. Ordine del giorno della prossima seduta: vedasi processo verbale"/>
  <section id="creitem46" title="19. Chiusura della seduta"/>
</text>
