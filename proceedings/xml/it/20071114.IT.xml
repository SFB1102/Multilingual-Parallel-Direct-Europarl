<?xml version='1.0' encoding='utf-8'?>
<text id="20071114.IT" lang="it" date="2007-11-14" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. L’interesse europeo: riuscire nell’epoca della globalizzazione (discussione)">
    <intervention id="3-006" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, sono lieto di vedere che due presidenti di gruppo sono finalmente qui. Uno che non avevo notato ora sta rapidamente raggiungendo il suo posto.</p>
      <p sl="unknown">L’ordine del giorno reca la presentazione delle dichiarazioni del Consiglio e della Commissione sull’interesse europeo: riuscire nell’epoca della globalizzazione.</p>
    </intervention>
    <intervention id="3-007" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signor Presidente, signor Presidente della Commissione, onorevoli colleghi, la globalizzazione non è solamente un fenomeno che va visto sotto il profilo delle conseguenze economiche e delle implicazioni tecnologiche. Per voi, onorevoli colleghi, per i membri del Consiglio dell’Unione europea e in realtà per tutti noi, si tratta essenzialmente di una questione politica. Globalizzazione significa anche persone che perdono il proprio lavoro, regioni in crisi, settori economici che scompaiono nonché nuove minacce per la sicurezza dell’ambiente; ma significa anche nuove opportunità occupazionali, nuovi settori di produzione e prezzi più bassi per una vasta gamma di prodotti, con la possibilità di una migliore destinazione delle risorse finanziarie e della crescita del commercio di beni e servizi.</p>
      <p sl="pt">La globalizzazione ha alimentato uno scambio di idee e un contatto tra le persone che mai si erano visti in precedenza. Le prospettive di un arricchimento sia economico che culturale sono enormi, ma lo sono anche i rischi di nuove tipologie di squilibri globali. Ci troviamo davanti alla sfida di orientare questa nuova e sempre più fluida interdipendenza in un mondo che è sempre più piccolo. Soprattutto il saper affrontare e regolare la globalizzazione costituisce una questione centrale per le nostre democrazie e per l’idea stessa di democrazia efficiente. L’interrogativo è: saremo in grado di mantenere il controllo politico delle scelte fondamentali di governance economica e di molti altri aspetti della nostra vita nelle mani dei nostri concittadini e dei nostri rappresentanti eletti?</p>
      <p sl="pt">Credo fermamente che in vari settori cruciali noi europei avremo successo solo se saremo capaci di dare nuove soluzioni politiche collettive ai problemi più seri del nostro tempo, come quelli della crescita economica e della creazione di occupazione, della protezione dell’ambiente, dell’energia, della migrazione e della lotta contro il terrorismo.</p>
      <p sl="pt">L’Unione europea ha rimesso mano alle proprie politiche interne adattandole per assicurare una competitività e uno sviluppo equo e sostenibile. Il rafforzamento della coesione sociale e il rispetto per l’ambiente devono costituire i criteri guida delle riforme economiche. L’investimento nella ricerca, nell’innovazione e nell’istruzione deve essere il motore della crescita e dell’occupazione. Tuttavia non siamo soli, e sarebbe da irresponsabili ripiegarsi su se stessi nella convinzione che la risposta possa risiedere nell’egoismo. Il nuovo mondo che ci troviamo davanti non ha muri o roccaforti che resistano. Dobbiamo lavorare assieme agli altri paesi e le altre regioni per ottenere risultati che sono positivi per tutti.</p>
      <p sl="pt">Stabilità, libertà, sicurezza e prosperità possono essere sicure e durature solo se condivise. E’ questa la vocazione dell’Europa. Dobbiamo guidare e orientare la globalizzazione in base ai nostri principi e ai nostri valori, guardando oltre noi stessi con un approccio universalistico, come abbiamo fatto nei momenti migliori della nostra storia comune.</p>
      <p sl="pt">Lavorando assieme, l’UE e gli Stati membri hanno dimostrato di poter affrontare problemi e sfide comuni sfruttando la loro esperienza di 50 anni d’integrazione. Il nuovo trattato di Lisbona prevede condizioni istituzionali più efficaci e più trasparenti per l’azione dell’UE nel mondo. La sfida è quella di mantenere e consolidare quanto abbiamo raggiunto in tale arco di tempo e stabilire come difendere i nostri interessi e come trasmettere i nostri valori comuni al di là dei confini.</p>
      <p sl="pt">La versione rinnovata della strategia di Lisbona ha fornito il quadro per la risposta dell’Europa a tale sfida. L’avvio di un nuovo ciclo di governance ci dà l’opportunità di riflettere sulla strada che intendiamo seguire. La comunicazione della Commissione in esame oggi costituisce un ottimo punto di partenza per la discussione e ha fornito la base per la discussione tra i capi di Stato e di governo all’incontro formale di Lisbona del 19 ottobre. Il nostro lavoro in Consiglio parte da questo documento e punta a definire un pacchetto di testi che diano un contributo alla preparazione del ciclo successivo della strategia di Lisbona.</p>
      <p sl="pt">Il Consiglio ECOFIN di questa settimana ha adottato delle conclusioni, il Consiglio sulla competitività del 22 novembre approverà anch’esso dei testi mentre il Consiglio per l’occupazione del 5-6 dicembre ha in programma di adottare conclusioni sul futuro della strategia europea per l’occupazione nel quadro del ciclo successivo della strategia di Lisbona. Altre formazioni del Consiglio si sono occupate di questioni relative alla preparazione del ciclo successivo. Posso confermare che siamo sostanzialmente d’accordo con la Commissione: la versione rinnovata della strategia di Lisbona deve continuare ad essere il quadro appropriato per la risposta europea alle maggiori sfide che affrontiamo, in particolare quella della globalizzazione. L’Europa sta facendo significativi progressi. Gli obiettivi fissati nelle quattro aree prioritarie − occupazione, conoscenza e innovazione, contesto commerciale europeo ed energia, cambiamenti climatici − scelti nel 2006 sono ancora appropriati.</p>
      <p sl="pt">Le linee portanti del nuovo ciclo devono mantenere la stabilità necessaria a consolidare i risultati. Allo stesso tempo è importante apportare correzioni e miglioramenti in modo da poter liberare l’intero potenziale della rinnovata strategia di Lisbona. Sfruttando lo slancio generato dai progressi già fatti dobbiamo porci come prioritaria una maggiore rapidità delle riforme per rendere più forti le nostre economie.</p>
      <p sl="pt">L’UE ha responsabilità a livello globale e dev’essere meglio preparata per affrontare la globalizzazione tramite un approccio strategico, coerente e determinato a livello globale. Occorre contemporaneamente restare fermamente impegnati nell’attuazione delle misure a livello nazionale che ci consentano di gestire con più efficacia i problemi che nascono dai cambiamenti demografici, con la qualità delle finanze pubbliche e la relativa sostenibilità di lungo termine, con il mercato del lavoro, l’occupazione, la coesione sociale, il mercato interno, la competitività, la ricerca e innovazione, l’energia e i cambiamenti climatici nonché formazione e istruzione.</p>
      <p sl="pt">Contemporaneamente il programma comunitario di Lisbona ha un ruolo importante da svolgere nel nuovo ciclo offrendo garanzie più efficaci sulla necessaria coerenza delle riforme. Va potenziata la partecipazione di Parlamento e Consiglio, sviluppando lo scambio delle buone pratiche tra gli Stati membri. La migrazione ha un compito fondamentale da svolgere nel contesto della globalizzazione contribuendo a far aumentare il potenziale per la crescita e ad agevolare le correzioni. Secondo una relazione recente presentata al Consiglio questa settimana sugli effetti della situazione sulla mobilità della manodopera, la crescita demografica dell’UE viene costantemente alimentata dai flussi migratori e occorre prendere atto di come questi contribuiscano in modo decisivo ad accrescere la flessibilità necessaria per far fronte alle crisi e per compensare i bassi livelli mobilità intraregionale.</p>
      <p sl="pt">In tale contesto globalizzato la dimensione esterna della strategia di Lisbona va rafforzata e sviluppata, proiettando gli obiettivi politici ed economici nonché gli standard sociali e ambientali dell’UE oltre i suoi confini. Come sapete questo è il tema affrontato nella discussione tra i capi di Stato e di governo all’incontro informale di Lisbona, in cui abbiamo esaminato in particolare le questioni relative all’instabilità dei mercati finanziari e al cambiamento climatico. Tale interessante e stimolante discussione politica, alla quale ha preso parte anche il Presidente di questo Parlamento, ha confermato la nostra fiducia nel futuro.</p>
      <p sl="pt">Come già evidenziato in quest’Aula dal Primo Ministro portoghese José Sócrates, l’Europa ha tra l’altro il di guidare il processo di globalizzazione ed è in condizione di farlo, sfruttando le nuove opportunità che si sono venute a creare, anche per quanto riguarda idee e scambi culturali. Rafforzando le relazioni tra i popoli e l’interdipendenza tra le nazioni, l’UE dà un contributo fondamentale per la pace e la stabilità globale. L’Europa dispone delle condizioni politiche e istituzionali per dare una risposta coerente alle sfide poste dalla globalizzazione nei settori economico, sociale e ambientale e può pertanto influire sul processo di globalizzazione. Abbiamo bisogno di una maggiore cooperazione strategica con i nostri partner al fine di elaborare una nuova agenda globale che combini la reciproca apertura dei mercati, norme migliorate in materia ambientale, sociale, finanziaria e sulla proprietà intellettuale nonché l’esigenza di aiutare la capacità delle strutture istituzionali dei paesi in via di sviluppo.</p>
      <p sl="pt">Come annunciato dal Primo Ministro portoghese al termine dell’incontro formale di Lisbona, il Vertice europeo del 13-14 dicembre approverà una dichiarazione dell’UE sulla globalizzazione. Si tratterà di un’indicazione chiara rivolta ai cittadini e al mondo della determinazione e dell’impegno dei leader europei volti a stimolare la capacità dell’UE di influire sull’agenda della globalizzazione e di individuare le giuste risposte.</p>
      <p sl="pt">Le sfide che abbiamo davanti sono difficili e stimolanti e la Presidenza portoghese continuerà a impegnarvisi. Contiamo sul sostegno del Parlamento europeo, come sempre, per promuovere e sviluppare un’azione comunitaria e nazionale concordata a livello globale e che consenta all’Europa di assumere le proprie responsabilità nel contesto mondiale e di riuscire a sostenere le sfide future.</p>
      <p sl="pt">Talvolta tendiamo a dimenticare cosa significhi l’Europa per molti in questo mondo globalizzato. Le immagini dei migranti prostrati sulle nostre spiagge sono un duro richiamo a tale realtà e alla nostra condizione di privilegiati, in un’Europa che si è fatta baluardo della speranza: speranza di costruire un modello che coniughi libertà, crescita economica, giustizia sociale e protezione ambientale su una base di partenariato, cooperazione e responsabilità condivisa.</p>
      <p sl="pt">Non è in gioco solo il nostro successo come europei. Come sapete, il motto della nostra Presidenza è quello di un’Unione più forte per un mondo migliore, e noi crediamo veramente che l’Europa debba svolgere un ruolo cruciale nel costruire un mondo più giusto e più equilibrato.</p>
    </intervention>
    <intervention id="3-008" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signor Presidente, signor Segretario di Stato per gli affari europei in rappresentanza della Presidenza del Consiglio, onorevoli deputati, la globalizzazione è il tema centrale per questa generazione di europei. In un modo o nell’altro essa tocca le vite di tutti i nostri cittadini, pertanto è giusto che sia collocata in cima all’agenda europea.</p>
      <p sl="pt">Come sapete sono personalmente convinto che l’agenda europea per il XXI secolo vada organizzata largamente attorno al tema della globalizzazione, mantenendo ovviamente i valori e i principi che da sempre ispirano il progetto europeo. La globalizzazione tuttavia va vista anche come un’opportunità per l’Europa di difendersi e di affermare i propri interessi in un mondo che si fa sempre più interdipendente. Sono pertanto molto lieto di partecipare a questa discussione su tale tema organizzata dal Parlamento europeo.</p>
      <p sl="pt">Come ha appena detto il Segretario di Stato, il documento della Commissione elaborato il mese scorso sull’interesse europeo ha dato il via ad un’ottima discussione in occasione del Consiglio europeo informale di Lisbona. Ho trovato un particolare incoraggiamento nel consenso raggiunto sulle nostre idee per una risposta alla globalizzazione. Vorrei anche ringraziare la Presidenza portoghese per il suo costante sostegno a questa agenda globale europea e all’esigenza di dare alla strategia di Lisbona una dimensione in grado di rispondere alle sfide della globalizzazione.</p>
      <p sl="pt">Noi sosteniamo anche l’idea di una dichiarazione sulla globalizzazione in occasione del Consiglio europeo di dicembre. Questa costituirebbe un ottimo modo per consolidare tale consenso, che va promosso anche qui nel Parlamento europeo con la stesura di una proposta congiunta per una risoluzione su un tema così importante.</p>
      <p sl="pt">L’Unione europea infatti è venuta elaborando una risposta graduale e veramente europea alla globalizzazione che ha incoraggiato gli europei a sfruttare al massimo tale fenomeno. Tale risposta riconosce tuttavia le legittime preoccupazioni di coloro i quali si trovano ad affrontare i cambiamenti, dato che non va dimenticato che alcuni possono essere colpiti dai suoi effetti negativi, e noi dobbiamo dare una risposta anche a queste persone.</p>
      <p sl="pt">Penso che l’interesse europeo stia nel trovare il giusto equilibrio ma che tuttavia non possa in nessun caso essere una risposta improntata alla paura o al disfattismo, ma deve essere basato sulla fiducia. Negli ultimi mesi è sorto anzi un nuovo interesse: la turbolenza dei mercati finanziari ha mostrato come la salute dell’economia europea sia legata agli sviluppi a livello globale, mentre le condizioni climatiche estreme hanno dimostrato quanto gravi possano essere le conseguenze del cambiamento climatico e quanto urgente stia diventando una risposta a questo problema. Ogni giorno vediamo che sui posti di lavoro in Europa, l’energia in Europa, la salute dei nostri cittadini e la qualità della vita in tutta Europa incide una dimensione globale.</p>
      <p sl="pt">Signor Presidente, sono convinto che dobbiamo partire da una base di fiducia. Abbiamo l’esperienza che ci deriva dall’essere l’economia più grande e il più grande esportatore del mondo. Abbiamo inaugurato nuovi approcci per affrontare nuovi problemi – si pensi allo scambio delle quote di emissione – e disponiamo di alcune chiare regole di base che ci sono state utili.</p>
      <p sl="pt">In primo luogo abbiamo la responsabilità di proteggere i nostri cittadini senza essere protezionisti. Dobbiamo orientare le nostre politiche in modo che altri ci seguano, dobbiamo fare da apripista. Non dobbiamo chiudere le nostre porte ma piuttosto far sì che gli altri aprano le loro. Per l’Europa, il maggior esportatore del mondo, un approccio protezionista costituirebbe una scelta controproducente.</p>
      <p sl="pt">In secondo luogo siamo aperti ma non ingenui. Ciò significa che non siamo disposti a fare concessioni per chi non rispetta determinati principi fondamentali. Era questo lo spirito che ha ispirato le nostre recenti proposte volte all’applicazione delle norme sugli investimenti per l’energia alle aziende dei paesi terzi.</p>
      <p sl="pt">Terzo, i vantaggi di un sistema basato su regole sono molti e l’esperienza dell’Unione europea la pone nella posizione ideale per fornire una solida base regolamentare a livello globale, un modo concreto per intervenire direttamente sulla globalizzazione. Se vogliamo essere onesti, dobbiamo riconoscere che per avere economie aperte abbiamo bisogno di alcune regole. I mercati non possono lavorare senza istituzioni e nell’Unione europea abbiamo, più di chiunque altro, l’esperienza per mettere assieme regole diverse ed esperienze nazionali diverse. E’ per questo che penso veramente che siamo più attrezzati di qualsiasi altro soggetto in tutto il mondo per orientare la globalizzazione – senza imporre, ma proponendo il nostro modello per questa fase di globalizzazione che ci accingiamo ad attraversare.</p>
      <p sl="pt">Disponiamo inoltre di alcuni strumenti che ci aiutano a guardare alla globalizzazione con fiducia. Mai come oggi è stato chiaro che l’euro rappresenta un vantaggio per la stabilità del sistema finanziario internazionale. La possibilità di ricorrere al diritto comunitario per fissare obiettivi vincolanti in termini di gas serra e di energie rinnovabili ci conferisce una credibilità senza paragoni e con la nuova strategia di Lisbona disponiamo di una leva consolidata per le riforme in Europa.</p>
      <p sl="pt">Quando nel 2005 abbiamo rilanciato la strategia di Lisbona abbiamo cercato di perfezionarla in vari modi. Abbiamo aumentato il coinvolgimento e la responsabilità tramite un partenariato definito tra Stati membri e Commissione. Abbiamo chiarito il lavoro che andava fatto adottando raccomandazioni specifiche per paese. Ogni Stato membro dispone ora di un proprio programma di riforme nazionale e ogni Stato membro accetta il fatto che proseguire sulla strada delle riforme rappresenta uno sforzo collettivo. Abbiamo inoltre rifocalizzato gli strumenti finanziari dell’Unione su crescita e occupazione.</p>
      <p sl="pt">I risultati stanno dando frutti. Nonostante le preoccupazioni del momento i risultati sono migliorati: negli ultimi due anni, nell’Unione europea a 27 sono stati creati quasi 6,5 milioni di posti di lavoro; nel periodo 2007-2009 si prevede ne verranno creati altri 8 milioni. Le riforme di Lisbona hanno indubbiamente aumentato il potenziale di crescita dell’economia europea.</p>
      <p sl="pt">Non vi è tuttavia spazio per sedersi sugli allori, dato che il lavoro è tutt’altro che terminato. Gli Stati membri dell’Unione devono procedere speditamente con le riforme. E’ il metodo migliore per dare alle nostre economie una maggiore capacità di recupero al cospetto di prospettive economiche incerte.</p>
      <p sl="pt">Le quattro aree prioritarie concordate per il 2006 forniscono il giusto quadro per Lisbona: ricerca e innovazione, un miglior contesto imprenditoriale (lotta alla burocrazia e promozione di condizioni migliori per gli investimenti), maggiore possibilità di occupazione e le grandi questioni energetiche e climatiche. Tali settori e la definizione di tali settori hanno conferito alla strategia una focalizzazione molto più mirata. Va da sé che tali settori siano anche strettamente intrecciati. L’Europa non diventerà mai un’economia basata sulla conoscenza e a bassa produzione di anidride carbonica senza una manodopera altamente qualificata e senza più ricerca e maggiore innovazione.</p>
      <p sl="pt">Vorrei sottolineare questo punto sulla ricerca e l’innovazione. Vorrei cogliere questa opportunità per ringraziare il Parlamento europeo per aver appoggiato la richiesta della Commissione di un triangolo della conoscenza formato da ricerca, istruzione e innovazione. Desidero ringraziarvi e attirare la vostra attenzione sulla necessità di lavorare assieme per far sì che il progetto Galileo continui ad essere un grande progetto europeo, e vorrei anche ringraziarvi per il sostegno dato al progetto IET.</p>
      <p sl="pt">Stiamo facendo progressi sulla strada di uno spazio europeo per la conoscenza. Infatti nel nostro documento una delle novità era precisamente la presentazione dell’idea di una quinta libertà: la libertà della circolazione della conoscenza nell’Unione europea.</p>
      <p sl="pt">Non potremo mai creare un nuovo dinamismo senza un clima idoneo anche per le nostre PMI. In Europa ci sono 23 milioni di PMI. E’ per questo che penso che tutti tali settori presi assieme possano creare un circolo virtuoso che contribuisce contemporaneamente a tutti i nostri obiettivi.</p>
      <p sl="pt">Preparandoci per il lancio del prossimo ciclo triennale occorre aggiornare la strategia alla luce di quanto abbiamo imparato e delle nuove circostanze. Occorre una maggiore focalizzazione sulla dimensione sociale. Maggiori investimenti per l’istruzione e la formazione per tutte le età costituiscono l’arma migliore contro la sperequazione e l’esclusione sociale e, come ho detto prima, non tutti ottengono vantaggi dalla globalizzazione. Se vogliamo poter contare sul sostegno dei cittadini dell’Unione europea per la nostra agenda dovremo a tempo debito prendere in considerazione i timori relativi alla dimensione sociale. Per questo motivo, ad esempio, la Commissione ha proposto un adeguamento del fondo per la globalizzazione, proprio perché abbiamo riconosciuto fin dall’inizio l’esigenza di dare risposte concrete su tali temi.</p>
      <p sl="pt">Trovo particolarmente incoraggiante l’accordo tra le parti sociali sulla serie di principi per la flessicurezza proposti dalla Commissione prima dell’estate. Infatti in occasione del Consiglio europeo informale di Lisbona abbiamo ricevuto ottime notizie in merito all’accordo tra le parti sociali europee. Mi auguro che il Consiglio europeo di dicembre possa dare il suo pieno sostegno a tali principi. Si tratta di un’ottima base, che consente a ciascuno Stato membro di trovare un migliore equilibrio tra flessibilità e sicurezza nel proprio mercato del lavoro.</p>
      <p sl="pt">Un’incisiva attuazione delle riforme non ancora completate, una maggiore enfasi sulle competenze e l’istruzione, azioni concrete per trasformare l’Europa in un’economia a bassa produzione di anidride carbonica: queste, ritengo, sono le priorità per il prossimo ciclo.</p>
      <p sl="pt">Gli orientamenti integrati forniscono un importante strumento di coordinamento, un quadro comune perché più Stati membri possano perseguire i rispettivi programmi di riforma nazionali. Le analisi e i riscontri provenienti dagli Stati membri indicano che gli orientamenti funzionano. Essi costituiscono le fondamenta del programma comunitario di Lisbona. La mia impressione è che, pur essendo necessario aggiornarli, vale il principio: se non è rotto, non aggiustarlo.</p>
      <p sl="pt">Occorre inoltre fare di più per far sì che la strategia di Lisbona avanzi a pari velocità in tutti gli Stati membri: una riforma che avanza a passo più lento in uno Stato membro ha ovviamente un effetto domino sugli altri. Occorre inoltre un maggiore coinvolgimento dei parlamenti, delle parti sociali e delle autorità locali e regionali.</p>
      <p sl="pt">L’impegno di quest’Aula per la strategia di Lisbona è stata fondamentale per mantenerne lo slancio. Assieme al Vicepresidente Verheugen e all’intero Collegio attendo con impazienza di poter approfondire il nostro lavoro congiunto nel passaggio al prossimo ciclo di Lisbona.</p>
      <p sl="pt">Il nesso tra globalizzazione e Lisbona offre un’ottima opportunità per dimostrare come attualmente l’agenda economica europea non costituisca un optional , ma come sia cruciale per dare il via ad un futuro di successo per l’Europa. Riforma economica, visione globale, economia a basso tasso di anidride carbonica: questi sono gli obiettivi interconnessi che vanno perseguiti parallelamente e solo l’Unione europea dispone della capacità e della coerenza di cui l’Europa ha così bisogno. Solo assieme possiamo tentare di raggiungere ciò che nel documento abbiamo chiamato “l’interesse europeo”.</p>
      <p sl="pt">Consentitemi di concludere dicendo che credo veramente che non sia solo un interesse europeo. Io credo veramente che, nell’epoca della globalizzazione, anche il resto del mondo abbia bisogno di un’Europa più impegnata, in cui i nostri interessi sono protetti e difesi ma anche in cui i nostri valori – i valori della libertà e della solidarietà – vengono confermati in quest’epoca di globalizzazione.</p>
      <a text="(Applausi)"/>
    </intervention>
    <intervention id="3-010" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE . – Caro Presidente Hans-Gert, caro Presidente del Consiglio Lobo Antunes, caro Presidente della Commissione José Manuel Barroso, la globalizzazione non è per i nostri concittadini un concetto astratto. La globalizzazione è una realtà che si vede ogni giorno e gli europei si rivolgono ai loro governi e alle loro istituzioni per trovare soluzioni ai problemi ad essa legati.</p>
      <p sl="fr">Su tale tema i nostri concittadini si attendono molto dall’Unione europea. Essi si attendono di essere protetti e di ricevere sicurezza, ovvero protetti fisicamente nei confronti delle minacce terroristiche e protetti dagli avvenimenti imprevedibili dei mercati finanziari. Ma i nostri concittadini si rivolgono anche a noi per vedersi garantire ciò di cui hanno bisogno e la propria sicurezza alimentare. L’estate scorsa il forte aumento dei prezzi dei cereali ha infiammato i prezzi al consumo. I consumatori europei vogliono essere sicuri che le importazioni di prodotti a basso offrano tutte le garanzie di sicurezza. E la questione è particolarmente attuale: alla vigilia delle feste di fine anno dobbiamo poter garantire ai genitori e ai nonni che i giocattoli che compreranno per i loro bambini non ne metteranno a rischio la salute.</p>
      <p sl="fr">Se la globalizzazione deve essere un fattore di prosperità, essa deve essere giusta. Deve essere altresì accompagnata da regole etiche che proibiscano ad esempio lo sfruttamento dei minori. La globalizzazione non può avvenire a spese dei più deboli e deve essere uno strumento che combatte le ineguaglianze all’interno di un paese ma anche tra i paesi. La globalizzazione deve mirare ad aumentare il potere d’acquisto dei più poveri. Noi ci siamo sempre dichiarati favorevoli al libero commercio, ma un commercio fondato su regole severe. L’apertura dell’Unione europea al mondo esterno è un fattore propulsivo per l’economia mondiale e sono numerose le imprese che aspirano a stabilirsi in Europa. Esse devono accettare le nostre regole, rispettare le nostre norme in materia sanitaria, ambientale e di protezione dei consumatori.</p>
      <p sl="fr">In cinquant’anni l’Unione europea ha saputo creare un mercato interno che funziona, in cui l’armonizzazione normativa tra gli Stati membri ha sempre costituito la regola. L’Unione europea ha un ruolo da svolgere esportando le proprie competenze e aumentando il livello degli standard produttivi e di controllo qualità dei suoi partner . Con alcuni di questi siamo già sulla buona strada. Il successo della prima riunione del Consiglio economico transatlantico, tenutasi venerdì scorso a Washington, costituisce un segno positivo ed è opportuno raddoppiare gli sforzi per mettere di fronte alle loro responsabilità il Brasile, la Cina e l’India. Verso l’Africa siamo invece un po’ meno severi.</p>
      <p sl="fr">Per poter affrontare le sfide esterne dobbiamo, da una parte, rafforzare il nostro mercato interno aumentando i crediti per la ricerca e lo sviluppo e, dall’altra, coordinare meglio la ricerca e l’innovazione tra gli Stati membri. La globalizzazione offre nuove opportunità ma impone anche degli sforzi di adattamento, come la formazione continua per tutta la vita lavorativa.</p>
      <p sl="fr">Il gruppo accoglie favorevolmente le nuove iniziative della strategia di Lisbona per la crescita e l’occupazione come anche loSmall Business Act proposto dalla Commissione in quanto le piccole e medie imprese continuano ad essere dei fattori molti importanti per la stabilità e la creazione di occupazione in Europa.</p>
      <p sl="fr">Cari colleghi, noi, i politici, ci troviamo sempre di più alle prese con le sfide rappresentate dai problemi energetici. Senza una politica comune per la sicurezza energetica e ambientale l’Unione europea continuerà ad essere vulnerabile. Con il barile di petrolio che ha raggiunto quasi i 100 dollari, c’è emergenza nella casa Europa. Ci manca una politica europea per l’energia per garantire la sicurezza dei nostri approvvigionamenti e una crescita sostenibile in tale settore. Dobbiamo aprire una discussione di fondo sulle energie rinnovabili ed esaminare le possibilità offerte dal nucleare civile per la fornitura di energia.</p>
      <p sl="fr">Tali discussioni devono avvenire nella massima trasparenza al fine di sensibilizzare i nostri concittadini e guadagnare il loro appoggio. Alla fin fine desideriamo tutti un’Europa energetica più pulita, più efficiente e anche più sicura. L’Europa deve definire i suoi interessi non solamente in termini di commercio ed economia mondiale ma anche in termini di cultura, di lingue e di tradizione. Ed è lavorando a risposte comuni alle sfide poste dalla globalizzazione che saremo in grado di proteggere gli interessi legittimi dei nostri concittadini senza essere protezionisti.</p>
      <a text="(Applausi)"/>
    </intervention>
    <intervention id="3-011" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, onorevoli colleghi, il titolo di questa discussione rispecchia il fatto che il Parlamento europeo si accinge a discutere con il Consiglio e con la Commissione il ruolo che l’Europa – istituzioni europee e Stati membri – intende svolgere nel gestire le opportunità e i rischi della globalizzazione. Dobbiamo pertanto chiarire – come certamente farà la discussione oggi – che le conseguenze della globalizzazione possono essere viste in vari modi e possono essere affrontate con vari approcci alternativi tra loro.</p>
      <p sl="de">I negoziati sulla risoluzione da adottare oggi hanno mostrato che esiste una profonda differenza, su molti temi un abisso, tra le idee della destra di quest’Aula e quanto chiediamo noi del gruppo socialista. Quanto diciamo in questa discussione definirà pertanto i parametri che applicheremo nella valutazione dei ruoli che devono svolgere le istituzioni, in particolare la Commissione. Dopo averla ascoltata molto attentamente, signor Presidente della Commissione, e aver ascoltato l’onorevole Daul, direi che c’è una base comune ma anche marcate differenze.</p>
      <p sl="de">Tutti i futuri candidati per la carica di Presidente della Commissione verranno valutati dal nostro gruppo sulla base di alcuni criteri fondamentali, relativi in particolare all’idea che il candidato ha del ruolo della Commissione nell’economia globalizzata. Il coordinamento delle politiche macroeconomiche, per usare una terminologia tecnica, o semplicemente una politica economica e fiscale comune, dovranno essere ispirati ai principi della politica sociale. Il progresso economico in Europa deve portare ad una maggiore stabilità sociale. L’UE deve far sì che il progresso economico globale porti ad una maggiore parità tra diritti e opportunità in tutto il mondo. Anche questa è politica sociale. Il benessere umano sia interno che esterno è il nostro metro di misura comune.</p>
      <p sl="de">Il progresso economico è la precondizione per la sicurezza sociale – e non il contrario, come abbiamo sentito suggerire in alcuni interventi tenuti in quest’Aula. L’idea che da una minore sicurezza sociale in Europa possa nascere il progresso economico è una totale aberrazione. Chiunque pensi che l’UE possa essere utilizzata per erodere i risultati ottenuti nel settore della politica sociale dietro la cortina fumogena della globalizzazione si sbaglia. Forse l’ideale nei pensieri della destra di quest’Aula sono mercati deregolamentati che portino a massimizzare i profitti e abbassino gli standard sociali. Ma non è il nostro ideale. Quello che diciamo è che il segreto del successo dell’Europa è stato il progresso sociale e il progresso economico, due facce della stessa medaglia. Per quanto ci riguarda nulla è cambiato a tal proposito.</p>
      <a text="(Applausi)"/>
      <p sl="de">Quella dell’onorevole Daul è stata un’interessante esclamazione. Per chi non l’ha sentita, ha detto: “L’economia prima di tutto”. No! Crescita economica e welfare sociale devono procedere di pari passo – questo è il punto cruciale, che mette in luce gli errori delle politiche della destra europea. Chiariamo subito una cosa: la schiacciante maggioranza dei governi che siedono nel Consiglio è di centro-destra e la Commissione, va da sé, non è l’Eldorado del socialismo. Lei Presidente Barroso è un politico di centro-destra, come la maggior parte dei Commissari. Teniamo quindi sotto controllo l’operato della Commissione per poter misurare la credibilità delle sue affermazioni.</p>
      <p sl="de">Ovviamente c’è bisogno di ricerca, innovazione e istruzione, e ovviamente occorre che il mercato interno si sviluppi in un modo che protegga l’ambiente e stabilizzi le risorse della società. Sicuramente ne abbiamo bisogno! Ma abbiamo anche bisogno che la Commissione presenti proposte appropriate di direttive. Dopodiché avremo bisogno delle corrispondenti iniziative a livello legislativo per consolidare il processo. Vi sono alcuni spunti buoni che noi appoggiamo ma anche parecchi che dobbiamo esaminare approfonditamente.</p>
      <p sl="de">Abbiamo inoltre bisogno di un’amministrazione efficiente. Non so se questa si debba chiamare migliore governance di Lisbona, come viene chiamata nei titoli dei documenti comunitari. Non so se l’uomo o la donna comune della strada capisce che cosa vogliamo dire con questo. E quando lei parla di semplificare l’amministrazione e chiama l’ex Primo Ministro della Baviera per dirigere l’iniziativa, posso solo dirle “complimenti e in bocca al lupo!”</p>
      <p sl="de">Quello di cui abbiamo sicuramente bisogno – e su questo concordo di cuore con lei, signor Presidente della Commissione – è una serie di regole per ammansire questo capitalismo da Far West che si impone nei mercati finanziari e, lo voglio dire, minaccia le intere economie nazionali. Allora iniziamo da queste regole europee. Per descrivere chiaramente quanto occorre, mi consenta di dire che ci attendiamo che i capitalisti finanziari internazionali siano soggetti ad una supervisione, che le operazioni che effettuano siano trasparenti e, ovviamente, che il loro potere sia limitato; se vuole procedere su questa via, avrà il nostro sostegno. Si tratta di uno dei punti chiave per il progresso sociale dell’Europa.</p>
      <p sl="de">In conclusione, signor Presidente – Hans-Gert – onorevoli colleghi, permettetemi di dire che la questione che discutiamo oggi, ovvero come dobbiamo organizzarci per affrontare la sfida della globalizzazione e qual è l’influenza che l’Europa, intendo l’Europa delle istituzioni – voi della Commissione e noi del Parlamento – può effettivamente mettere in campo per perseguire tali ambiziosi obiettivi, che questa questione dicevo costituisce anche il metro in base al quale gli elettori ci giudicheranno. Se continuiamo a limitarci a discussioni generali in cui descriviamo esattamente quel che vogliamo ma alle quali poi non facciano seguito misure legislative concrete qui e negli Stati membri, tutto questo esercizio sarà inutile. Per questo ci aspettiamo che quanto abbiamo illustrato qui possa ritrovarsi nella nostra risoluzione congiunta ed essere tradotto in una politica decisa.</p>
      <a text="(Applausi dalla sinistra)"/>
    </intervention>
    <intervention id="3-012" speaker_id="1253" is_mep="True" mode="spoken" role="Presidente">
      <p sl="unknown">Onorevole Schulz, il fatto che le sia stato consentito di superare abbondantemente il tempo a cui ha diritto non ha nulla a che vedere con il modo in cui lei si è rivolto al Presidente. Il tempo in più da lei impiegato verrà decurtato alla fine dal tempo totale a disposizione del suo gruppo.</p>
    </intervention>
    <intervention id="3-013" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE .– Signor Presidente, abbiamo appena ascoltato la lingua del passato:</p>
      <p sl="en">Die Rede der Vergangenheit!</p>
      <p sl="en">Ci sono altri che sanno, spesso meglio di noi, che stiamo già vivendo in una società globale. India, Cina e Brasile hanno colto l’ondata di opportunità e la stanno cavalcando al massimo, mentre troppi europei temono di essere schiacciati da quest’onda.</p>
      <p sl="en">Ieri, rivolgendosi a noi, il Presidente Sarkozy ha parlato di “diversi possibili futuri per l’Europa del domani”, mettendo sul tappeto le nostre politiche per la concorrenza, l’energia e l’allargamento.</p>
      <p sl="en">L’espressione tenuta dal Presidente Barroso durante gran parte di quel discorso è stata più eloquente delle sue parole di questa mattina. Se l’Europa sta con le mani in mano in quanto i leader nazionali – adducendo le preoccupazioni dei cittadini – contestano l’agenda dell’UE, perderemo la possibilità di orientare la globalizzazione secondo gli interessi collettivi dell’Europa.</p>
      <p sl="en">Non sono i cittadini che dobbiamo convincere, sono gli Stati membri. Vari sondaggi d’opinione hanno indicato che la maggior parte dei nostri cittadini vedono l’Unione europea, e non i governi nazionali, come il soggetto più idoneo a gestire la globalizzazione.</p>
      <p sl="en">Basta vedere come il terremoto della globalizzazione stia scuotendo il corpo politico europeo. Davanti alle sfide globali alcuni a destra indietreggiano, passando dal conservatorismo al nazionalismo, o dalla democrazia cristiana all’autocrazia cristiana. Lo spacco prodotto dalla globalizzazione attraversa proprio il PPE.</p>
      <p sl="en">A sinistra Kurt Beck e i suoi amici stanno ritardando molte riforme necessarie. Franz Müntefering se n’è reso conto ed è per questo che ha abbandonato la votazione. E tuttavia vi sono dei visionari che vedono la necessità di fare riforme scrivendolo nel nuovo manifesto socialista europeo, che opportunamente è stato adottato ad Oporto.</p>
      <p sl="en">In politica la divisione tra destra e sinistra non è più in materia di politica economica ma tra chi risponde alle sfide globali alzando il ponte levatoio e chi, con i liberaldemocratici, rivendica una società aperta.</p>
      <p sl="en">Presidente Barroso, sull’approccio della Commissione alla globalizzazione lei gode in quest’Aula del sostegno della maggioranza. Tuttavia non è una maggioranza basata su un’unica famiglia politica. Anzi potrebbe addirittura spaccarsi e ridisegnare le famiglie politiche europee.</p>
      <p sl="en">La globalizzazione orienterà sempre di più le nostre politiche. Non la globalizzazione nel senso economico piuttosto ristretto che si trova definito in questa comunicazione – sebbene sia nel nostro interesse avere un euro stabile, norme efficaci sulla concorrenza e una regolamentazione del mercato – ma nel suo senso più ampio, più olistico, che comprende crescita della popolazione mondiale e migrazione, cambiamento del clima e sicurezza energetica, crimine organizzato internazionale e suoi collegamenti con il terrorismo.</p>
      <p sl="en">Non si tratta forse della conferma che abbiamo bisogno di agire su scala continentale, come sollecita il documento, di utilizzare la nostra massa critica per consentire agli europei di orientare la globalizzazione, come chiede la comunicazione della Commissione?</p>
      <p sl="en">Se le cose stanno così, Presidente Barroso, dove sono le vostre politiche? La vostra tabella di marcia? Il vostro approccio comprensivo? Ci era stata promessa un’azione, e invece ci viene somministrato un documento altamente retorico ma povero di proposte. Questa non può essere l’ultima parola della risposta europea alla globalizzazione. Attendiamo la vostra revisione del mercato unico per vedere come intendete guidare la crescita dell’occupazione su un terreno difficile, nonché la vostra politica per l’emigrazione legale, sperando che affronti anche i timori dei paesi d’origine.</p>
      <p sl="en">I miei colleghi e io attendiamo un’azione urgente per abbattere l’uso di energia e combattere il crimine transfrontaliero. Pensiamo anche che la salute sociale e la vitalità economica siano entrambe importanti. Se stiamo creando un mercato globale abbiamo bisogno di un nuovo contratto sociale globale che sappia conciliare le esigenze tra loro opposte della flessibilità e dell’equità in quanto, come ci ha insegnato Martin Luther King, “un’ingiustizia in un posto è una minaccia alla giustizia ovunque”.</p>
      <p sl="en">Pertanto l’Unione deve trovare una sintesi tra l’agenda di Lisbona con la sua focalizzazione sulla competitività, l’agenda di Cardiff con la sua focalizzazione sui diritti sociali e l’agenda di Göteborg con la sua focalizzazione sull’ambiente.</p>
      <p sl="en">Il mondo ha bisogno di un’Unione forte e unita per contrastare le ingiustizie, i conflitti e la povertà ovunque si manifestino in quanto siamo uno dei pochi attori in grado di affrontare le sfide globali e, se non ci mettiamo a capo di questa iniziativa, non lo farà nessun altro.</p>
      <p sl="en">Ciò vuol dire porre fine alle ipocrisie delle tariffe commerciali per trovare un trattamento equo per i paesi in via di sviluppo nell’ambito del Doha Round , concludere un contratto sulle emissioni di anidride carbonica a Bali, utilizzando la nostra influenza collettiva per convincere l’America, e costruire un approccio internazionale ai mercati finanziari che si focalizzi su cooperazione in ambito regolamentare, convergenza tra norme tecniche ed equivalenza delle regole.</p>
      <p sl="en">Per risolvere tali sfide in modo equo per tutti ci vuole più, non meno, globalizzazione. Poiché noi viviamo in un mondo interconnesso, un mondo che richiede solidarietà a livello globale non meno di quanta ne richieda tra i cittadini europei.</p>
      <p sl="en">E noi vogliamo guardare avanti, con Victor Hugo, al giorno in cui gli unici campi di battaglia saranno quelli dei mercati aperti per gli affari e dello spirito umano aperto per le idee.</p>
    </intervention>
    <intervention id="3-016" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">a nome del gruppo UEN . – Signor Presidente, la globalizzazione è un fenomeno che, per molti versi, è irreversibile. I singoli Stati membri dell’Unione europea non solo devono capirlo, ma devono anche rispondere a tali cambiamenti in modo concreto. L’azione dell’UE non può tuttavia pesare sugli interessi economici degli Stati sovrani, ad esempio ponendo restrizioni non giustificate sulle emissioni di biossido di carbonio, che arrecherebbero grave danno alle economie di paesi come la Polonia.</p>
      <p sl="pl">D’altra parte tali iniziative politiche non devono portare alla perdita dell’identità nazionale. Mentre vi sono paesi asiatici che riescono ad adattarsi alla nuova situazione e che si espandono economicamente in modo rapido, noi nel Parlamento europeo stiamo discutendo questioni così ponderose come gli specchietti retrovisori per i trattori agricoli e forestali e il ruolo e l’importanza dei circhi dell’Unione europea e altre questioni simili.</p>
      <p sl="pl">L’UE sta continuamente espandendo la propria normativa, rendendo sempre più difficile una concorrenza efficace e non sembra vedere la realtà, come si evince dal discorso di oggi del portavoce dei socialisti. Mi auguro che la discussione odierna contribuirà a cambiare il modo in cui vediamo la globalizzazione in una prospettiva europea.</p>
    </intervention>
    <intervention id="3-017" speaker_id="4531" name="Jean Lambert" is_mep="True" mode="spoken">
      <p sl="en">a nome del gruppo Verts/ALE .– Signor Presidente, penso che quanto abbiamo visto in questa specifica comunicazione sia un fallimento assoluto dell’immaginazione, se consideriamo la serietà della situazione che abbiamo davanti.</p>
      <p sl="en">Non disponiamo di una reale definizione di globalizzazione. La globalizzazione si riferisce di norma al comparto economico, ed è di questo che desidero parlare.</p>
      <p sl="en">Tale documento ci dice che stiamo affrontando la terza rivoluzione industriale. Penso che occorra imparare qualcuna delle lezioni delle rivoluzioni industriali passate. Quelle che non hanno preso pienamente in considerazione i costi ambientali, quelle che non hanno preso in piena considerazione i costi sociali. Esiste la presunzione che i costi dei beni di consumo continueranno ad essere bassi, spesso a spese dei paesi più poveri del mondo; che possiamo commerciare con paesi in cui imponiamo l’apertura dei mercati pur in assenza di un’infrastruttura sociale e di un settore pubblico sano; che occorra stare attenti alla sirena della reciprocità, se quest’ultima non è tra pari. Vi sono anche casi in cui abbiamo sopravvalutato il ruolo dei mercati per il raggiungimento degli obiettivi sociali ed esistono questioni in merito al consolidamento economico, in particolare quando questo si basa su un’economia di debito e sulla speculazione più che sulla realtà e pertanto diventa altamente pericoloso per la stabilità economica.</p>
      <p sl="en">Il nuovo contesto che ci troviamo ad affrontare non riguarda solo il cambiamento climatico. Riguarda anche il livello massimo di produzione di petrolio e quanto ciò significherà per le opportunità dei paesi in via di sviluppo; riguarda anche il raggiungimento degli obiettivi di sviluppo per il millennio.</p>
      <p sl="en">E’ vero, dobbiamo riequilibrare commercio, dimensione sociale e dimensione ambientale. L’OMC dà la precedenza al commercio sui metodi di produzione, su qualsiasi altra cosa che ci dia il diritto di dire che non siamo d’accordo sul metodo di produzione delle merci in quanto non rispondente alle nostre regole. Abbiamo scelto di non codificare questo all’interno di regole.</p>
      <p sl="en">Se consideriamo la crescita, parliamo ancora come se ciò che conta fosse la quantità e non la qualità e non cosa effettivamente cresce all’interno delle nostre società. Saluto positivamente la conferenza della Commissione prevista per la prossima settimana, tuttavia tale lavoro avrebbe dovuto essere in corso da anni.</p>
      <p sl="en">Cosa faremo con il nostro settore agricolo? Con i settori turistici? Con gli altri settori alle prese con il cambiamento climatico? Non siamo d’accordo sul fatto che non è necessario riesaminare e rivedere gli orientamenti. Penso invece che dovremmo farlo.</p>
      <p sl="en">Parlando di formazione e istruzione, la strategia per uno sviluppo sostenibile impone ora di considerare tale aspetto nel contesto del cambiamento climatico e dell’andamento ambientale. Non ho sentito descrivere alcun vero collegamento su tale questione. Su tale questione non esiste assolutamente alcuna strategia europea.</p>
      <p sl="en">Quando si parla di un’economia a basso tasso di anidride carbonica, mi chiedo come ci arriveremo. Questo documento non dice niente che ci dia grande fiducia su tali temi.</p>
      <p sl="en">E occorre esaminare ancora la parte che riguarda l’inclusione sociale. La disparità retributiva tra i sessi c’è ancora. C’è ancora bisogno di retribuzioni con cui si possa vivere e la flessicurezza deve prendere in considerazione la sicurezza finanziaria dei singoli.</p>
      <p sl="en">Dobbiamo ancora integrare Lisbona e Göteborg, è questa la sfida. Questo documento non è all’altezza e non sono neanche convinto che il Parlamento lo sia.</p>
    </intervention>
    <intervention id="3-018" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL .– Onorevoli colleghi, prima di tutto desidero esprimere la mia delusione per la versione finale del progetto di risoluzione. Sono deluso per due motivi. Il primo è che è un peccato che per molto tempo sia stato impossibile raggiungere un accordo e che un accordo a maggioranza sia stato raggiunto solo all’ultimo minuto e sotto la pressione delle scadenze, il che ha avuto secondo me un prezzo, con concessioni eccessive su questioni fondamentali. Il secondo motivo di delusione è dovuto al fatto che la risoluzione non rispecchia l’interesse europeo, come recita il titolo del documento e, più propriamente, non rispecchia neanche gli interessi della maggioranza dei cittadini europei.</p>
      <p sl="cs">Tale doppia delusione deriva dalla mia analisi della proposta di risoluzione congiunta che non riconosce in alcun modo gli influssi negativi della globalizzazione e, in realtà, non offre ai cittadini nulla più di un approccio per sopportare la globalizzazione, come se si trattasse di sopportare ad esempio delle inondazioni. Secondo me è impossibile che la globalizzazione possa piacere, come non possono piacere le inondazioni, tanto meno sopportarle. L’approccio normale è quello di cercare di intervenire su tali processi, per prevenirne gli impatti negativi. Tuttavia la risoluzione non contiene niente di tutto questo: non offre neanche un modello di sviluppo globale sostenibile.</p>
      <p sl="cs">Nella sua proposta di risoluzione il nostro gruppo politico si è concentrato in particolare sui seguenti fatti:</p>
      <p sl="cs">la lotta contro la povertà, dato che le statistiche indicano che circa 80 milioni di persone nell’Unione europea hanno un reddito disponibile inferiore al 60 per cento del reddito medio nazionale equivalente;</p>
      <p sl="cs">abbiamo sottolineato la necessità di mezzi più efficaci per assicurare i diritti dei cittadini, come accesso all’occupazione di qualità e ben retribuita e a standard sociali minimi;</p>
      <p sl="cs">sulla strategia di Lisbona, abbiamo evidenziato che è necessaria una nuova strategia integrata per la sostenibilità e la solidarietà che vada a sostituire l’attuale strategia di Lisbona e che offra un efficace strumento di attuazione.</p>
      <p sl="cs">Ieri alcuni gruppi politici hanno approvato una risoluzione congiunta ignorando completamente la proposta del nostro gruppo. In tal modo hanno indicato chiaramente che attribuiscono maggior importanza alle questioni economiche rispetto ai diritti sociali e alla giustizia. Per i motivi che ho esposto sopra il nostro gruppo non appoggerà la risoluzione.</p>
    </intervention>
    <intervention id="3-019" speaker_id="28513" name="Godfrey Bloom" is_mep="True" mode="spoken">
      <p sl="en">a nome del gruppo IND/DEM .– Signor Presidente, ieri abbiamo ascoltato con piacere il discorso meravigliosamente astuto del Presidente francese. Ho ascoltato attentamente questo uomo grande, se non d’aspetto, di parola. Ha dichiarato il proprio incrollabile appoggio al libero commercio. Ma, ovviamente, qualora altri paesi fossero per il protezionismo, allora anche lui lo sarebbe. Ha dichiarato il proprio incrollabile appoggio per la democrazia: la gente ha avuto diritto a far sentire la propria voce, salvo poi, come sembra, ignorarla, dato che i popoli francese e olandese sono stati ignorati. Lui è, così dice, prima di tutto un europeo, ma francese fino all’osso, un francese prima di tutto, ma un europeo fino all’osso. Certo, magari con l’aggiunta di un po’ di gulasch ungherese.</p>
      <p sl="en">Abbiamo bisogno di un esercito, di una marina e di navigazione europei per far sì che i nostri valori di pace si diffondano ampiamente, perché non dobbiamo mai più fare guerre. Dobbiamo sviluppare le nostre istituzioni democratiche senza però, sembrerebbe, farlo troppo. I francesi non possono tenere un altro referendum in quanto ciò potrebbe portare ad un referendum inglese e chiaramente sappiamo tutti che gli inglesi brucerebbero la nuova Costituzione – pardon – il nuovo “trattato”.</p>
      <p sl="en">Dobbiamo, ha suggerito, esaminare noi stessi più attentamente e far sì che vi sia più maternità, non solo per le donne ma anche per gli uomini; più torta di mele, specialmente per i poveri, che la vogliano o no. Per parafrasare un adagio, un vecchio adagio inglese – mi piace mettere alla prova i migliori interpreti del mondo – non si è trattato altro che di “un’intortata di mele”.</p>
    </intervention>
    <intervention id="3-020" speaker_id="34254" name="Dimitar Stoyanov" is_mep="True" mode="spoken">
      <p sl="bg">Per prima cosa desidero ricordare alla Commissione e al Consiglio che la globalizzazione non è un processo che esiste da solo, che l’Europa costituisce un fattore importante sulla scena politica mondiale e che la politica perseguita dall’Europa deciderà lo sviluppo o meno della globalizzazione.</p>
      <p sl="bg">Ed è esattamente questo che non sono riuscito a capire della strategia della Commissione. Non ho cioè capito se la Commissione intende perseguire una politica che sviluppi la globalizzazione o se al contrario rallenti tale processo. Vorrei inoltre attirare la vostra attenzione sul fatto che il mercato unico da solo non garantisce il successo dell’Europa nel processo di sviluppo della globalizzazione.</p>
      <p sl="bg">Il Consiglio ha dichiarato che ritiene molto importante la competitività tuttavia nell’Unione europea vi sono attualmente nuove economie, che sono fragili e poco competitive anche sul mercato interno.</p>
      <p sl="bg">La Commissione a sua volta ha dichiarato che lo sviluppo della strategia di Lisbona è importantissimo soprattutto per queste economie nell’ottica di realizzarne i programmi nella prospettiva della globalizzazione.</p>
      <p sl="bg">Io prevedo invece che, in particolare per la Bulgaria, il mio paese, la strategia di Lisbona non avrà successo in quanto, come abbiamo sostenuto più volte, la Bulgaria non era pronta quando ha aderito all’Unione europea. Pertanto mi chiedo come possiamo proteggere gli interessi dei cittadini europei se non ricorriamo a qualche forma di protezionismo.</p>
      <p sl="bg">La società aperta di cui parla l’onorevole Graham Watson è semplicemente insidiosa per le economie più deboli dell’UE. Se prima di una solidarietà all’interno della Comunità viene la solidarietà globale, allora a cosa ci serve la Comunità?</p>
      <p sl="bg">In tale contesto uno sviluppo futuro della globalizzazione con le economie deboli caratterizzate da un pesante deficit commerciale e da una mancanza di competitività anche nel mercato interno continuerebbe a tenere sotto pressione l’economia fino al collasso, e queste economie che si sono sforzate per intraprendere uno sviluppo normale crollerebbero come castelli di sabbia.</p>
    </intervention>
    <intervention id="3-021" speaker_id="28359" name="Jana Bobošíková" is_mep="True" mode="spoken">
      <p sl="cs">… per fare uno sforzo in modo che l’Europa possa svolgere un ruolo il più forte possibile sul mercato mondiale. A tal fine tuttavia i negoziati commerciali a livello mondiale devono giungere al termine, occorre abbattere i sussidi agli agricoltori europei e ridurre i dazi doganali statunitensi. E’ inoltre necessario prendere una posizione più ferma nei confronti della Cina in seno all’OMC e impiegare in modo sistematico misure antidumping . Se vogliamo affrontare con successo la globalizzazione dobbiamo sbarazzarci dell’eccessivo carico normativo che ostacola le piccole e medie imprese. Ciò è quanto era stato promesso dalla Commissione Barroso, che tuttavia si è bloccata all’inizio del percorso.</p>
      <p sl="cs">L’Unione risulterebbe inoltre più forte con l’adesione di Turchia e Ucraina e se potesse stringere un opportuno partenariato economico con la Russia. La politica sulla migrazione non è una buona cosa. Invece di essere la meta finale dei poveri, l’Europa dovrebbe essere la destinazione finale dei cervelli che attualmente vanno in Cina e negli Stati Uniti. Se veramente vogliamo affrontare le sfide della globalizzazione, la cosa più importante è avere un’Unione che parla con un’unica voce sulla scena internazionale; diversamente non sarà presa sul serio. Mi auguro che i capi di Stato giungeranno alle medesime conclusioni in dicembre.</p>
      <p sl="cs">Mi siano consentite un paio di osservazioni finali. Il collega onorevole Schulz ha citato un capitalismo da Far West che imperverserebbe sui mercati finanziari. Si tratta della retorica dei giorni più bui del comunismo, in cui i capitalisti finanziari erano chiamati i “gangster di Wall Street”. E tutti sappiamo cosa abbia significato questo atteggiamento per le economie del blocco orientale.</p>
    </intervention>
    <intervention id="3-022" speaker_id="4542" name="Timothy Kirkhope" is_mep="True" mode="spoken">
      <p sl="en">Signor Presidente, desidero ringraziare i Presidenti del Consiglio e della Commissione per le loro dichiarazioni su questa questione fondamentale per il futuro dell’Europa.</p>
      <p sl="en">Per poter sopravvivere e prosperare l’Europa deve saper rispondere alle sfide della globalizzazione e noi dobbiamo essere all’altezza di tali sfide scorgendone le opportunità e non solo le minacce. Raggiungere gli obiettivi dell’agenda di Lisbona è di fondamentale importanza per la prosperità futura dell’Europa e dobbiamo fare in modo di raggiungere finalmente un accordo nell’ambito dell’OMC. Occorre riformare la politica agricola comune proponendo condizioni eque non solo ai nostri agricoltori ma anche a quelli dei paesi non industrializzati. Occorre fare progressi e procedere più speditamente con la deregolamentazione, liberando imprese e industria dalle pastoie per consentire loro di competere in condizioni competitive con Cina e India e dobbiamo inoltre sostenere ulteriormente gli sforzi del Cancelliere Merkel volti a creare un mercato comune transatlantico.</p>
      <p sl="en">Accolgo con soddisfazione la recente dichiarazione sulla globalizzazione del Presidente della Commissione, secondo il quale la ragion d’essere dell’UE per il XXI secolo è chiaramente definita: dare all’Europa gli strumenti per competere in un mondo globalizzato. E per fare questo, ha detto, dobbiamo investire nelle persone, nella crescita, nell’occupazione, nella sicurezza energetica, nella lotta contro il cambiamento climatico e offrire ai consumatori condizioni più eque. Il Presidente ha proseguito sostenendo che il protezionismo non potrebbe arricchire l’Europa, che impoverirebbe solo i nostri cittadini, e non li proteggerebbe. Si tratta di una dichiarazione fondamentale che meriterebbe l’attenzione di tutti i governi europei.</p>
      <p sl="en">Va da sé che per quanto riguarda servizi finanziari e principi contabili, le norme europee si stanno rapidamente qualificando quali standard globali e di questo sono fiero. In Europa la via per andare avanti è quella di una riforma radicale del modello sociale europeo, di una maggiore flessibilità dei mercati del lavoro e di una maggiore opera di deregolamentazione e di riduzione degli oneri per le imprese.</p>
      <p sl="en">Chiaramente dobbiamo essere in prima linea anche nella risposta al cambiamento del clima, e saluto con soddisfazione la decisione del Parlamento di inserire le emissioni del settore aereo e il sistema di scambio delle emissioni, un’altra dimostrazione della nostra volontà di porci alla guida della comunità internazionale.</p>
      <p sl="en">Nella lotta contro la povertà occorre assicurare programmi comunitari credibili, costo-efficienti e mirati. Dobbiamo migliorare le opportunità commerciali per il mondo in via di sviluppo e voltare pagina in Africa.</p>
      <p sl="en">Dovremo essere fieri di quanto abbiamo finora raggiunto, tuttavia restano ancora molte opportunità da cogliere.</p>
    </intervention>
    <intervention id="3-023" speaker_id="4429" name="Robert Goebbels" is_mep="True" mode="spoken">
      <p sl="fr">Signor Presidente, nel corso dei negoziati sul progetto di risoluzione sulle sfide della globalizzazione, ho potuto misurare l’abisso che separa destra e sinistra in questo Parlamento. I colleghi del PPE e dell’ALDE hanno tentato di criticare quei milioni di cittadini che, di fronte ai tagli occupazionali che fanno seguito alle delocalizzazioni e alle fusioni/acquisizioni e confrontando i loro esigui redditi con gli incentivi faraonici di manager che, tra l’altro, predicano la moderazione salariale, dubitano degli effetti vantaggiosi della globalizzazione.</p>
      <p sl="fr">Penso che la globalizzazione sia un processo necessario, in particolare per dare ai paesi più poveri accesso ai commerci internazionali e per elevare in tal modo il livello di vita della popolazione. Ma non facciamoci ingannare dagli slogan! Il mercato perfetto caro ai liberali non esiste. La concorrenza è sì necessaria ma mai libera.</p>
      <p sl="fr">Prendiamo come esempio il mercato dell’energia. Il 90% delle risorse energetiche mondiali è controllato da Stati sovrani. Il mercato del petrolio è dominato da un cartello. Un altro cartello si sta formando per il mercato del gas. La formazione dei prezzi non è trasparente e riguarda a malapena il 40 per cento degli scambi mondiali. Un terzo del prezzo finale finisce nelle tasche di una lunga catena di intermediari, speculatori il cui apporto economico è nullo. Quando gli speculatori e i loro “mezzi speciali” si impantanano, le banche centrali iniettano miliardi nel sistema finanziario per evitare un rischio sistemico ma così facendo diventano assicuratori della speculazione.</p>
      <p sl="fr">Qualche CEO può cavarsela senza grossi danni tuttavia milioni di consumatori si indebitano e sono costretti a vendere la casa. In sei mesi quasi mezzo milione di americani ha dovuto dichiarare insolvenza personale. L’economia europea intanto segna il passo. La Commissione rivede al ribasso le proprie previsioni economiche, tuttavia la politica che essa stessa propone si risolve nel ripetere le solite formule magiche. Ci viene detto che ci vuole più crescita e più posti di lavoro tramite un miglior coordinamento, più ricerca e sviluppo, ci viene detto che occorre rispondere alle nuove realtà sociali.</p>
      <p sl="fr">Ma dove sono i soldi per farlo? Dove sono i mezzi? Il Presidente Barroso non vuole migliorare gli orientamenti integrati. La destra rifiuta di discutere un coordinamento economico. Sarkozy parla in gran pompa di tutto e di niente ma non ha mai pronunciato una sola volta in trenta minuti la parola “sociale”. Tutti i sondaggi lo confermano: i cittadini vogliono più sociale, più sicurezza, più potere d’acquisto, migliori servizi pubblici.</p>
      <p sl="fr">I sindaci di dieci capitali europee hanno appena firmato una dichiarazione per la difesa di servizi pubblici che siano accessibili a tutti. E la Commissione cosa fa? Si rifugia dietro il misero protocollo del futuro trattato che assicura la sussidiarietà solo per i servizi non economici per togliere così di mezzo servizi pubblici voluti dagli europei. Il mio gruppo non accetterà tale rinuncia della Commissione. Assieme ai sindaci, al Comitato delle regioni, al Comitato economico e sociale e ai sindacati noi porteremo avanti una battaglia politica per un’Europa più sociale che riconosca il ruolo prioritario dei servizi pubblici.</p>
      <a text="(Applausi)"/>
    </intervention>
    <intervention id="3-024" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Molti cittadini dell’UE sono preoccupati per i mutamenti che si verificano nell’ambiente in cui vivono e che sono imputabili alla globalizzazione; il nostro dovere di politici è quello di fornire una risposta. Molto spesso il Parlamento incoraggia gli Stati membri a preparare una strategia comune, tuttavia vorrei sottolineare che dovremmo iniziare da noi stessi. L’elaborazione di questa risoluzione è risultata molto difficile, non essendo semplice sintetizzare i pareri di tutte le commissioni in un unico parere generale. Pertanto vorrei suggerire di tentare di combinare più spesso i pareri delle varie commissioni e le varie risoluzioni in un parere generale in modo da poter dare ai cittadini dell’UE una risposta coordinata su quanto effettivamente faremo.</p>
      <p sl="lt">Un’altra questione molto importante riguarda il nostro ruolo di protagonisti globali. Vorrei dire che il nostro ruolo nel mondo deve essere un ruolo attivo. Attualmente l’Unione europea rappresenta l’unione più grande grazie all’allargamento ma grazie anche alle nuove opportunità. Noi dobbiamo assumere il ruolo più grande da svolgere a prescindere dalla nostra disponibilità o indisponibilità ad assumerlo. Ciononostante l’impressione è quella che stiamo prendendo tempo, come se stessimo aspettando che qualcuno ci presentasse la soluzione. La nostra politica estera tramite la dimensione esterna della strategia di Lisbona dovrebbe essere di tipo attivo.</p>
      <p sl="lt">In tema di politica interna desidero sottolineare l’importanza di una revisione delle priorità. In base alle ricerche più recenti, il motivo del ritardo dell’Unione europea nella crescita della produttività non va imputato alla mancanza di computer o di attrezzature tecnologiche ma a problemi gestionali. Noi non sfruttiamo appieno il mercato interno e non creiamo le condizioni positive per la circolazione delle merci e l’allargamento del mercato finanziario. Un’altra questione: è giusto che la priorità principale dell’UE per il mondo di domani sia lo sviluppo delle tecnologie? Non c’è piuttosto la possibilità che la produzione alimentare possa diventare la priorità principe, come ci avvertono gli esperti?</p>
      <p sl="lt">In sintesi dobbiamo sviluppare un nuovo approccio verso il nostro mercato economico e dare la precedenza all’espansione del mercato interno. In tema di politica sociale, richiamata qui più volte, sono d’accordo che debba costituire una delle priorità principali del nostro programma, ma sostengo anche che debba essere attiva. Dobbiamo abbandonare la tendenza a sostenere una certa categoria di persone; il nostro ruolo deve essere quello di creare opportunità affinché esse possano guadagnarsi da vivere. Queste persone non devono essere indotte ad approfittare di quanto viene loro dato, ma debbono essere attori attivi sul mercato. Per questo avrebbe senso investire nelle sfere sociali perché questo, in futuro, contribuirebbe a raccogliere un capitale intellettuale assicurando un aumento della produttività.</p>
      <p sl="lt">In conclusione desidero sottolineare l’importanza di un miglioramento del coordinamento fra le istituzioni dell’UE. Questa risoluzione e la discussione di oggi costituiscono esempi di cosa sia un buon coordinamento. Mi auguro che in futuro avremo la possibilità di discutere tali questioni non solo durante le sedute notturne ma anche nelle ore diurne.</p>
    </intervention>
    <intervention id="3-025" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, è nell’interesse dell’UE disporre di un sistema commerciale internazionale forte ed equo sotto gli auspici dell’Organizzazione mondiale per il commercio. Pertanto non è accettabile che i colloqui del Doha Round debbano ruotare esclusivamente attorno ad ulteriori concessioni dell’UE in tema di agricoltura che, dopotutto, rappresenta solo il 5% degli scambi mondiali. E il rimanente 95 per cento? Si tratta forse di una resa?</p>
      <p sl="ga">Ho l’impressione che il Commissario Mandelson sia troppo disponibile a cedere per quanto riguarda l’agricoltura dell’UE. Al momento il Commissario sostiene una riduzione del 46 per cento dei dazi all’importazione nel settore agricolo. Tuttavia, come ieri in questo Parlamento ha detto il Presidente Sarkozy, dobbiamo conservare le nostre fonti interne di approvvigionamento alimentare. Per fare un esempio l’America finora non ha ceduto di un millimetro in campo agricolo. Per verificare questo punto è sufficiente leggere l’ultima legge statunitense sull’agricoltura.</p>
      <p sl="ga">Occorre fare progressi nei negoziati sul commercio internazionale nei settori dell’industria, del commercio e dei servizi. Il dazio medio del 4 per cento in vigore nell’UE rimane al 4 per cento, mentre il tasso equivalente in Asia e nel sud America è del 30 per cento. Quando i settori del software e delle telecomunicazioni dei mercati indiano e cinese saranno aperti, ci sarà la possibilità di un progresso spinto dalla concorrenza. Inoltre la semplificazione dovrebbe riguardare non solo le procedure doganali ma anche i futuri accordi commerciali.</p>
    </intervention>
    <intervention id="3-026" speaker_id="4255" name="Pierre Jonckheer" is_mep="True" mode="spoken">
      <p sl="fr">Signor Presidente del Parlamento, signor Vicepresidente della Commissione, trovo che nel documento che ci è stato sottoposto e nel discorso del Presidente Barroso vi sia un grande assente, ovvero proprio quell’analisi e quelle proposte che stiamo facendo sul funzionamento dei mercati finanziari internazionali, sull’esistenza di paradisi fiscali internazionali, sulla lotta contro la criminalità finanziaria internazionale e sulla fiscalità internazionale nonché sui flussi di capitali in senso stretto.</p>
      <p sl="fr">Penso in realtà che il dibattito internazionale su tale piano sia regredito. Non vedo, né nei documenti scritti né nel discorso del Presidente della Commissione, alcuna iniziativa politica di una qualche incisività su tali temi che dopotutto sono assolutamente gravi non posso fare a meno di pensare al cambiamento climatico e alla discussione che si terrà a Bali, che coinvolge una dimensione finanziaria estremamente importante, in particolare in relazione all’aiuto dei paesi cosiddetti più fragili perché possano aderire al protocollo di Kyoto 2.</p>
      <p sl="fr">Ciò richiede, lo sappiamo tutti, fondi pubblici estremamente consistenti. E’ dove li troviamo? Penso che la rinuncia, il rifiuto di dare priorità a tale discussione nelle sedi internazionali – anche se so che è estremamente difficile farlo – possa nuocere alla nostra politica sul piano internazionale.</p>
      <p sl="fr">La seconda osservazione che vorrei fare riguarda la battaglia mondiale sulle norme e in particolare sulle norme ambientali e le norme in ambito sociale, ma più in particolare sulle norme ambientali.</p>
      <p sl="fr">Il documento della Commissione è molto generico. Lo ha detto l’onorevole Watson e convengo con lui. A pagina 6 voi dite: “A seguito delle discussioni bilaterali settoriali con i paesi terzi, ad emergere è oggi una nuova impostazione a livello internazionale focalizzata sulla cooperazione normativa, sulla convergenza degli standard e sull’equivalenza delle norme”. Signor Vicepresidente, vorrei sapere con precisione cosa significa questo per il mantenimento delle norme europee in materia ambientale. Cosa significa per il loro sviluppo futuro e che cosa significa concretamente per la loro promozione a livello internazionale richiamata dal Presidente Barroso.</p>
      <p sl="fr">La mia preoccupazione aumenta leggendo gli articoli di stampa che fanno il punto sui negoziati in corso tra l’Unione europea e la Corea del sud che lasciano intendere che, quando si tratta di difendere le norme o perlomeno le norme sociali, la nostra posizione è più debole rispetto a quella degli Stati Uniti.</p>
      <p sl="fr">Su tali questioni ci dovete delle risposte precise.</p>
    </intervention>
    <intervention id="3-027" speaker_id="28250" name="Sahra Wagenknecht" is_mep="True" mode="spoken">
      <p sl="de">Signor Presidente, onorevoli colleghi, la globalizzazione non è un processo naturale anche se ad alcuni piace presentarla in tal modo. La globalizzazione è essa stessa un prodotto della politica. E’ una creazione politica che nasce da ogni singola misura adottata per deregolamentare e liberalizzare la circolazione internazionale dei capitali. La sua creazione politica si perpetua ogni volta che un paese in via di sviluppo viene costretto, ricattandolo, ad aprire il suo mercato dei capitali per consentire acquisizioni dall’esterno. Si tratta di una creazione dei paesi industrializzati e, non da ultimo, dell’Unione europea.</p>
      <p sl="de">Il termine globalizzazione non sta tanto ad indicare l’internazionalizzazione dell’economia quanto piuttosto il potere dei proprietari di immobili, di banche e conglomerati, che si sono sottratti all’intervento dei legislatori nazionali, di investire il proprio denaro ovunque vi siano utili maggiori, indipendentemente dalle conseguenze sociali. Quel potere ovviamente che consente loro di mettere l’uno contro l’altro i paesi che costituiscono potenziali luoghi di investimento, costringendoli a creare quelle condizioni che sono via via più favorevoli alla massimizzazione dei profitti.</p>
      <p sl="de">E’ proprio questo il programma nascosto che si cela dietro l’obiettivo della concorrenza, ovvero la tendenza ad abbattere la fiscalità societaria, a distruggere i sistemi di welfare e attuare un dumping salariale selvaggio – in altre parole la tendenza verso un capitalismo sempre più sfrenato. Ciò significa ovviamente che non tutti perdono nel gioco della globalizzazione, perché vi sono anche vincitori a man bassa. Tra questi vi sono anche, e non tra gli ultimi, le conglomerate europee che hanno raggiunto il livello di protagonisti mondiali di questo processo di globalizzazione e i cui profitti negli ultimi anni non avrebbero potuto essere maggiori. Tuttavia la grande maggioranza non trae vantaggio da questi sviluppi. Al contrario la legge della giungla che prevale nel capitalismo sfrenato consente a chi ha di opprimere e sfruttare chi non ha.</p>
      <p sl="de">La risoluzione presentata maschera questo stato di cose e il nostro gruppo non la sosterrà. Al contrario continueremo a lottare per un diverso ordine economico europeo, per un ordine economico in cui le persone non costituiscano semplicemente dei fattori di costo e in cui i paesi non siano ridotti a dei luoghi in cui fare affari.</p>
    </intervention>
    <intervention id="3-028" speaker_id="24089" name="Witold Tomczak" is_mep="True" mode="spoken">
      <p sl="pl">Signor Presidente, occorre distinguere due realtà: il fenomeno della globalizzazione e il programma del globalismo.</p>
      <p sl="pl">La globalizzazione nasce dallo sviluppo delle nuove tecnologie nei trasporti, nelle comunicazioni e nella raccolta ed elaborazione dei dati. La globalizzazione apre nuove opportunità ma crea anche nuove minacce. Sta a noi decidere come usarla.</p>
      <p sl="pl">Il globalismo, per converso, è un programma che mira a creare un potere globale sovranazionale. Tale approccio è contrario alla libertà dei popoli e delle nazioni ed esalta un piccolo numero di soggetti che dispongono di più capitali e infrastrutture globali, consentendo loro di realizzare i rispettivi egoistici interessi entro il perimetro di un paese globale, senza apporto alcuno per il bene dei cittadini e delle nazioni. Si tratta sostanzialmente di un programma totalitario, che è contrario agli ideali del pacifismo e che minaccia la nascita di conflitti.</p>
      <p sl="pl">L’Europa si trova davanti alla tentazione di mettere a repentaglio i diritti delle sue stesse nazioni al fine di accrescere il ruolo delle sue élite cosmopolite nella gestione del mondo. Cedere alla tentazione vorrebbe dire spazzare via una cultura secolare delle nazioni europee fatta di rispetto dei diritti umani e dei diritti delle società umane.</p>
      <p sl="pl">Nell’era della globalizzazione il successo dell’Europa dovrebbe risiedere nel rispetto dei diritti umani, dei diritti delle famiglie e delle nazioni che si concretizza nello sviluppo di istituzioni che garantiscono la tutela di tali loro conquiste. Il successo dell’Europa sarà quello di mostrare agli altri popoli e alle altre nazioni del mondo come creare una situazione di libertà e di dignità per i cittadini. Sarebbe un disastro se l’Europa scegliesse la strada di un programma di globalismo totalitario.</p>
    </intervention>
    <intervention id="3-029" speaker_id="966" name="Jean-Claude Martinez" is_mep="True" mode="spoken">
      <p sl="fr">Signor Presidente, onorevoli colleghi, la globalizzazione, l’internazionalizzazione o “planetarizzazione”, secondo la definizione del gesuita Teilhard de Chardin, suscitano una constatazione banale: ci troviamo davanti ad una seconda globalizzazione, più completa di quella del ‘900 in quanto questa è contemporaneamente finanziaria, economica, linguistica, migratoria, ideologica ed è caratterizzata da un modello dominante, il mercato.</p>
      <p sl="fr">E’ altrettanto ovvio che tale globalizzazione comporta effetti negativi nei paesi del sud con un eccessivo sfruttamento, in India e in Cina, sia di esseri umani che delle risorse del terreno, dei boschi, dei mari, delle acque e con la messa a repentaglio dei diritti dell’uomo. Gli effetti che si avvertono nell’emisfero nord del mondo sono le delocalizzazioni, la perdita di impiego, destabilizzazione finanziaria dei sistemi sociali e, a causa dell’invecchiamento della popolazione e dei costi legati alla quarta età, il rischio che l’Europa si trasformi in un Ruanda geriatrico, con tutto ciò che questo comporta in termini di disprezzo per la vita e pertanto di attentato ai diritti umani.</p>
      <p sl="fr">Davanti a tali realtà, a tali evidenze, noi cosa facciamo? Qualcosa che è un mix di formule magiche, di minimalismo e di arte divinatoria. Un esempio di parole magiche ce lo offrono attualmente le nostre discussioni e le nostre risoluzioni. Le formule magiche politiche consistono nell’invocare la strategia di Lisbona, l’economia più competitiva. Sembrerebbe quasi di vedere Krusciov all’ONU negli anni ‘60, quando voleva mettersi alla pari con il sistema capitalista. Una risposta alla globalizzazione alla Harry Potter.</p>
      <p sl="fr">Si fa anche del minimalismo. Un esempio perfetto di questo atteggiamento è il Fondo per la globalizzazione, con i suoi “contentini” finanziari. Invece di dominare la situazione ci si rimette alla volontà di Dio e si tenta di dare responsi oracolari. Nel nome del Padre Adam Smith, del Figlio Ricardo e dello Spirito Santo il Mercato, nel grande tempio planetario del libero-scambismo si sacrificano i dazi doganali, prima tagliandoli e poi sopprimendoli del tutto.</p>
      <p sl="fr">Questo sì che è pensiero magico! Tuttavia il genio europeo sta nell’aver inventato, 2500 anni fa, il pensiero logico, ovvero la ragione. Ebbene la ragione ci dice: il libero commercio è necessario, ma lo sono anche le protezioni sociali e culturali. Occorre pertanto conciliare la libertà commerciale e la sicurezza dell’uomo.</p>
      <p sl="fr">Per fare questo esiste una nuova tecnologia doganale, la tecnologia dei diritti doganali deducibili, ovvero dei diritti doganali pagabili dall’esportatore, che tuttavia gli generano un credito doganale pari alla somma dei diritti doganali da lui pagati e che possono essere detratti nel momento in cui acquista nel paese dell’importatore. Grazie a tali diritti doganali di nuova generazione modulabili, rimborsabili, negoziabili e riscontrabili si risolverà l’ovvio problema delle asimmetrie economiche, sociali, ambientali esistenti negli scambi tra nord e sud.</p>
    </intervention>
    <intervention id="3-030" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, aumenta sempre più il numero dei nostri elettori per i quali globalizzazione è sinonimo di desolazione, dato che una dopo l’altra le industrie si trasferiscano all’est.</p>
      <p sl="en">Solo due settimane fa a Limavady, nella mia circoscrizione, Seagate Technology ha annunciato la chiusura delle proprie attività licenziando 960 lavoratori e lasciando la piccola cittadina sgomenta. Non si tratta solo del richiamo della manodopera a basso prezzo ma è anche il peso invalidante della normativa che sta distruggendo le nostre imprese.</p>
      <p sl="en">Condivido quanto diceva ieri il Presidente Sarkozy, sul fatto che l’UE ha il diritto di proteggersi da tali devastazioni, e vorrei che lo facesse. Vi sono due iniziative immediate che aiuterebbero in tal senso: la prima è l’abbassamento della soglia per accedere al Fondo europeo di adeguamento alla globalizzazione. Mille posti di lavoro in meno a Parigi costituiscono una cattiva notizia, ma in una piccola cittadina come Limavady sono una catastrofe. Pertanto la soglia dovrebbe essere più bassa per le economie più piccole. La seconda: l’UE deve allentare i divieti sugli aiuti di Stato in modo che una modesta detassazione del mondo industriale o che iniziative analoghe possano contribuire a tenere in vita il nostro settore manifatturiero. Invito la Commissione a dare una risposta positiva su tali due specifiche proposte.</p>
    </intervention>
    <intervention id="3-031" speaker_id="1928" name="Werner Langen" is_mep="True" mode="spoken">
      <p sl="de">Signor Presidente, chiunque ascolti i discorsi sentiti qui oggi, in particolare quelli degli onorevoli Wagenknecht e Schulz, potrebbe dire che essi hanno parlato di un’epoca che, sono lieto di dire, è passata da molto tempo. Si tratta di formule riproposte dal vecchio repertorio socialista che non ci fanno fare il benché minimo passo in avanti sulle questioni della globalizzazione.</p>
      <p sl="de">Chiunque sieda in quest’Aula sa che libertà economica, maggiore prosperità e modello sociale sono aspetti compatibili l’uno con l’altro. L’Europa ne è la migliore dimostrazione. Proprio come abbiamo inventato l’euro come programma interno per tenerci in forma per il mercato unico, ora abbiamo la strategia di Lisbona, pur con tutte le riserve e i problemi che essa suscita, come programma per acquisire la forma giusta per gareggiare nella competizione globale. Non abbiamo assolutamente alcun motivo per rinunciare alla globalizzazione. In questa sede la globalizzazione viene discussa in termini assolutamente irrealistici.</p>
      <p sl="de">La globalizzazione è la molla principale della democrazia e della prosperità per i paesi in via di sviluppo. E’ assolutamente non veritiero dire che esistono solo lati negativi, come sembravano indicare gli esempi citati negli ultimi interventi. Al contrario tutti i paesi traggono beneficio dalla globalizzazione: sia i paesi in via di sviluppo, sia i nuovi paesi industrializzati e anche i paesi in via di sviluppo caratterizzati da un apparato statale eccessivo che non può più essere sostenuto dai contribuenti. Non possiamo rimettere indietro l’orologio, e l’Europa è il modello per il resto del mondo. Mi chiedo perché tacciamo questo fatto. Perché parliamo solo delle cose negative?</p>
      <p sl="de">E’ chiaro che si può parlare di pratiche da Far West nei mercati finanziari. Certo, occorre sicuramente un coordinamento internazionale. Ci occorre una limitazione a livello internazionale e una supervisione. Ma chi, a parte l’onorevole Goebbels, ha detto che esistono anche malfunzionamenti sistemici che non siamo ancora riusciti a limitare? In Giappone la regola è quella che il top manager di un’azienda non può guadagnare più di venti volte il salario del dipendente medio. Come possiamo giustificare che i manager in Europa e negli Stati Uniti guadagnino mille volte più dei loro dipendenti? Possiamo sicuramente parlare di queste cose tuttavia non possiamo demonizzare la globalizzazione in generale in quanto essa apre nuove opportunità, coniugando libertà e prosperità.</p>
    </intervention>
    <intervention id="3-032" speaker_id="1938" name="Anne Van Lancker" is_mep="True" mode="spoken">
      <p sl="nl">Signor Presidente, signor Presidente in carica del Consiglio, signor Commissario, onorevoli colleghi, è una buona cosa vedere che la Commissione riconosce nella dimensione esterna un nuovo elemento della strategia di Lisbona, tuttavia è importantissimo non dimenticare che la globalizzazione ha anche implicazioni per la nostra politica interna europea.</p>
      <p sl="nl">Se da un lato la strategia di Lisbona è stata positiva per la crescita economica e l’occupazione, è anche vero che non tutti ne hanno tratto vantaggio. In Europa la globalizzazione ha notevolmente allargato il gap tra i lavoratori qualificati e quelli non qualificati.</p>
      <p sl="nl">Pertanto osservo con soddisfazione che la Commissione e il Consiglio dei ministri del lavoro riserverà in futuro un’attenzione maggiore alla dimensione sociale in quanto vi sono ancora troppe persone – lavoratori non qualificati, disabili, lavoratori anziani, migranti – che non hanno accesso ad una formazione accettabile e a buone prospettive occupazionali. Sei milioni di giovani abbandonano la scuola senza avere ottenuto un diploma, 72 milioni di persone vivono in povertà ai margini della società, per non contare i 14 milioni di lavoratori poveri europei.</p>
      <p sl="nl">La prosperità economica deve andare a vantaggio di tutti, uomini e donne. Consentitemi quindi di sottolineare tre ulteriori punti.</p>
      <p sl="nl">Primo: è chiaro che la nuova generazione di strumenti politici per Lisbona deve essere focalizzata molto più nettamente sull’inclusione sociale, sulle pari opportunità, sulla riduzione della povertà e su una idonea protezione sociale. La dimensione sociale deve tornare a comparire negli orientamenti integrati.</p>
      <p sl="nl">Secondo: occorre una maggiore enfasi sul mantenimento da parte degli Stati membri degli impegni assunti in materia di occupazione e formazione. Crescita economica non significa automaticamente occupazione di qualità; su tale punto occorre un impegno chiaro da parte degli Stati membri.</p>
      <p sl="nl">Terzo: occorre fare molto di più in partnership . Una strategia valida per la crescita, per l’occupazione e per l’inclusione sociale richiede anche un contributo dei parlamenti nazionali, delle autorità locali e regionali, delle parti sociali e della società civile.</p>
      <p sl="nl">Pertanto il mio gruppo non pensa che la generazione successiva di strumenti per la strategia di Lisbona possa essere costituita da strumenti ordinari. Mi auguro che il Vicepresidente della Commissione riconosca che vi sono molti motivi validi per apportare correzioni essenziali al pacchetto di Lisbona.</p>
    </intervention>
    <intervention id="3-033" speaker_id="2326" name="Bernard Lehideux" is_mep="True" mode="spoken">
      <p sl="fr">Signor Presidente, onorevoli colleghi, tale ricorrente discussione sui vantaggi e gli svantaggi della globalizzazione non è particolarmente sensata, visto che ormai essa è una realtà.</p>
      <p sl="fr">L’unica vera questione per noi è come possa l’Unione europea tentare di trasformare un fenomeno che è inevitabile a vantaggio dei suoi cittadini. I cittadini europei si attendono riforme efficaci che facciano aumentare l’occupazione e li agevolino in una fase di cambiamento.</p>
      <p sl="fr">La fede riposta nella strategia di Lisbona è stata finora un po’ come aspettare Godot .Se ne sente molto parlare, non si vede l’ora che si concretizzi, ma nessuno l’ha ancora vista. Coloro i quali hanno le chiavi per il successo della strategia di Lisbona, ovvero gli Stati membri, devono mostrarci con quali risorse si possono raggiungere gli obiettivi che essi stessi hanno fissato. Dagli Stati membri ci attendiamo la realizzazione di iniziative e una valutazione piena e obiettiva dei loro risultati.</p>
      <p sl="fr">Non voglio in questa sede tracciare un quadro completamente buio. Alcuni segni incoraggianti ci sono, come il Fondo di adeguamento che funziona, anche se rimane da valutarne l’efficacia. E’ inoltre significativo il fatto che, per la prima volta in Europa, tra le parti sociali vi sia un’analisi condivisa sulle sfide a cui si deve rispondere in materia di mercati del lavoro. Le parti sociali hanno inoltre raggiunto un accordo per chiedere agli Stati membri di dare attuazione a politiche di flessicurezza, che combinino gli elementi accoppiati flessibilità-sicurezza sia per i dipendenti sia per i datori di lavoro.</p>
      <p sl="fr">Mi consenta, Presidente Barroso, di concludere sollecitandola a non sacrificare la dimensione sociale della strategia di Lisbona solo perché lei pensa che ci renda meno competitivi. L’uomo comune si aspetta un’Europa attenta alle sue preoccupazioni mentre le aziende si aspettano un’Europa che attui una politica per contrastare un diffuso dumping sociale.</p>
    </intervention>
    <intervention id="3-034" speaker_id="28356" name="Wojciech Roszkowski" is_mep="True" mode="spoken">
      <p sl="pl">Signor Presidente, il documento della Commissione contiene molte parole sul ruolo dell’Unione europea nel processo della globalizzazione tuttavia mi chiedo se dia risposte specifiche alle domande che ci stiamo ponendo. Tenderei a dire di no.</p>
      <p sl="pl">Il documento dà l’impressione che delle buone norme a livello comunitario possano assicurare la crescita nell’UE e la prosperità dei cittadini. Tuttavia crescita e prosperità dipendono dagli sforzi dei cittadini, che devono aumentare la propria produttività rispetto al passato e devono dimostrare maggiore produttività ed efficienza rispetto ai cittadini di altri paesi.</p>
      <p sl="pl">Una buona regolamentazione non è sufficiente per assicurare la futura crescita economica dell’Unione europea. Non è sufficiente per eliminare le sperequazioni economiche tra vecchi e nuovi Stati membri, che si stanno ampliando ad un tasso più alto rispetto alla media comunitaria. Gli effetti della migrazione economica, dai paesi a basso costo del lavoro ai paesi ad alto costo del lavoro, non bastano.</p>
      <p sl="pl">La futura crescita economica dell’UE dipenderà dalla sua competitività e tuttavia il documento della Commissione si dilunga sulla protezione dei guadagni sociali. Questo va benissimo ma qui non si tratta dei fattori di crescita ma dei risultati della crescita. Se da un lato vogliamo proteggere quanto guadagnato sul piano sociale, non dobbiamo dimenticare che la crescita nasce dall’innovazione, da una maggiore efficienza organizzativa, da una maggiore produttività e da una migliore competitività.</p>
    </intervention>
    <intervention id="3-035" speaker_id="4550" name="Jill Evans" is_mep="True" mode="spoken">
      <p sl="en">Signor Presidente, desidero ringraziare la Commissione e il Consiglio per le loro dichiarazioni. Sono d’accordo su quanto detto sulle possibilità che l’UE assuma un ruolo molto positivo. Tuttavia fino ad oggi la globalizzazione economica ha portato ad accelerare il degrado ambientale, il peggioramento delle condizioni dei lavoratori e gli squilibri sociali.</p>
      <p sl="en">A livello locale le conseguenze sono un’insicurezza occupazionale e, ancor peggio, la perdita di occupazione nei settori manifatturiero e di servizi che ho potuto toccare con mano nella mia comunità in Galles, dove vivo, all’inizio di quest’anno con la chiusura della fabbrica di Burberry , con conseguente perdita di centinaia di posti di lavoro in un’area molto povera, un’area di convergenza.</p>
      <p sl="en">Le aziende trovano che più facile guardarsi attorno, cercare la manodopera a più buon prezzo senza preoccuparsi delle conseguenze nonostante l’esistenza di accordi di responsabilità sociale delle aziende volontariamente sottoscritti che, come nel caso di Burberry , sono bellissimi in teoria ma non valgono quasi niente nella pratica.</p>
      <p sl="en">Si tratta di conseguenze devastanti per le comunità locali, quelle comunità locali che, come abbiamo già sentito, sono essenziali per l’occupazione e la crescita, ovvero proprio per le finalità dell’agenda di Lisbona. Tutto ciò porta alla delusione della politica, alla dimostrazione che il mercato è più forte della democrazia.</p>
      <p sl="en">L’UE può dare il suo contributo migliorando il livello del lavoro e sociale in tutto il mondo, compresi i costi del cambiamento climatico sul prezzo di mercato in modo da evitare pratiche di dumping ambientale. Gli effetti della globalizzazione rendono ancora più importante la protezione sociale per i lavoratori e le comunità.</p>
      <p sl="en">Concordo sul fatto che la strada per il futuro sia un sostegno alle piccole imprese e la disponibilità di posti di lavoro sostenibili a lungo termine, di posti di alta qualità, e mi auguro che la proposta per uno small business act contribuisca a raggiungere nel lungo termine tale obiettivo.</p>
    </intervention>
    <intervention id="3-037" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, è giusto in questa discussione sottolineare il fatto che il successo dell’Unione europea dipende da come essa risponde in termini di solidarietà e di coesione economica e sociale. Fintantoché l’Unione europea continuerà ad accusare un livello elevato di indigenza che interessa il 17 per cento della popolazione, ovvero 80 milioni di persone nell’UE a 27, fino a quando l’insicurezza occupazionale continuerà a crescere come anche la percentuale dei lavoratori poveri, la nostra priorità fondamentale dovrà essere quella di abbandonare le politiche neoliberiste dando la precedenza ad un’occupazione associata a diritti, a retribuzioni accettabili, ad una maggiore protezione sociale e a servizi pubblici di standard elevato per tutti, favorendo investimenti produttivi da parte delle microimprese e delle piccole imprese e una più equa distribuzione della ricchezza prodotta in modo da favorire una reale convergenza tra gli Stati membri, sostenere lo sviluppo e il progresso sociale e attuare una politica di cooperazione con i paesi del terzo mondo.</p>
    </intervention>
    <intervention id="3-038" speaker_id="28217" name="Patrick Louis" is_mep="True" mode="spoken">
      <p sl="fr">Signora Presidente, onorevoli colleghi, i nostri concittadini – che sono anche lavoratori, consumatori e contribuenti – riconoscono distintamente che l’Unione europea, nella sua attuale configurazione, non costituisce tanto un baluardo contro gli eccessi della globalizzazione finanziaria quanto piuttosto una tappa sulla via che porta a tali eccessi.</p>
      <p sl="fr">Da venti anni ormai ci viene promesso un futuro splendente, il regalo dell’euro e dell’abolizione delle frontiere, si tratta della prospettiva che ci hanno fatto balenare, ad esempio, per ottenere il nostro sostegno per il trattato di Maastricht nel 1992. Nonostante tutto questo il nostro comparto manifatturiero sta facendo le valigie lasciando dietro di sé milioni di disoccupati, una desolazione postindustriale e campagne deserte.</p>
      <p sl="fr">Sentendo il Presidente Sarkozy, in quest’Aula, sostenere la causa di una missione per proteggere l’Europa, verrebbe da pensare che egli non abbia mai accettato né Maastricht né il trattato di Lisbona. Fa un bell’effetto vederlo presentarsi come il Generale de Gaulle e dichiarare che all’OMC si opporrà a qualsiasi negoziato suscettibile di danneggiare i nostri interessi nazionali. Egli sembra tuttavia aver dimenticato che la Francia non dispone di un diritto di veto e che l’unico soggetto in condizioni di negoziare è una Commissario di Bruxelles, che sistematicamente ignora il mandato ricevuto dagli Stati membri.</p>
      <p sl="fr">Simili illusioni erano evidenti anche quando – ancora una volta con tutte le possibili giustificazioni – ha attaccato l’ossessione deflattiva della Banca centrale europea indipendente di Francoforte. Ma a chi dobbiamo credere, all’uomo che si presenta davanti alle telecamere per proclamare la sovranità francese o all’uomo che, con un trattato europeo, rinuncia alla nostra sovranità nazionale? La realtà è che il trattato di Lisbona conferma la logica dei trattati esistenti, che ci impediscono di intervenire sul corso dell’euro, di proteggere i nostri mercati e di difenderci da soli nei negoziati sul commercio mondiale.</p>
      <p sl="fr">E’ vero, il trattato cita quale obiettivo la protezione dei cittadini, tuttavia si tratta solo di una dichiarazione politica non sostenuta da alcuna forza giuridica. E’ significativo il fatto che il trattato rafforzi i poteri e l’indipendenza sia della Commissione sia della BCE e conseguentemente della linea di pensiero del libero commercio a cui essi si ispirano. Il protocollo n. 6 nonché gli articoli 3 e 4 del trattato CE puntellano la loro dogmatica concezione di una concorrenza senza pastoie, senza attenzione per gli interessi nazionali, senza alcun confine e incuranti della democrazia.</p>
      <p sl="fr">Noi pensiamo che i cittadini francesi e i cittadini d’Europa vogliano qualcosa di diverso. Pertanto invito a riabilitare un vero libero commercio in una forma che preveda scambi tra nazioni che le arricchisca senza privarle né delle loro difese né della loro identità.</p>
    </intervention>
    <intervention id="3-039" speaker_id="4267" name="Udo Bullmann" is_mep="True" mode="spoken">
      <p sl="de">Signora Presidente, onorevoli colleghi, nei prossimi tre anni la Commissione intende presentare proposte per un riallineamento delle politiche economiche, sociali e ambientali dell’Unione europea. Si tratta di una cosa positiva in quanto, come tutti sappiamo, non esistono ancora proposte. Il documento di ottobre, che è alla base della nostra attuale discussione, è un documento succinto. Colgo l’occasione per osservare che, se da un lato è sempre positivo avere documenti succinti, in questo caso abbiamo un documento vuoto, senza respiro, dal quale non si evince alcunché in merito alla strada da seguire.</p>
      <p sl="de">La Commissione deve aiutarci risolvendo una contraddizione. Se dobbiamo basare la discussione di oggi sulla copertina, sull’introduzione, ci troviamo ad affrontare sfide enormi: globalizzazione, cambiamento climatico, mercati finanziari internazionali – le sfide portentose che ci si parano davanti, in tutti gli Stati membri. Tuttavia se seguiamo la discussione sul piano delle implicazioni pratiche, ci viene detto che non è necessario cambiare gli orientamenti politici pratici. Ciò è incomprensibile. E’ assolutamente incomprensibile perché suscita un interrogativo sulla reale natura di questa discussione sulla globalizzazione. Si tratta di un pretesto per non fare niente in termini di attuazione pratica delle nostre politiche sociali, ambientali ed economiche, oppure è davvero un’opportunità per prendere visione del quadro completo e dare risposte alle domande e alle esigenze impellenti dei cittadini dei paesi dell’Unione europea?</p>
      <p sl="de">Vorrei porre qualche altra questione. Se davvero il nostro futuro va visto in una società industrializzata ambientale, perché è così difficile discutere in Commissione, con la Commissione e addirittura in quest’Aula sulla politica per gli investimenti opportuna e necessaria per raggiungere questo obiettivo? Perché non possiamo parlare dei programmi per l’adeguamento degli edifici e dei veicoli e degli altri mezzi di trasporto moderni di cui abbiamo bisogno? Perché parlare di una politica decente per gli investimenti è quasi un tabù? E perché queste cose non compaiono nel programma della Commissione? Perché non ci sono neanche nel programma di lavoro di Lisbona? Spero solo che vi sia ancora spazio per modifiche.</p>
      <p sl="de">Quando parliamo del triangolo della conoscenza – la necessità di istruzione, ricerca e innovazione – perché non possiamo trasformare il Patto europeo per la gioventù in uno strumento pratico e assicurare una formazione di qualità a tutti i giovani europei che possono così impiegare la loro intelligenza e una conoscenza specialistica nell’impresa di ristrutturare la società industrializzata? Queste sono le sfide pratiche a cui vogliamo dare risposta.</p>
    </intervention>
    <intervention id="3-040" speaker_id="4740" name="Marco Cappato" is_mep="True" mode="spoken">
      <p sl="it">Signora Presidente, onorevoli colleghi, io credo che anche in questo dibattito ci sono stati interventi che hanno messo in contrapposizione la libertà economica con la garanzia e la protezione dei diritti sociali e la lotta contro la povertà.</p>
      <p sl="it">Mettere in contrapposizione libertà economica e diritti sociali è roba del secolo scorso, non è più l’attualità politica della nostra Europa.Noi abbiamo certo da garantire il massimo delle regole nella libertà economica contro i monopoli, per la trasparenza dei mercati finanziari, per fare pagare i costi dell’inquinamento ambientale.Certo, questo è fondamentale!Ma sul piano dei diritti sociali quello che oggi ci impedisce nei nostri paesi di aiutare i più poveri sono esattamente dei sistemi di sicurezza sociale vecchi, che garantiscono le corporazioni, il lavoro organizzato e che non aiutano i disoccupati, quelli che rimangono fuori dalle garanzie e dalla protezione sociale.</p>
      <p sl="it">Nel mio paese, l’Italia, abbiamo un sistema che al tempo stesso quasi obbliga ad andare in pensione a 58, 59 anni e al tempo stesso solo il 20% dei disoccupati hanno una protezione sociale.Ecco qual è il problema dei più poveri:non la globalizzazione o la libertà economica, ma la vecchiezza, il fatto che sono passati, sono antichi, vanno rinnovati e su questo la strategia di Lisbona e la Commissione può aiutare i meccanismi della sicurezza sociale.</p>
    </intervention>
    <intervention id="3-041" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signora Presidente, preferisco non ripetere alcune delle trite e banali affermazioni sui vantaggi della globalizzazione. Sarebbe utile presentare nel Parlamento europeo un parere critico sul globalismo.</p>
      <p sl="pl">Secondo me la migliore sintesi della nostra discussione la si può trovare nelle parole del filosofo canadese John Ralston Saul. Dedico le sue parole al coro che canta le lodi della globalizzazione e che anche oggi leva lo stesso canto nel Parlamento europeo. Il globalismo è un’ideologia che prende molti elementi tipici delle religioni occidentali. Il globalismo è credere in un’unica idea che esclude gli altri punti di vista. Alla base vi è la convinzione della supremazia dell’economia sugli altri settori della vita e la certezza che tutte le teorie economiche si siano dimostrate dei fallimenti tranne il liberismo e che quest’ultimo costituisca l’unica possibilità.</p>
      <p sl="pl">Tale convinzione nasce dal fatto che il liberismo ha messo in moto delle forze globali che sostengono il liberismo quale giusta strada per il futuro giudicando sbagliati gli altri metodi. Tuttavia il globalismo si illude perché crede che l’economia sia il motore della civiltà. Negli ultimi venti o trent’anni abbiamo imparato a considerare tutto in termini economici. Neanche Marx era arrivato a tanto; egli aveva dichiarato che l’economia è sì importante ma non era mai arrivato a dire che tutto vada visto sotto la luce del profitto.</p>
    </intervention>
    <intervention id="3-042" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, onorevoli colleghi, il tema presentato oggi dalla Commissione è pieno di contraddizioni. Consentitemi di mettere in evidenza due punti.</p>
      <p sl="el">In primo luogo la Commissione sottolinea che è necessario intensificare l’adattamento alle esigenze della globalizzazione per poter assicurare ai nostri cittadini standard di vita praticabili. Questa non è la situazione che abbiamo, se pensiamo al fallimento della strategia di Lisbona. La verità è che tali politiche che puntano ad una maggiore competitività aggravano le sperequazioni di ricchezza e di capacità produttiva e la Commissione europea è l’unica che vede un miglioramento della prosperità o l’eliminazione delle asimmetrie dello sviluppo tra gli Stati membri.</p>
      <p sl="el">In secondo luogo il documento ci dice che la Commissione sta lavorando per un’Europa sociale, un’idea che abbiamo sentito ripetere così tante volte ma di cui non abbiamo mai trovato tracce concrete. Un piccolo esempio: dal 2002 il prezzo dei carburanti per autoveicoli è aumentato negli Stati membri del 35-50 per cento. Tale fattore, assieme a molti altri, colpisce il potere d’acquisto dei percettori di bassi redditi e nessuna delle strategie socio-economiche della Commissione sembra proporre una soluzione.</p>
    </intervention>
    <intervention id="3-043" speaker_id="28219" name="Daniel Caspary" is_mep="True" mode="spoken">
      <p sl="de">Signora Presidente, onorevoli colleghi, il nostro obiettivo per un successo europeo nell’era della globalizzazione può essere raggiunto se corriamo dei rischi. La nostra discussione pubblica si concentra troppo spesso sugli effetti negativi della globalizzazione. Tale discussione avviene ogniqualvolta le aziende eliminano posti di lavoro o delocalizzano, tuttavia diciamo poco su quanto di buono riceviamo dalla globalizzazione.</p>
      <p sl="de">Se prendiamo come esempio la mia circoscrizione elettorale, la regione da cui provengo, osserviamo che non meno del 74 per cento della produzione industriale viene esportato. Nella mia regione i frutti positivi della globalizzazione sono ben presenti. Purtroppo nella stessa regione vi sono anche lavoratori che perdono il lavoro perché le loro aziende non riescono a mantenere la redditività tuttavia ce ne sono molti che possono trovare un nuovo impiego presso altre aziende che invece si avvantaggiano della globalizzazione, imprese che hanno saputo adattarsi, e questo porta ad una netta diminuzione della disoccupazione nella mia regione. Purtroppo parliamo troppo poco di questa faccia della medaglia.</p>
      <p sl="de">L’Unione europea ha un ruolo importante da svolgere nel dare un orientamento alla globalizzazione. Vi sono 480 milioni di europei che devono difendere assieme i propri interessi e i propri valori. Abbiamo già l’economia più aperta del mondo ma abbiamo bisogno di un accesso ai mercati mondiali. Dobbiamo costituire una riserva più grande tramite una reciprocità. Barriere non tariffarie e altri ostacoli al commercio sono inaccettabili. Dobbiamo poterci difendere contro le pratiche commerciali sleali. A tal fine ci occorrono strumenti di difesa commerciale nonché un Commissario credibile ma non arrogante nel momento in cui deve rappresentare l’Unione europea nel mondo, in grado di difendere i nostri interessi commerciali in uno spirito di cooperazione e fiducia reciproca. Dobbiamo tutelare con maggiore efficacia la proprietà intellettuale, dobbiamo fare maggiore pressione per avere norme e standard a livello globale, dobbiamo rafforzare l’OMC e coltivare il partenariato transatlantico.</p>
      <p sl="de">Se noi e la Commissione riusciremo ad assolvere a tali compiti, saremo davvero in grado di utilizzare e orientare la globalizzazione in modo tale da assicurare che i cittadini in generale possano continuare a condurre una vita in condizioni di libertà e prosperità.</p>
    </intervention>
    <intervention id="3-044" speaker_id="28310" name="Edite Estrela" is_mep="True" mode="spoken">
      <p sl="pt">Avere successo nell’era della globalizzazione è la grande sfida che l’Unione europea si trova ad affrontare. Il problema è capire com’è possibile conciliare competitività e coesione sociale ovvero, in altri termini, globalizzazione e regolamentazione.</p>
      <p sl="pt">La strategia di Lisbona contiene la risposta e il trattato di Lisbona renderà più semplice il processo decisionale, tuttavia il successo dipenderà soprattutto dalla capacità dell’Europa di vedere nella globalizzazione un’opportunità più che una minaccia. Occorre capire quanto sta accadendo in Cina e in India. La Cina ha superato il Regno Unito, la Francia e l’Italia nella classifica delle nazioni più industrializzate, ha superato gli Stati Uniti nell’esportazione di prodotti tecnologici e ha accumulato ingenti riserve finanziarie.</p>
      <p sl="pt">Quanto all’India sono pochi a conoscere il nome TATA. Tuttavia nel 2006 la società controllata della TATA che produce automobili aveva un valore di borsa maggiore della General Motors, mentre nessuno aveva sentito parlare del gruppo MITTAL prima che lanciasse un’offerta di acquisto ostile nei confronti di ARCELOR, scatenando il panico a Parigi, Bruxelles e Lussemburgo.</p>
      <p sl="pt">Occorre anche non dimenticare l’altra faccia del miracolo asiatico. Che è quello di una realtà di sofferenza che trova la sua radice nella complicità del governo di Pechino con le multinazionali occidentali che hanno spostato i propri impianti produttivi per sfruttare il basso costo della manodopera e l’assenza di Stato sociale.</p>
      <p sl="pt">E tuttavia è in Asia che sarà deciso l’esito della lotta al surriscaldamento del pianeta. L’Europa deve essere ferma e pretendere reciprocità nel commercio internazionale senza tuttavia adottare in modo sistematico politiche protezioniste. E’ vero che la concorrenza cinese è sleale considerando il livello dei redditi, la mancanza di diritti politici e sindacali, la contraffazione e la moneta sottovalutata, nessuno nega questo, tuttavia è anche vero che vi sono 800 milioni di cinesi e 700 milioni di indiani desiderosi di avere un reddito minimo decente e una maggiore giustizia sociale. Si tratta in tutti i casi di sfide per un’Europa più forte e un mondo migliore.</p>
    </intervention>
    <intervention id="3-045" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, anch’io penso che la nostra reazione alla globalizzazione non debba basarsi sulla paura ma su un senso di opportunità e di adattamento intelligente.</p>
      <p sl="en">Come dice la risoluzione, l’UE quale protagonista mondiale è uno dei maggiori beneficiari di un’economia mondiale aperta. Ciò non emergerebbe sempre chiaramente se si desse retta al gran parlare retorico anti-globalizzazione che si fa in Europa. Concordo con l’onorevole Czarnecki sul fatto che il liberismo si sia diffuso in tutto il mondo ma, diversamente da lui, giudico positivamente questa evoluzione.</p>
      <p sl="en">L’UE può raggiungere il suo obiettivo solo con un approccio attivo e organizzato sullo scenario mondiale, e questo vale in particolare per la migrazione. Sono lieto di vedere che un paragrafo che avevo redatto per il gruppo ALDE può ritrovarsi quasi intatto nella risoluzione finale. Penso veramente che la migrazione debba avere carattere prioritario nell’agenda dell’UE, alla pari del cambiamento climatico e dell’energia. La pressione esercitata dall’esterno la vediamo tutti, così come vediamo le tensioni sociali e anche il razzismo in seno all’UE. Tuttavia non esiste ancora una politica comunitaria completa sull’immigrazione, sia legale che illegale, né sull’integrazione.</p>
      <p sl="en">Infine non dobbiamo dimenticare il potenziale delle comunicazioni globali, e in particolare di Internet, per promuovere i diritti umani. E’ vero, forse non è così inevitabile come si pensava – basti considerare ad esempio la censura attuata in Cina – ma in ogni caso globalizzazione, Internet e altri sistemi di comunicazione globali costituiscono una potentissima forza positiva. Anche questo fa parte della globalizzazione.</p>
    </intervention>
    <intervention id="3-046" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Signora Presidente, onorevoli colleghi del Consiglio e della Commissione, così come nella vita di ogni uomo all’infanzia segue l’adolescenza, così la globalizzazione sembra essere una fase naturale dello sviluppo dell’umanità, la sfida successiva che l’umanità si trova ad affrontare.</p>
      <p sl="pl">Nel quadro di questa difficile discussione su questa questione sempre mutevole e inusuale vorrei dire che, paradossalmente, tutti gli interventi precedenti, sia della destra che della sinistra, avevano per buona parte ragione.</p>
      <p sl="pl">La cosa più importante è che vi sia una reale necessità di creare orientamenti e le regole appropriati per una giusta suddivisione dei vantaggi della globalizzazione. Dato che, come dice la parola stessa, la globalizzazione è chiaramente un fenomeno onnicomprensivo, non è sufficiente che solo l’Unione europea debba avere tali istituti e regole – essi vanno accettati da tutto il mondo. Il Presidente Barroso ha fatto benissimo a dire che l’Unione europea può e deve proporre al mondo un modello giusto ed equilibrato per la globalizzazione.</p>
    </intervention>
    <intervention id="3-047" speaker_id="28584" name="Georgios Toussas" is_mep="True" mode="spoken">
      <p sl="el">Signora Presidente, il tema della discussione odierna è mal formulato. Il successo nell’epoca della globalizzazione non tutela né gli interessi europei né il benessere dei lavoratori dei paesi dell’UE ma solo gli interessi del mondo capitalistico. Nel quadro della globalizzazione il nuovo ordine che viene istituito dagli interessi commerciali e dalle multinazionali a livello comunitario e internazionale punta a moltiplicare i guadagni da capitale attraverso un maggior sfruttamento dei lavoratori.</p>
      <p sl="el">Le affermazioni del Presidente Sarkozy di ieri sulla globalizzazione confermano che l’UE fa affidamento sul capitalismo e sottolineano l’intensità dei conflitti interni dell’imperialismo e l’intenzione di usare l’UE come un ariete contro altri grandi centri imperialistici, in particolare contro le conquiste e le giuste rivendicazioni dei lavoratori. Il denominatore comune di tutti tali iniziative è un attacco in grande stile contro i lavoratori. Riduzione dei salari, aumento dell’orario di lavoro, adattamento alle esigenze del capitalismo, aumento dell’età pensionabile, flessicurezza e riorganizzazione delle relazioni sindacali costituiscono il nocciolo centrale della strategia di Lisbona.</p>
      <p sl="el">Noi riteniamo pertanto che la dura realtà vissuta da milioni di lavoratori non possa essere giudicata in termini di globalizzazione. Inoltre le argomentazioni addotte dalla Commissione e dal Consiglio in merito alla protezione ambientale non hanno convinto nessuno.</p>
    </intervention>
    <intervention id="3-048" speaker_id="2037" name="Robert Sturdy" is_mep="True" mode="spoken">
      <p sl="en">Signora Presidente, è molto difficile che il Commissario Verheugen possa ascoltare tutto quanto viene detto in quest’Aula, tuttavia è vero che sono stati sollevati alcuni punti molto scottanti e mi auguro che li tenga in considerazione.</p>
      <p sl="en">Ho ascoltato quanto detto dal Presidente Barroso. Penso che abbia comunicato un punto del quale sono totalmente convinto, ovvero che la globalizzazione c’è per portare vantaggi all’Unione europea. L’onorevole Toussas parlava poco fa, en passant , della classe lavoratrice tuttavia se non ci fosse la globalizzazione, se nell’Unione europea non ci fossero l’industria e le imprese, non ci sarebbero posti di lavoro. Ciò che mi ha preoccupato di più è stato quanto dichiarato dal Presidente Sarkozy ieri. Dobbiamo attenderci una Francia vecchia maniera, una Francia protezionista oppure una Francia che vuole far parte di una nuova generazione? Mi viene in mente quando i cinesi sono andati negli Stati Uniti a firmare la dichiarazione di adesione all’OMC. Il Presidente Clinton gli aveva impedito di firmare per 10 anni. Dopo che il Presidente Bush ebbe firmato, i suoi consiglieri si guardarono indietro dicendo “mio Dio, la Cina ha firmato! Cosa abbiamo fatto!” Quello che in realtà avevano fatto era mettere in moto tutta una serie di grandi opportunità per noi.</p>
      <p sl="en">Dobbiamo guardare alla Cina e all’India come ad opportunità. Non dobbiamo sollevare il ponte levatoio, armare le mura, chiudere le porte, perché l’Europa si trova davanti ad un’immensa opportunità che deve cogliere. L’onorevole Caspary molto opportunamente ha parlato dell’occupazione nella sua circoscrizione elettorale. So come sia molto difficile mantenere l’occupazione ma se non vogliamo far parte di un mercato globale allora non andremo da nessuna parte. Ritengo che abbiamo davanti un’opportunità enorme, basta solo saperla cogliere. Dobbiamo pensare a cose come gli accordi di libero scambio. Attualmente il Marocco ha siglato un accordo di libero scambio con gli Stati Uniti. E’ un tema che dobbiamo esaminare.</p>
      <p sl="en">Infine vorrei chiedere alla Commissione di lasciare che il mondo industriale e dell’impresa faccia quello che deve fare, facendo molta attenzione a non varare norme che pregiudichino le opportunità per l’Europa.</p>
    </intervention>
    <intervention id="3-049" speaker_id="1985" name="Pervenche Berès" is_mep="True" mode="spoken">
      <p sl="fr">Signor Presidente, signori Presidenti della Commissione e del Consiglio, abbiamo appena ascoltato il Presidente Barroso dirci che l’Unione europea si trova in una posizione speciale per offrire una buona base regolamentare a livello globale. E’ vero. Ma se ciò è quello che vogliamo fare dobbiamo anche fare ordine a casa nostra. Gli strumenti a disposizione dell’Unione per affrontare tali sfide comprendono quelli che noi chiamiamo “orientamenti” in materia di politica economica e di occupazione. Temo che oggi la Commissione stia cercando di nascondere tali necessari orientamenti dietro la globalizzazione. Ma gli orientamenti sono utili e dobbiamo riprenderli e rivederli.</p>
      <p sl="fr">Ciò va fatto in primo luogo perché, in occasione dell’ultimo Consiglio europeo di marzo, i capi di Stato e di governo hanno adottato la migliore strategia possibile per dare modo all’Unione europea di affrontare la globalizzazione e le questioni della fornitura energetica e del cambiamento climatico. Se, nel perseguimento di tale strategia, non utilizziamo tutti gli strumenti a nostra disposizione nell’Unione europea, compresi gli orientamenti – anzi forse gli orientamenti in particolare – non approderemo a nulla e non faremmo altro che alimentare la delusione circa la capacità dell’Unione di affrontare la globalizzazione.</p>
      <p sl="fr">Ciò va fatto anche perché il Commissario Almunia stesso ha riconosciuto che le questioni dei tassi di cambio, dei prezzi del petrolio e del reale impatto sull’economia dell’UE della crisi dei prestiti legata ai subprime inciderà sulla crescita economica prevista dell’Unione. Il Commissario ha rivisto le proiezioni al ribasso, dal 2,9 per cento al 2,4 per cento per l’Unione nel suo complesso e dal 2,6 per cento al 2,2 per cento per la zona dell’euro.</p>
      <p sl="fr">Ciò va fatto anche perché occorre dare una risposta alle aspettative dei cittadini europei e, a dispetto di quanto pensa il Presidente Sarkozy, l’Europa sociale costituisce una questione affatto reale che va affrontata se vogliamo evitare di essere ripudiati dai cittadini europei molto presto.</p>
      <p sl="fr">L’ultimo motivo in tal senso è stato indicato oggi dal Commissario Almunia quando ha ammesso che, nel contesto internazionale prevalente, la crescita europea sarà guidata principalmente, se non esclusivamente, dai consumi interni.</p>
      <p sl="fr">E’ mai concepibile che, in un contesto di totale mutamento, l’unico elemento costante sia costituito dagli orientamenti? E’ mai concepibile che non vi debba essere alcuna modifica nell’unico strumento dell’Unione atto a orientare in modo efficace le politiche economiche e sociali degli Stati membri?</p>
      <p sl="fr">Vorrei chiedere ai rappresentanti della Commissione e al Vicepresidente della Commissione di dire al Presidente Barroso che deve cambiare gli orientamenti, che deve considerare il nuovo quadro in modo che l’Unione possa dotarsi internamente dei migliori strumenti disponibili per affrontare a testa bassa le sfide della globalizzazione.</p>
    </intervention>
    <intervention id="3-050" speaker_id="28244" name="Wolf Klinz" is_mep="True" mode="spoken">
      <p sl="de">Signora Presidente, onorevoli colleghi, proprio coloro i quali dichiarano il loro impegno per un mondo più giusto non hanno remore ad accusare la globalizzazione delle difficoltà che le loro economie si trovano ad affrontare. Pertanto essi chiedono meno mercato libero, più norme e un maggiore intervento pubblico. Tuttavia la globalizzazione offre davvero la possibilità di una situazione in cui si può solo guadagnare in quanto consente alle economie emergenti e ai paesi che hanno ritardi nello sviluppo economico di recuperare terreno e dà a noi l’opportunità di sviluppare nuovi mercati per prodotti e servizi di qualità e della fascia alta del mercato.</p>
      <p sl="de">Se tuttavia vogliamo cogliere queste opportunità dobbiamo fare la nostra parte, che significa raddoppiare i nostri sforzi nella formazione, nella specializzazione – in particolare per i giovani disoccupati – e nella formazione continua, con una maggiore creatività nel modo in cui concepiamo le catene e i processi di creazione di valore aggiunto della nostra economia, nonché favorire un’impresa ancora più libera. Una globalizzazione libera dalle pastoie porta mercati maggiormente aperti e maggiore concorrenza con conseguenti vantaggi per tutti i consumatori.</p>
      <p sl="de">Dobbiamo resistere alla tentazione di blindare la nostra economia. Un’iniziativa di questo tipo degenererebbe rapidamente nel puro protezionismo. Al contrario dobbiamo alimentare la forza intrinseca della nostra economia perché essa continui a rinnovarsi. Investiamo nelle tecnologie del futuro e il futuro sarà nostro.</p>
    </intervention>
    <intervention id="3-051" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signora Presidente, l’economia deve produrre vantaggi per i cittadini e non il contrario. Le naturali differenze di velocità nello spostamento dei capitali e della manodopera nell’era della globalizzazione stanno portando ad una discesa vorticosa degli standard occupazionali. Il comparto manifatturiero si sta spostando verso regioni caratterizzate da salari sempre più bassi e da condizioni di lavoro sempre più pericolose. Ciò porta alla perdita di lavoro per i lavoratori delle regioni caratterizzate da standard di lavoro più elevati e alla diminuzione del potere d’acquisto dei dipendenti, che frena la domanda di beni di consumo.</p>
      <p sl="pl">Se l’Unione europea vuole emergere vincente nell’epoca della globalizzazione, deve individuare degli strumenti efficaci per combattere il dumping sociale e per affermare e proteggere la dimensione sociale dell’Europa.</p>
    </intervention>
    <intervention id="3-052" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signora Presidente, penso che il contributo della Commissione alla discussione sulla globalizzazione sia molto utile.</p>
      <p sl="en">Penso che la globalizzazione non sia una minaccia ma un’opportunità. L’Europa si trova in una posizione adatta per essere all’altezza della sfida. Disponiamo di infrastrutture, sistemi educativi, tecnologie e mercati dei capitali altamente sviluppati con dei nascenti mercati interni dinamici.</p>
      <p sl="en">Non si ripeterà mai abbastanza che la forza dell’Europa risiede nel fatto di disporre di un mercato interno che è il trampolino di lancio per le nostre aziende a livello mondiale. Dappertutto in Europa spuntano innovazioni imprenditoriali. Tale proliferazione, che porta benessere all’Europa, non va appesantita con un’eccessiva burocrazia. Su questo punto conto in particolare sul Commissario Verheugen. La riduzione della burocrazia in Europa è un fattore chiave per la globalizzazione e la competitività europea. Dobbiamo concentrarci in particolare sulle PMI. Esse devono costituire il centro dell’attenzione della Commissione. Molto è stato ottenuto ma, ad esempio, le barriere fiscali rallentano ancora il mondo imprenditoriale europeo.</p>
      <p sl="en">Un’impresa forte non può esistere senza la forza lavoro e questa minaccia di scomparire presto in Europa. I dati demografici mostrano che l’Europa ha bisogno di immigrazione. Sotto questo aspetto altre regioni del mondo si trovano in condizioni molto migliori delle nostre, e ciò spiega la loro performance economica. Si tratta di una questione delicata che impone una valutazione equilibrata di tutti gli interessi, non da ultimi quelli dei datori di lavoro. E’ una questione comunitaria, ovviamente, in quanto la competitività non si ottiene senza una forza lavoro mobile. A tal fine sono benvenute iniziative come quella della “blue card”.</p>
      <p sl="en">Un altro elemento che deve potersi muovere liberamente, seppur in modo equilibrato, è il capitale. La stabilità finanziaria rappresenta una condizione irrinunciabile se vogliamo un’Europa competitiva ed economicamente sicura. I mercati finanziari sono, a livello mondiale, uno dei settori forti per l’Europa, uno dei nuovi comparti in cui abbiamo successo. Innovazione grazie ad una regolamentazione guidata dal mercato che non è sinonimo di lassismo – anche in questo caso facilitare il funzionamento del settore in tutta Europa è di fondamentale importanza.</p>
      <p sl="en">Per quanto riguarda il mondo esterno l’Europa deve potersi qualificare quale forte protagonista mondiale. Occorre un’unità tra gli Stati membri dell’Unione europea e la Commissione può anch’essa contribuire a tale unità.</p>
    </intervention>
    <intervention id="3-053" speaker_id="2107" name="Jan Andersson" is_mep="True" mode="spoken">
      <p sl="sv">Signora Presidente, signor Commissario, signor Presidente in carica del Consiglio, preferirei guardare alle opportunità della globalizzazione piuttosto che ai problemi, tuttavia ciò dipende da come agiamo in Europa. Concordo che dobbiamo investire in ricerca e sviluppo, che dobbiamo fare più investimenti di lungo termine per l’ambiente e nelle persone e per l’apprendimento continuo, tuttavia ciò che la Commissione dimentica – l’errore contenuto nel documento della Commissione – è che stiamo trascurando la dimensione sociale.</p>
      <p sl="sv">Gli sviluppi a cui si assiste oggi in Europa mirano ad una crescita di qualità e ad aumentare l’occupazione ma anche ad una maggiore esclusione, ad un maggiore gap sociale e ad una maggiore insicurezza occupazionale – ovvero all’aumento di quei posti di lavoro, non da ultimo in Germania, che non consentono all’occupato di sostenersi se non con i contributi sociali. Dobbiamo collegare crescita e ambiente con una dimensione sociale che riduca il gap tra individui e regioni in Europa. Questo è stato oggetto delle discussioni a Guimarães a cui ho partecipato nel corso della riunione dei ministri del Lavoro e degli Affari sociali.</p>
      <p sl="sv">La Presidenza portoghese sta cercando di spingere sulla questione degli orientamenti integrati modificandoli in modo da dare maggiore chiarezza al collegamento sociale, rendendolo molto più integrato.</p>
      <p sl="sv">Tuttavia la Commissione non vuole che questo accada. La Commissione non vuole modificare gli orientamenti. Ma gli orientamenti vanno cambiati. Nella nostra risoluzione abbiamo concordato sul fatto che vogliamo nuovi orientamenti che integrino la dimensione sociale e, ovviamente, affrontino anche le questioni della sicurezza in una fase di cambiamento e della flessicurezza. La Commissione dovrebbe farsi carico anche di questo in modo che si possa avere un collegamento più stretto tra le questioni della crescita e la dimensione sociale.</p>
      <p sl="sv">Dobbiamo anche integrare la strategia di Lisbona, che al momento non è integrata né a livello nazionale, né regionale o locale. Molti non sanno neanche che la strategia di Lisbona esiste. Occorre integrarla e coinvolgere anche le parti sociali e la società civile in modo che tali questioni – dimensione sociale, crescita e occupazione – ricevano l’importanza che si meritano e vengano integrate.</p>
    </intervention>
    <intervention id="3-054" speaker_id="2340" name="Samuli Pohjamo" is_mep="True" mode="spoken">
      <p sl="fi">Signora Presidente, desidero portare il punto di vista del nord in questa discussione. Due anni fa o giù di lì lavoravo in un’organizzazione per lo sviluppo regionale vicino al circolo polare artico e al confine con la Russia. Per quella remota regione la globalizzazione costituiva sia una minaccia che un’opportunità. Abbiamo iniziato i lavori di sviluppo facendo affidamento sulle nostre forze e sfruttando la globalizzazione. Le aziende, il settore pubblico, il sistema educativo e le università mettevano assieme le loro risorse per costruire un ambiente produttivo innovativo. Il parco delle competenze veniva potenziato dai contatti con le reti di competenze a livello mondiale secondo lo spirito della strategia di Lisbona. Allo stesso tempo abbiamo lanciato progetti che prevedevano l’impiego di energie rinnovabili. I risultati sono incoraggianti. Ne sono un esempio particolare la crescita rapida del turismo internazionale in questa zona. Ritengo che questa regione possa proporsi come modello utile da seguire anche in altre parti d’Europa e che l’UE debba creare le condizioni per rendere maggiormente praticabile un lavoro di questo tipo.</p>
    </intervention>
    <intervention id="3-055" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signora Presidente, la statura che l’Europa si è guadagnata è merito del mercato unico, della liberalizzazione del mercato unico e della liberalizzazione del mercato mondiale, la globalizzazione. Ciò ci ha portato non solo benessere ma anche una democrazia stabile. Pertanto occorre essere molto sospettosi – e mi riferisco in particolare agli aspetti commerciali – nei confronti di una strategia eccessivamente difensiva e soprattutto di strumenti commerciali di tipo protezionistico.</p>
      <p sl="nl">Signora Presidente, per la competitività dell’Europa è molto più utile un atteggiamento di apertura verso il mondo, pertanto penso che sia importante riconoscere una maggiore priorità all’apertura dei mercati economici nei paesi extra UE, più in particolare nei paesi industriali emergenti come India, Brasile e Cina, in quanto l’enorme potenziale di crescita di questi mercati costituisce un’opportunità sia per le aziende europee sia per l’economia europea. Questi paesi industriali emergenti dovranno a loro volta aprire i loro mercati alle nostre aziende, anche quelle del terziario, e nell’interesse della reciprocità sollecito la Commissione a fare pressione in tal senso, nel corso dei negoziati a cui partecipa, su questi paesi in particolare.</p>
      <p sl="nl">Abbiamo visitato Singapore nel quadro di una delegazione della commissione per il commercio internazionale e abbiamo visto che le aziende americane ottengono un accesso di gran lunga migliore rispetto a quello che hanno le aziende europee, e questo non lo possiamo accettare. Pertanto dobbiamo agire in modo reattivo, se non altro perché siamo la più grande economia del mondo. Se riuniamo tutti le nostre forze dovremmo riuscire ad utilizzare la nostra forza per aprire questi mercati. Vi è poi, signora Presidente, la questione dell’abolizione dei dazi sulle importazioni e sulle barriere commerciali non tariffarie, ed è importante anche dare priorità a tali mercati emergenti nella nostra strategia sull’accesso ai mercati.</p>
    </intervention>
    <intervention id="3-056" speaker_id="28579" name="Katerina Batzeli" is_mep="True" mode="spoken">
      <p sl="el">Signora Presidente, signor Commissario, signor Presidente in carica, all’Europa viene chiesto di mostrare ai suoi cittadini un’altra faccia della globalizzazione. Non la faccia della concorrenza sfrenata ma la faccia della solidarietà sociale, della ridistribuzione, della diversificazione e dei valori culturali.</p>
      <p sl="el">Nel contesto di tale dialogo interno e anche nell’apertura dell’UE al resto del mondo tramite le politiche economiche, sociali e ambientali nonché quelle per la sicurezza, per uno sviluppo praticabile e sull’immigrazione, la Commissione europea deve favorire e potenziare la cultura dell’ethos dell’UE. Nel suo lavoro legislativo annuale la Commissione deve promuovere direttamente, nell’ambito della strategia di Lisbona e anche del processo di rafforzamento della fase post-trattato di riforma, i settori della cultura che andrò ad indicare di seguito.</p>
      <p sl="el">In primo luogo la Commissione deve rafforzare le industrie della cultura basandole su standard elevati di qualità, servizi innovativi e al contempo fornendo significative possibilità produttive e innovative all’economia europea. Si tratta di un settore di notevole importanza per il dialogo interculturale.</p>
      <p sl="el">Secondariamente la Commissione deve rafforzare il triangolo della conoscenza − ricerca, istruzione, innovazione − che purtroppo non gode ancora di un sostegno a livello legislativo, sebbene ciò rientri negli obiettivi dell’UE.</p>
      <p sl="el">L’innovazione in campo culturale non deve essere un lusso riservato a poche multinazionali ma una politica orizzontale che investa le PMI.</p>
      <p sl="el">Signora Presidente, la Commissione europea e il Consiglio devono decidere in modo chiaro le rispettive posizioni per dare una risposta alle sfide della globalizzazione. Devono farlo tramite un dialogo aperto che deve iniziare dai parlamenti nazionali. La globalizzazione può qualificarsi come una parte della storia europea se può essere pervasa dall’ethos della cultura europea.</p>
    </intervention>
    <intervention id="3-057" speaker_id="33570" name="Sharon Bowles" is_mep="True" mode="spoken">
      <p sl="en">Signora Presidente, alla globalizzazione si dà la colpa di tutto, dall’esplosione demografica al cambiamento del clima allo sfruttamento. Ma qui si tratta di prodotti dell’uomo; e anche la concorrenza è un fattore umano. Darwin la chiamava “selezione naturale”.</p>
      <p sl="en">I cittadini europei sono timorosi. Noi dobbiamo educarli, è vero, ma non dichiarando che occorre una politica a livello comunitario per far fronte alla sfida rappresentata da un’economia globalizzata. Questo sì che mi fa paura, perché implica che non abbiamo una politica.</p>
      <p sl="en">L’UE ha un potere unico a livello sovranazionale per orientare le cose e opporsi agli eccessi. In luglio il Financial Times così scriveva: “Bruxelles è la capitale mondiale della regolamentazione e questo, da Washington fino a Tokio, non possono ignorarlo”. Bene, se siamo arrivati a tale posizione, usiamola, ma con giudizio. Qual è lo scopo di un programma per la competitività se non quello di mantenere la nostra posizione nel mondo? Qual è l’utilità di avere un mercato unico se non riusciamo a completarne la realizzazione? E’ ora di smetterla di addurre scusanti: UE vuol dire raccogliere le sfide. Dobbiamo solo incominciare prima che la selezione naturale operi le sue scelte.</p>
    </intervention>
    <intervention id="3-058" speaker_id="28385" name="Cristobal Montoro Romero" is_mep="True" mode="spoken">
      <p sl="es">Signora Presidente, signori rappresentanti del Consiglio e della Commissione, la globalizzazione è una cosa positiva per l’Europa, e l’Europa deve favorire la globalizzazione.</p>
      <p sl="es">Stiamo assistendo ad una dissoluzione finora lenta ma in ogni caso irreversibile delle frontiere del mondo, un processo che è riuscito a liberare dalla povertà oltre 400 milioni di persone in meno di venti anni e per la prima volta, nel 2007, la Cina sarà il paese, la regione del mondo, con il maggior contributo alla crescita dell’economia mondiale − la Cina, non l’Unione europea!</p>
      <p sl="es">Ciò significa, detto brevemente, che la globalizzazione costituisce una sfida ma anche una grande opportunità. E’ una sfida nel senso che apertura significa più crescita, più benessere e più occupazione, e questo va spiegato ai cittadini europei. Ciò che mi preoccupa è sentire usare in quest’Aula la parola “proteggere”.</p>
      <p sl="es">Il protezionismo è la negazione della globalizzazione e una negazione dell’Unione europea. Proteggere i cittadini non è necessario nel momento in cui sono protagonisti della propria crescita economica e del loro benessere. Dobbiamo restituire tale capacità alla gente e dobbiamo pertanto anche fare dell’autocritica, qui all’interno dell’UE.</p>
      <p sl="es">Questo perché nell’Unione europea non stiamo facendo quanto dovremmo in presenza di una crescita insufficiente, dal momento che anche noi abbiamo la nostra parte di responsabilità per la crisi dei mercati finanziari mondiali e, in breve, nel momento in cui non facciamo tutto quanto è necessario in casa nostra, sulla “soglia di casa”, per promuovere la crescita economica tra le piccole e medie imprese e creare più occupazione, in quanto abbiamo bisogno di occupazione, molta più occupazione di quanta ne potrà portare l’apertura dell’economia.</p>
      <p sl="es">L’agenda di Lisbona costituisce davvero un riferimento: la realizzazione del mercato interno, il risanamento delle finanze pubbliche, la riforma e la modernizzazione del nostro mercato del lavoro, il nostro impegno per una riforma ambientale e le energie rinnovabili e, in breve, l’apertura dell’Europa significano davvero una maggiore coesione sociale europea.</p>
    </intervention>
    <intervention id="3-059" speaker_id="1352" name="Enrique Barón Crespo" is_mep="True" mode="spoken">
      <p sl="es">Signora Presidente, signor Presidente del Consiglio, signor Vicepresidente della Commissione, onorevoli colleghi, penso che sarebbe stato più opportuno che la discussione sulla globalizzazione si fosse tenuta sotto la Presidenza portoghese, perché sulla bandiera del Portogallo c’è una mappa, perché il Portogallo ha avuto un ruolo di primo piano nella globalizzazione quando gli europei hanno dato inizio a questo processo e perché la globalizzazione non è una piaga che ci minaccia. Gli europei hanno dato il via alla globalizzazione nel Rinascimento, quando eravamo meno sviluppati di cinesi e indiani, è così che ci vedono nel resto del mondo.</p>
      <p sl="es">Ora, con il Trattato di Lisbona, saremo anche i pionieri in quella che definirei la “globalizzazione post-imperiale”. Non conquisteremo nuovi continenti; quello che faremo è dare una risposta con la quale riuniamo, per nostra scelta, i valori condivisi tra gli Stati e i popoli e porci come esempio di quel tipo di globalizzazione di cui c’è più bisogno, ovvero una globalizzazione politica e sociale.</p>
      <p sl="es">Qui abbiamo parlato della nostra impetuosa e incontrollata globalizzazione finanziaria nonostante il fatto che abbiamo, ad esempio, un europeo a capo del Fondo monetario internazionale. Siamo nel blocco principale dell’OMC con specifiche responsabilità. Che cosa manca? Manca precisamente la possibilità per noi di trovare risposte in un mondo globalizzato che siano in linea con esso. Nello specifico vi sono due aspetti molto importanti e impegnativi in cui dobbiamo essere molto attivi: non solo lo sviluppo commerciale e tecnologico ma anche la difesa universale dei diritti umani, in particolare i diritti dei lavoratori, per i quali esiste l’Organizzazione internazionale del lavoro, e anche i negoziati e le politiche necessari per rispondere al cambiamento climatico.</p>
      <p sl="es">Ad ogni buon conto, signora Presidente, e con questo chiudo, ritengo che gli europei non abbiano diritto ad avere un’opinione pessimistica della globalizzazione. L’abbiamo voluta e ora dobbiamo proporre risposte innovative.</p>
    </intervention>
    <intervention id="3-060" speaker_id="28269" name="Jerzy Buzek" is_mep="True" mode="spoken">
      <p sl="pl">Signora Presidente, signor Presidente, è ovvio che non saremo in grado di risolvere tutti i problemi della globalizzazione con una dichiarazione e una misura di promozione della strategia di Lisbona. Tuttavia la dichiarazione del Consiglio e della Commissione è positiva in quanto attira l’attenzione sul fatto che la globalizzazione non è una maledizione e non deve essere per forza una minaccia, potendo in realtà essere qualcosa di positivo per i cittadini europei; sono i cittadini e le loro attività che devono essere la guida principale dietro le iniziative dell’UE.</p>
      <p sl="pl">Sono a favore di quattro settori di attività. In primo luogo il triangolo della conoscenza, con un accento particolare sull’innovazione. Mi pare che su questo punto sia essenziale agire rapidamente per poter almeno avviare l’Istituto tecnologico e europeo.</p>
      <p sl="pl">In secondo luogo, il contesto imprenditoriale, e ciò significa un mercato interno pienamente aperto e libero senza monopoli ma caratterizzato da una concorrenza aperta, da meno regolamentazione e burocrazia, ovvero qualcosa per la quale il Vicepresidente della Commissione Günter Verheugen si sta battendo coraggiosamente.</p>
      <p sl="pl">Terzo, le risorse umane, che significano anche i problemi della migrazione e, principalmente, contrastare la fuga dei cervelli, il che richiede una migliore istruzione, investimenti attraenti e una dimensione sociale per l’UE basata sui traguardi raggiunti a livello economico.</p>
      <p sl="pl">Quarto e ultimo punto: energia e cambiamento del clima, che richiedono una politica energetica comune, e di questo penso siamo tutti consapevoli, e la riduzione delle emissioni. Tuttavia non è in alcun modo possibile che una riduzione dei gas serra nell’Unione europea possa salvare da sola il clima del pianeta. Per tale motivo occorre un’UE politicamente forte poiché solo così potrà esercitare un’influenza su Stati Uniti, Cina e India portandole ad aderire agli orientamenti per la protezione del clima.</p>
      <p sl="pl">Quanto alla riduzione delle emissioni nell’Unione europea, sono favorevole, tuttavia sono anche favorevole ad un’UE politicamente forte e ciò significa la piena ratifica del Trattato europeo il prima possibile.</p>
    </intervention>
    <intervention id="3-061" speaker_id="1311" name="Gary Titley" is_mep="True" mode="spoken">
      <p sl="en">Signora Presidente mi auguro, e sottolineo l’augurio, che il trattato di Lisbona sia destinato a chiudere un capitolo della storia dell’Unione europea, il capitolo della crescita dell’UE, del consolidamento e della pace e della stabilità del continente, dell’abbattimento delle barriere economico-commerciali tra gli Stati membri e dello sviluppo a livello istituzionale che era necessario per raggiungere tali obiettivi. Tuttavia ora occorre aprire un nuovo capitolo, il capitolo del guardarsi intorno, del portarsi all’altezza delle sfide della globalizzazione.</p>
      <p sl="en">Abbiamo bisogno di un’Europa globale che fissi un’agenda completamente nuova per la globalizzazione che si fondi sui principi dell’apertura, dell’equità e dell’importanza della cooperazione tra Stati membri. Quali siano le sfide lo sappiamo, essendo state esse approfondite nel corso della discussione. Le due maggiori ritengo siano il cambiamento climatico e la migrazione, ma vi è anche l’esigenza di mantenere elevate la crescita e l’occupazione. Abbiamo bisogno di una agenda sociale moderna ed efficace. Dobbiamo affrontare il terrorismo e il crimine e favorire una sicurezza al di là dei nostri confini e affrontare il problema della povertà. In tali settori, come diceva l’onorevole Bowles, le politiche ci sono. Tuttavia diciamolo chiaramente: i progressi giungono lentamente, in modo discontinuo e non sono sempre molto efficaci.</p>
      <p sl="en">Se vogliamo veramente affrontare la globalizzazione occorre operare uno spostamento radicale e fondamentale, non solo nelle nostre politiche ma anche nella concezione complessiva dell’Unione europea. Ora dobbiamo focalizzarci semplicemente sull’azione e sul raggiungimento degli obiettivi. Dobbiamo far sì che gli Stati membri mantengano le promesse in quanto un quadro comunitario esiste. Quello che non abbiamo sono 27 Stati membri che fanno tutti come dicono di voler fare e la nostra attenzione deve ora concentrarsi sul mantenimento delle promesse e sulla traduzione concreta del potenziale che l’UE ha.</p>
    </intervention>
    <intervention id="3-062" speaker_id="4292" name="Alexander Radwan" is_mep="True" mode="spoken">
      <p sl="de">Signora Presidente, proverò a sintetizzare la questione della globalizzazione in due minuti! La mia prima richiesta è quella di trattare il tema della globalizzazione con un po’ più di onestà nelle nostre discussioni. La Baviera, la regione da cui provengo, ottiene metà del proprio PIL dalle esportazioni. Molti sono critici verso la globalizzazione tuttavia se chiedessimo loro se sono d’accordo che alle imprese locali venga vietato di operare sul mercato mondiale, risponderebbero di no.</p>
      <p sl="de">Analogamente, se ci rivolgessimo al pubblico che siede in galleria e chiedessimo se c’è qualcuno preparato a rinunciare alla possibilità di acquistare beni a prezzi competitivi – apparecchi elettrici, tessili o quant’altro – non si farebbe avanti nessuno. Tutti sanno che le importazioni dai paesi a basso costo sono alla base dei bassi tassi di inflazione degli ultimi anni. E’ giusto riconoscere questo fatto anche se regolarmente si parla della globalizzazione come di una minaccia.</p>
      <p sl="de">L’Europa deve orientare il processo della globalizzazione in quanto questo stesso processo porta vantaggi ai nostri industriali manifatturieri e ai nostri consumatori. Questo è il motivo per cui, ad esempio, occorre eliminare la burocrazia, il che è un obiettivo importante sia per il Commissario Verheugen sia per l’Europa. Con questo non voglio dire che tale compito spetti unicamente alla Commissione, ma mi rivolgo anche al Parlamento e al Consiglio. Ora parliamo di globalizzazione ma più tardi è prevista l’adozione della direttiva sulla protezione del suolo, aumentando così la burocrazia. In breve è necessario che la nostra azione sia rigorosamente coerente. E a noi spetta anche dare un orientamento all’Europa.</p>
      <p sl="de">Se pensiamo alla crisi dei mutui subprime che ha colpito gli Stati Uniti, dobbiamo anche pensare al fatto che i mercati finanziari internazionali sono interconnessi e che noi europei dobbiamo contribuire affinché certe cose si verifichino. Cosa facciamo in tema di agenzie di rating e in tema di hedge funds ? Purtroppo il Commissario McCreevy, competente per queste questioni, non ha ancora assunto un ruolo guida di un movimento che voglia porre un freno agli americani e ad altri mercati e per questo l’Europa è in ritardo.</p>
      <p sl="de">Cionondimeno ritengo fermamente che l’Europa sia ben preparata alla globalizzazione. Ne traiamo vantaggio, e ciò va spiegato all’opinione pubblica, dobbiamo fare pressione per avere degli standard minimi, anche se questi non sarebbero standard europei, dopodiché saremo preparati e in condizione di vincere la gara della globalizzazione. Che la globalizzazione avvenga o meno non lo si decide a Bruxelles o a Strasburgo.</p>
    </intervention>
    <intervention id="3-063" speaker_id="23807" name="Magda Kósáné Kovács" is_mep="True" mode="spoken">
      <p sl="hu">La ringrazio, signora Presidente. Parlo come rappresentante di una regione che dopo la guerra non ha potuto scegliere il proprio destino. Il nostro paese e la parte più fortunata d’Europa erano separati dal filo spinato, eppure neanche questo ha potuto arrestare gli effetti imprevisti della globalizzazione.</p>
      <p sl="hu">Nel 2000 abbiamo iniziato a conoscere la concorrenza e la solidarietà nella strategia per il lavoro e i lavoratori e nella strategia di Lisbona. Da allora l’equilibrio si è sbilanciato più volte verso la valorizzazione del capitale ed è sorto il timore che il lato umano della strategia cominciasse a venir meno.</p>
      <p sl="hu">Competitività e lavoro sono concetti incontrovertibilmente e storicamente inseparabili e stiamo cominciando a renderci conto che un lavoro vale solo se è parte di una vita che vale. Una vita che vale comprende anche una sicurezza di base, un contributo ad una vita sana e allo sviluppo, l’assenza di discriminazioni e condizioni di vita accettabili.</p>
      <p sl="hu">Tuttavia l’Europa non deve concepirsi solo come difensore di diritti ma anche come un soggetto che dà forma alle aspirazioni di generazioni, che crea opportunità per i cittadini europei e per i cittadini dei paesi terzi che vogliono realizzare qualcosa di concreto. Ed è esattamente per questo motivo che la solidarietà non deve rimanere solo uno slogan, ma deve costituire la possibilità per chi è in grado di fare cose concrete, o deve consentire loro di farle.</p>
      <p sl="hu">Onorevoli colleghi, il mercato del lavoro e il sistema capitalistico che punta al ritorno degli investimenti è spregiudicatamente selettivo; l’ottenimento di nuove risorse umane richiede investimenti a costi maggiori di quelli sostenuti dal capitale, il cui spostamento è addirittura più facile, per acquistare manodopera. L’Europa dei valori non può accettare che coloro i quali si trovano all’inizio della vita lavorativa, gli anziani, gli esclusi dalla povertà, coloro i quali sono obbligati ad acquisire nuove competenze e gli zingari che sostengono il peso di vari svantaggi non abbiano lavoro. Proprio perché il peso delle condizioni sfavorevoli non debba gravare eccessivamente sulle spalle delle generazioni future, i fondi comunitari spesi per noi non solo li mantengono all’interno di quella che definiamo una vita dignitosa, ma continuano anche ad aumentare le prospettive di una competitività europea. La ringrazio, signora Presidente.</p>
    </intervention>
    <intervention id="3-064" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, la conclusione che è naturale trarre dalla discussione è che la proiezione del modello europeo sul megaschermo globale comporta rischi e opportunità.</p>
      <p sl="el">Di norma la globalizzazione viene percepita dai cittadini europei come un fenomeno esterno, senza un chiaro intervento normativo o politico europeo. Spetta pertanto al piano europeo d’azione mostrare che in realtà esiste un interesse europeo visibile e misurabile che viene tutelato, contemporaneamente all’incoraggiamento di un accordo globale.</p>
      <p sl="el">Quanto all’agenda commerciale esterna dell’Unione, è mia opinione che la priorità vada riservata, tra le altre cose, a far sì che vi siano condizioni di reciprocità e di concorrenza nell’accesso ai mercati, in condizioni di equità, come il Presidente francese Sarkozy ha enfatizzato ieri in quest’Aula.</p>
      <p sl="el">Il severo quadro normativo europeo in materia di protezione ambientale e di tutela della salute pubblica per consumatori e lavoratori è un indice significativo della maturità politica e istituzionale dell’Unione. Tuttavia se non vogliamo che questo costituisca un prolungato svantaggio competitivo per l’Unione, occorre trovare una risposta equivalente da parte di altri protagonisti internazionali.</p>
      <p sl="el">Il compromesso tra aspetti interni ed esterni della strategia di Lisbona contribuirà a promuovere il modello europeo nel settore globale della governance . Tuttavia esso si scontra con il minore rigore normativo e una minore completezza di condizioni giuridicamente vincolanti che si riscontrano nell’OMC e nelle altre organizzazioni internazionali. L’Unione è chiamata a svolgere un ruolo primario e costruttivo ad un livello superiore di cooperazione internazionale, essa è chiamata a dare la precedenza all’accettazione di obblighi vincolanti e all’adozione di standard internazionali, nell’interesse di una crescente convergenza normativa.</p>
    </intervention>
    <intervention id="3-065" speaker_id="1407" name="Stephen Hughes" is_mep="True" mode="spoken">
      <p sl="en">Signora Presidente, quella presente è una discussione di vasta portata e giunti alla fine alla sua conclusione vorrei riportare al centro dell’attenzione la politica sociale come fattore produttivo.</p>
      <p sl="en">Il lancio del pacchetto degli orientamenti integrati doveva nelle intenzioni portare ad una realizzazione equilibrata dei capitoli economico, sociale e della sostenibilità del processo di Lisbona ma in pratica, se si guarda agli orientamenti per l’occupazione, vediamo che si è trattato non di integrazione ma di subordinazione. Gli orientamenti per l’occupazione sono diventati praticamente invisibili, nascondendo l’amplissima variabilità del rendimento degli Stati membri nella serie di indicatori e di obiettivi che dovrebbero raggiungere in base alla strategia per l’occupazione contro la disoccupazione giovanile, l’integrazione dei lavoratori anziani – tutta una serie di fattori. In alcuni Stati membri la spesa per la formazione continua e le misure attive per il mercato del lavoro è effettivamente scesa negli ultimi cinque anni – non è migliorata, è scesa. Tale fatto è disastroso per tutto il processo di Lisbona.</p>
      <p sl="en">La strategia per l’occupazione ha bisogno pertanto di ricevere maggiore visibilità nel prossimo ciclo di Lisbona. Un altro punto: la risoluzione congiunta che stiamo discutendo oggi sottolinea in più punti l’esigenza di assicurare un lavoro accettabile e di concentrarsi sul miglioramento della qualità del lavoro. A tale focalizzazione non contribuisce il fatto che la Commissione si concentri sull’idea di sicurezza dell’occupazione e non sulla sicurezza del posto di lavoro, e ciò viene ripetuto sia nel libro verde sul diritto del lavoro sia nella comunicazione sulla flessicurezza. Nel nostro lavoro sulla flessicurezza in seno alla commissione per l’occupazione e gli affari sociali abbiamo detto chiaramente che sono importanti sia la sicurezza dell’occupazione sia la sicurezza del posto di lavoro.</p>
      <p sl="en">Un’azienda flessibile che si trova in una fase rapidi cambiamenti – un’azienda che cambia la linea produttiva ogni sei mesi e la configurazione dell’infrastruttura informatica ogni quattro – ha bisogno di una forza lavoro adattabile, qualificata, leale e impegnata e non di un mercato del lavoro casualizzato e frammentato. Faremo pertanto del nostro meglio per contribuire ad elaborare una serie valida di principi sulla flessicurezza, che dovranno però condurre alla modifica degli orientamenti. In precedenza il Presidente Barroso ha detto: “Se non è rotto, non aggiustarlo”. Ebbene io dico: è rotto e va aggiustato.</p>
    </intervention>
    <intervention id="3-066" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signora Presidente, mi congratulo con la Commissione per l’ottimo documento e vorrei solo sottolineare i seguenti quattro punti.</p>
      <p sl="en">Il primo riguarda l’economia della conoscenza. Ritengo che il modo in cui l’economia della conoscenza ha trovato espressione nel documento, laddove si dice che la libera circolazione delle idee e degli scienziati è forse la “quinta libertà” dell’UE, sia bellissimo e mi piacerebbe vedere che tale approccio trova anche una realizzazione concreta.</p>
      <p sl="en">Rispondendo a quanto appena dichiarato dall’onorevole Hughes, penso che questo punto rispecchi effettivamente il punto in cui siamo giunti nella discussione in seno alla commissione per l’occupazione e gli affari sociali, ovvero che vogliamo spostarci dall’idea della sola e semplice protezione del posto di lavoro verso la protezione dell’occupazione, incentivando la capacità di assunzione e rafforzando le competenze. In tal modo il successo dell’Europa nell’epoca della globalizzazione può tradursi in un successo per i singoli – il successo dei cittadini – ovvero quello che dovrebbe essere l’obiettivo dell’UE.</p>
      <p sl="en">Il secondo punto riguarda le PMI. E’ stato fatto riferimento ad un’ampia serie di nuove proposte per la fine del 2008. Mi compiaccio di questo, ma c’è un “ma”: vorremmo non dover spostare la nostra focalizzazione verso nuove proposte di accordo domani prima di esserci concentrati sulla realizzazione degli impegni esistenti che richiedono un’azione oggi stesso. Qui in particolare vorrei richiamare l’attenzione del Commissario Verheugen su questa riduzione del 25% della semplificazione della normativa comunitaria esistente. Pertanto vi chiediamo di farci vedere qualcosa di concreto in generale, meglio prima che dopo, in quanto ciò avvantaggerà particolarmente le PMI. In tale contesto vorrei sostenere una revisione completa della direttiva sull’orario di lavoro, sulla quale è opportuna da parte di tutti – e dico tutti, compresi gli onorevoli colleghi – un po’ di immaginazione.</p>
      <p sl="en">Terzo: va benissimo aggiungere una dimensione esterna, tuttavia cerchiamo prima di realizzare la dimensione interna, completando la realizzazione del mercato unico prima di elaborare grandi ambizioni all’esterno. All’onorevole Schulz e all’onorevole Hughes vorrei dire che sono assolutamente d’accordo che ciò non serve solo per il nostro progresso economico ma anche perché consentirà di realizzare un progresso sociale.</p>
      <p sl="en">Infine un’osservazione più personale: c’è un’unica cosa che mi dà qualche problema nel documento ed è la primissima riga del frontespizio, che recita “Comunicazione della Commissione al Parlamento europeo, al Consiglio, al Comitato economico e sociale europeo e al Comitato delle regioni”. Riconosco che il Comitato economico e sociale europeo e il Comitato delle regioni esistono – anche se non hai capito bene perché – tuttavia non li porrei sullo stesso piano delle due istituzioni titolari della codecisione.</p>
    </intervention>
    <intervention id="3-067" speaker_id="28178" name="Miroslav Mikolášik" is_mep="True" mode="spoken">
      <p sl="sk">Il fenomeno della globalizzazione viene sempre più avvertito. In tale situazione l’Unione europea deve reagire in modo rapido stabilendo se la competitività europea non solo è stata mantenuta ma anche se sia cresciuta, se la strategia di Lisbona − ovvero lo strumento che dovrebbe renderlo possibile − sia in grado di fornire soluzioni particolarmente in tema di innovazione, energia, migrazione, istruzione e demografia. Tutto ciò deve favorire la crescita e la capacità di creare occupazione.</p>
      <p sl="sk">Nuove sfide si profilano in relazione all’ambiente, come le emissioni di CO2 , l’uso di pesticidi, i timori sulle riserve e le fonti di acqua pulita, la protezione del suolo e l’agricoltura. Ma non da ultimo vi sono anche sfide che riguardano la salute e le epidemie nonché la lotta contro l’obesità, le malattie cardiovascolari e la crescente frequenza di tutti i tipi di cancro.</p>
      <p sl="sk">Onorevoli colleghi, la globalizzazione porta con sé altre sfide nei settori della sicurezza e della migrazione e cresce il pericolo derivante dalla criminalità e dal terrorismo. Ben presto assisteremo alla caduta delle ultime rovine della cortina di ferro e dell’Europa divisa, quando nove nuovi Stati membri aderiranno all’area Schengen. Occorre fare il possibile per proteggere quest’area comune impedendo l’accesso ai migranti illegali che vanno ad aggravare la situazione della sicurezza negli Stati membri. D’altro canto sostengo un approccio responsabile per quanto riguarda i permessi di lavoro per i migranti legali: occorre valutare attentamente e scegliere personale qualificato per i settori che più ne hanno bisogno.</p>
      <p sl="sk">Ritengo inoltre che i vecchi Stati membri dell’Unione europea – e vorrei che la Commissione ne prendesse nota – eliminassero le assurde limitazioni sull’assunzione dei cittadini dei nuovi Stati membri. Nella situazione attuale ciò appare un anacronismo incomprensibile.</p>
    </intervention>
    <intervention id="3-068" speaker_id="4345" name="Tokia Saïfi" is_mep="True" mode="spoken">
      <p sl="fr">Signora Presidente, l’Unione europea non può cadere vittima della globalizzazione o dare ai propri cittadini l’impressione di essere coinvolti in qualcosa sul quale non possono decidere. Pertanto la domanda da porsi non è se la globalizzazione sia buona o cattiva, quanto chiedersi se siamo preparati per esercitare il nostro peso su tale processo e correggerlo. Per affrontare tale sfida l’Unione europea deve poter conciliare competitività e coesione economica e sociale. Anche il potenziamento delle norme multilaterali fa parte di tale processo.</p>
      <p sl="fr">In un sistema economico aperto il metodo migliore per assicurare il rispetto dei diritti di consumatori e cittadini è rispettare le regole della concorrenza e istituire un mercato giusto ed equo coerente con gli standard in materia ambientale e sociale. Pertanto fintantoché non avremo un insieme di norme internazionalmente riconosciute, è essenziale conservare e non indebolire i nostri strumenti di difesa commerciale, che costituiscono gli unici nostri strumenti contro il dumping . Penso che sì, sia possibile per l’Europa proteggere i suoi cittadini senza essere protezionista. L’Europa ha bisogno anche di investire in quei settori che ne decideranno il potere economico futuro, vale a dire ricerca, innovazione e sviluppo di tecnologie pulite.</p>
      <p sl="fr">Inoltre, al fine di sostenere coloro che hanno maggiori difficoltà a trarre vantaggio dalla globalizzazione, l’Europa deve aumentare i meccanismi per realizzare sul piano pratico la solidarietà, ad esempio tramite il Fondo europeo di adattamento alla globalizzazione e la flessicurezza. Se si tratta di stare al passo con la concorrenza internazionale, è interesse dell’Europa anticipare i processi di adattamento e avviare le riforme. L’Unione europea dispone di tutte le capacità e le risorse necessarie per rispondere a tale sfida.</p>
    </intervention>
    <intervention id="3-069" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signora Presidente, avere successo nella globalizzazione è di vitale importanza per il benessere dell’Europa, dato che essa crea contenuti concreti. Ora che stiamo giungendo al termine del ciclo triennale della nuova strategia di Lisbona, dobbiamo focalizzare la nostra attenzione in particolare sulla dimensione esterna. Vorrei sottolineare in particolare tre elementi.</p>
      <p sl="fi">In primo luogo l’energia – la fornitura energetica e l’indipendenza energetica – determina la posizione delle società nel contesto competitivo internazionale. A tale riguardo la situazione europea non è felice. La diminuzione dell’autosufficienza energetica costituisce un serio problema per l’UE. Attualmente importiamo già metà del nostro fabbisogno energetico dall’esterno e si prevede che tale dipendenza dall’importazione aumenterà. Oltre a fare uno sforzo deciso per aumentare l’autosufficienza energetica ci occorre una forte politica estera sull’energia − una voce comune − solidarietà e sicurezza delle importazioni.</p>
      <p sl="fi">La seconda questione centrale riguarda il cambiamento climatico, che è un fenomeno globale che sta avendo un impatto negativo sull’ambiente planetario, sull’economia e la società e che impone soluzioni planetarie. Le iniziative unilaterali falsano la concorrenza e favoriscono le emissioni di anidride carbonica. In termini di globalizzazione diventa sempre più ineludibile una sistema globale per lo scambio delle emissioni, l’impegno vincolante su tale progetto da parte di tutti i paesi industrializzati e delle economie emergenti nonché l’abbattimento delle barriere per l’accesso al mercato per le tecnologie pulite.</p>
      <p sl="fi">Terzo, l’UE dovrebbe sempre tenere a mente l’acuta visione di Schuman, secondo il quale nella nostra storia di successo l’economia dovrebbe servire per il raggiungimento di obiettivi comuni, del bene per l’uomo, della pace e della stabilità. La nostra tradizione culturale ci impone di combattere per un mondo più umano che rispetti i diritti dell’uomo. Solo così facendo la globalizzazione potrà essere nell’interesse di ciascuno. Solo a quel punto potremo impedire che il mondo ci sfugga di mano.</p>
    </intervention>
    <intervention id="3-070" speaker_id="23730" name="Panayiotis Demetriou" is_mep="True" mode="spoken">
      <p sl="el">Signora Presidente, signor Presidente in carica del Consiglio, signor commissario, i cittadini europei in generale sembrano accogliere il fenomeno storico della globalizzazione con scetticismo e molti di loro, sicuramente, con paura e con un atteggiamento completamente negativo. Questo a causa della rivoluzione che si sta verificando nell’economia globale e nel tessuto sociale europeo. Pregiudizi, timori e soprattutto inazione e osservazione passiva degli sviluppi non costituiscono tuttavia il metodo adatto per affrontare il nuovo scenario mondiale. La situazione non può tornare indietro. La globalizzazione è qui per restare, che ci piaccia o meno. Come ha detto il Presidente Barroso, è in corso la costruzione del grande villaggio globale.</p>
      <p sl="el">L’UE ha interessi europei da proteggere, pertanto deve partecipare alla globalizzazione in modo metodico, pianificato, collettivo e dinamico, al fine di elaborare proprie norme operative per il nuovo sistema mondiale. L’UE deve andare avanti, deve puntare al benessere dei cittadini europei e naturalmente anche dei cittadini di tutto il mondo. Vera comunità di principi e di valori, l’UE deve mettere al primo posto la sua natura con al centro l’uomo, promuovendola a livello internazionale. Essa deve trasformare la competizione economica in una vera gara di emulazione per favorire libertà, democrazia, lo Stato di diritto, la giustizia sociale, il rispetto dei diritti umani, la protezione dell’ambiente e la coesistenza pacifica di nazioni e individui. Questo è il ruolo che l’UE può e deve svolgere nel processo della globalizzazione.</p>
    </intervention>
    <intervention id="3-071" speaker_id="1832" name="Marianne Thyssen" is_mep="True" mode="spoken">
      <p sl="nl">Signora Presidente, onorevoli colleghi, questa discussione non giunge affatto troppo presto. La globalizzazione è ormai un fatto. Ogni generazione ha le sue sfide, per così dire. Ebbene la nostra sfida è quella di rispondere nel miglior modo possibile alle nuove circostanze portate con sé dalla globalizzazione.</p>
      <p sl="nl">La migliore risposta non è ovviamente quella di opporsi alla globalizzazione, come alcuni vorrebbero ancora che facessimo. Non possiamo e non cercheremo di farlo. Ciò sarebbe comunque particolarmente controproducente per noi in Europa in quanto più di ogni altro dipendiamo dal resto del mondo per le materie prime, l’energia, i mercati di esportazione e anche, se si considera l’invecchiamento della nostra popolazione, per la manodopera.</p>
      <p sl="nl">La nostra risposta è di assecondare la globalizzazione e di cercare di adattarla. Ciò significa stringere accordi e fissare norme a livello internazionale. Come Europa abbiamo una grossa esperienza in tema di accordi intracomunitari. Pertanto usiamo questa esperienza per dare maggiore esempio a livello internazionale.</p>
      <p sl="nl">Questo andrebbe fatto, signora Presidente, con la necessaria fiducia in se stessi ispirandosi ai valori che ispirano anche la nostra azione all’interno dell’UE, i valori che abbiamo così ben espresso nel trattato di riforma e nella Carta dei diritti fondamentali.</p>
      <p sl="nl">Onorevoli colleghi, le assicurazioni ricevute ieri sul fatto che il Programma di lavoro e legislativo della Commissione per il 2008 è focalizzato sulla volontà di orientare al meglio la globalizzazione costituisce un sintomo positivo, il segno che si comincia a fare sul serio. Il fatto che la globalizzazione fosse anche uno dei temi discussi nel corso del Vertice informale di Lisbona indica che la strategia di Lisbona ha bisogno di una nuova dimensione esterna.</p>
      <p sl="nl">Quale coordinatore del mio gruppo per la strategia di Lisbona desidero sottolineare che tale strategia ci ha motivati ad agire. Gradualmente, anche se a ritmo altalenante, stiamo approdando a qualcosa. Il primo ciclo triennale dopo la revisione di metà periodo volge al termine e forse è necessaria una nuova correzione. Mi permetto di suggerire, signora Presidente, che d’ora in poi ci concentriamo meno su obiettivi, percentuali e statistiche e più sugli obiettivi reali, ovvero innovazione, un contesto imprenditoriale positivo, competitività, crescita e più posti di lavoro e di migliore qualità.</p>
      <p sl="nl">In definitiva dobbiamo lavorare per raggiungere l’obiettivo che, spero, tutti condividiamo, ovvero quello di assicurarci buone possibilità di avere una qualità di vita accettabile per il maggior numero possibile di persone.</p>
    </intervention>
    <intervention id="3-072" speaker_id="28352" name="Zuzana Roithová" is_mep="True" mode="spoken">
      <p sl="cs">La capacità dimostrata dall’Europa nel passato di adattarsi all’era moderna va ammirata, tuttavia quando si tratta di globalizzazione non siamo sicuri di come trovare una strategia adeguata che consenta all’Europa di essere protagonista. Il primo passo di questa ricerca è comprendere che nella strategia di Lisbona la dimensione esterna è assente e che essa dovrà entrare a far parte di una strategia economico-sociale più complessa. Tale strategia dovrà individuare il contrasto tra un’economia europea altamente regolamentata e un commercio globale liberalizzato, proponendoci uno strumento per ridurre al minimo tale contrasto che di fatto rende Europa molto meno competitiva.</p>
      <p sl="cs">I due motivi che giustificano una regolamentazione all’interno di un’area economica comune sono l’esigenza di una concorrenza leale e un elevato livello di protezione dei consumatori. Tuttavia tali fattori vengono sempre più erosi da un’ondata di merce economica proveniente dai paesi terzi e di merce contraffatta. Ci troviamo davanti a compiti che fanno tremare i polsi, come controlli sull’impressionante volume di merci importate non conformi agli standard di sicurezza europei.</p>
      <p sl="cs">Il nodo principale della nostra complessa strategia deve essere quello di favorire la convergenza degli strumenti regolamentari, in altre parole la creazione di norme e regole planetarie non solo di ordine tecnico ma che riguardino anche il campo ecologico, sociale e le regole e le norme per la sicurezza. Un modo per contribuire a tale processo è quello di insistere costantemente sul rispetto dei diritti umani nei paesi terzi. La libertà di parola consentirà ai cittadini di questi paesi di esigere standard di vita e di lavoro più elevati, contribuendo così a creare una convergenza dall’altra parte.</p>
      <p sl="cs">La nostra nuova politica energetica fornisce una buona risposta alla sfida della globalizzazione e propone un buon esempio. Tuttavia dobbiamo anche rivedere altre politiche, che successivamente entreranno a far parte di una strategia adeguata e complessa per la gestione della globalizzazione. Per fare un esempio dobbiamo sbarazzarci di alcuni rimasugli del passato come la politica agricola.</p>
      <p sl="cs">Se vogliamo continuare a svolgere un ruolo importante sulla scena globale, non dobbiamo solo reagire ma dobbiamo collaborare attivamente nell’elaborazione di norme di convergenza globali sia all’interno che all’esterno dell’UE. Un poco l’Europa deve cambiare. Diversamente possiamo attenderci di fare la fine della rana bollita: l’acqua raggiungerà il bollore gradualmente e dopo sarà troppo tardi per uscire dalla pentola.</p>
    </intervention>
    <intervention id="3-073" speaker_id="4238" name="Hans-Peter Martin" is_mep="True" mode="spoken">
      <p sl="de">Signora Presidente, uno degli oratori che mi ha preceduto, l’onorevole Alexander Radwan, ha dichiarato che l’Europa era ben preparata per la globalizzazione, tuttavia la versione moderna della globalizzazione ci accompagna già da diciotto anni. Nel frattempo noi stiamo scivolando direttamente dentro la trappola della globalizzazione – ovvero le discussioni di come era in passato, l’inversione del benessere di massa e l’attacco contro la democrazia – la trappola europea, un prodotto del peccato politico originale che è quello di non essere stati capaci di assicurare un trattato decente già a Nizza, avendo preferito un allargamento frettoloso ad un’Unione più approfondita.</p>
      <p sl="de">Il risultato è che i problemi di oggi sono essenzialmente legati alla burocrazia, allo spreco di miliardi di euro e, anche, ad errori nel reclutamento delle élite politiche europee. Al riguardo proprio il Commissario Verheugen rappresenta un caso lampante. I miserevoli attacchi personali rivolti contro la sua persona sono iniziati quando lei ha cercato di mettere un freno alla burocrazia. Qui c’è un uomo nuovo e stanno già cercando di togliergli il terreno sotto i piedi. Vedremo cosa saprà fare sull’eccessiva burocrazia.</p>
      <p sl="de">Non è così che si andrà avanti. Se non siamo capaci di sanare questi malanni, l’Unione resterà politicamente paralizzata e le sfide della globalizzazione avranno il sopravvento su di noi.</p>
    </intervention>
    <intervention id="3-074" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signora Presidente, signor Vicepresidente della Commissione, onorevoli deputati, assistiamo ad una discussione lunga e piena e, tra tutte quelle a cui ho partecipato in quest’Aula a nome della Presidenza, questa è quella in cui ha espresso la propria opinione il maggior numero di partecipanti e di deputati. Si tratta certamente di una questione molto attuale e di grande importanza e – non illudiamoci – difficile e anche controversa, che ha fatto sorgere un’ampia varietà di pareri, analisi e commenti. Penso tuttavia che ci sia una conclusione comune, che è quella che la globalizzazione costituisce un dato acquisito che si svilupperà ulteriormente e si manifesterà in altri modi.</p>
      <p sl="pt">Non esiste una possibilità di girare le spalle e tornare indietro, non possiamo far tornare indietro l’orologio della storia. La globalizzazione stessa è il risultato della nostra marcia verso il futuro. Quello che dobbiamo fare, quello che dobbiamo analizzare e decidere riguarda naturalmente come sfruttare al massimo e ottenere il maggior beneficio dalla globalizzazione, riducendo o eliminando tutti i rischi noti ad essa associati e tenendo sempre presente – e questo è per me un punto molto importante – che la globalizzazione deve essere al servizio dell’umanità e dei cittadini e non il contrario. Non devono cioè essere l’umanità, i cittadini o gli esseri umani al servizio della globalizzazione.</p>
      <p sl="pt">Vi sono inoltre pochi dubbi sul fatto che per poter essere in grado di sfruttare al massimo e di trarre beneficio da quanto la globalizzazione ha da offrire, noi europei dobbiamo dare alle nostre imprese, grandi e piccole o medie, gli strumenti e le politiche che consentano loro di affrontare le sfide della globalizzazione economica. Occorre aumentare il livello delle qualifiche e addestrare i cittadini europei nonché riformare il nostro modello sociale. Non si tratta di ridurre o annacquare questo modello, al contrario. Esso va rafforzato e adattato in modo da poter rispondere efficacemente alle sfide e alle minacce portate dalla globalizzazione. In campo ambientale va riconosciuto che l’Unione europea si è dimostrata capace di proteggere l’ambiente nonché capace di porsi alla guida e di indicare la strada da prendere come nessun altro blocco regionale del mondo è riuscito a fare. I negoziati che inizieranno a Bali in dicembre mostreranno chiaramente quello che sto dicendo.</p>
      <p sl="pt">Infine devo anche accennare alla “dimensione esterna” della strategia di Lisbona, così strettamente collegata alla globalizzazione. L’idea è quella di invitare altri soggetti che condividano questa strada, queste difficoltà e queste sfide della globalizzazione a condividere con noi i valori e i principi economici, sociali e ambientali, naturalmente dicendo molto chiaramente che la globalizzazione avrà successo per tutti solo se riusciamo davvero a metterci d’accordo su un mondo sociale, economico e ambientale veramente regolamentato per tutti e al servizio di tutti. Si tratta di un aspetto fondamentale. Non possiamo essere ingenui. Noi pensiamo che con politiche solide e principi e valori solidi possiamo, come dicevo, raggiungere quello che per noi è un traguardo fondamentale: una globalizzazione al servizio dell’umanità.</p>
    </intervention>
    <intervention id="3-075" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione .− Signora Presidente, onorevoli deputati, la comunicazione della Commissione sull’interesse europeo alla base della discussione di oggi è semplicemente un documento di discussione. Non è il programma di Lisbona per i prossimi tre anni. E’ un documento inteso a stimolare la discussione in seno al Consiglio europeo e al Parlamento europeo, in modo che la Commissione possa tradurre i risultati di tale discussione in proposte per il prossimo ciclo di Lisbona. Tali proposte non verranno formulate prima di dicembre. Non sono ancora state presentate e pertanto gli onorevoli deputati che hanno criticato la Commissione per non aver presentato proposte concrete sono stati vittime di un equivoco.</p>
      <p sl="de">Non è questo l’oggetto della discussione di oggi. Obiettivo della Commissione era quello vedere cosa voi, rappresentanti degli elettori europei, avete da sottoporre all’attenzione della Commissione per l’elaborazione del piano di Lisbona. Sono lieto di poter rispondere positivamente a gran parte di quanto è stato detto qui.</p>
      <p sl="de">Gli orientamenti continueranno ad essere lo strumento fondamentale del nuovo pacchetto di Lisbona. Come ha detto chiaramente il Presidente Barroso, lo strumento ha funzionato e non lo cambieremo ma, ovviamente, lo formuleremo in modo da poter tenere conto delle esperienze maturate negli scorsi tre anni e per poter dare maggior spessore alle questioni emerse durante tale periodo.</p>
      <p sl="de">Vorrei citare alcuni esempi. Dovremo porre un accento maggiore sui collegamenti tra competitività, energia e ambiente. Nella discussione di oggi sono emerse varie richieste in tal senso. Ciò è perfettamente giusto. E’ ora di smettere di considerare le politiche separatamente. Occorre un approccio completamente unitario. Dobbiamo riconoscere una maggiore importanza alla formulazione di proposte nette volte a far sì che la concorrenza globale, che certamente vogliamo, si svolga in condizioni di parità, con regole uguali per tutti. Dobbiamo riservare una maggiore attenzione per capire come la politica sociale possa sostenere i cambiamenti strutturali. Nella discussione odierna mi pare sia emersa una posizione trasversale che vede in questo il vero grosso problema, e tale posizione è certamente giustificata.</p>
      <p sl="de">Vorrei dire qualcosa al riguardo. Penso che non sia corretto considerare gli investimenti rivolti alla stabilità sociale e alla sicurezza sociale come semplici elemosine. Al contrario si tratta anche di investimenti nel potenziale economico, in quanto non vi può essere dubbio che il potenziale economico europeo dipende da lavoratori fortemente motivati e fortemente efficienti e il motivo per cui noi disponiamo di questo asset è che abbiamo livelli salariali elevati e un alto livello di sicurezza sociale.</p>
      <p sl="de">Non è vero che crescita economica e stato sociale si escludano a vicenda. In realtà, come hanno detto più operatori oggi, ciascuno di questi fattori integra e alimenta l’altro. Ritengo che questa sia una considerazione fondamentale. Vorrei inoltre sottolineare il fatto che, se non altro perché sempre più regioni e settori scontano la mancanza di una forza lavoro qualificata e specializzata, la questione dell’occupabilità va affrontata in modo molto più energico di quanto fatto finora. Per questo ritengo che siamo sulla stessa lunghezza d’onda su molte di tali questioni.</p>
      <p sl="de">Consentitemi di aggiungere che la Commissione condivide l’opinione secondo la quale le turbolenze viste recentemente sui mercati finanziari esigano un’azione internazionale e multilaterale. Non è possibile lasciare semplicemente che le cose facciano il loro corso in quanto siamo in presenza, com’è stato detto, di un difetto strutturale congenito del sistema finanziario internazionale. Non si tratta un errore umano da parte di quei manager che ora vengono liquidati con buonuscite di 100 o 200 milioni di dollari; no, è il risultato di un problema strutturale.</p>
      <p sl="de">Vorrei inoltre fare un’altra breve considerazione sulla discussione di base che si è svolta qui oggi sul tema della globalizzazione. In primo luogo è molto difficile creare una politica europea comune sulla base di tale discussione in quanto non vi è accordo su quale sia in realtà l’interesse europeo. Nel nostro lavoro di ogni giorno ci troviamo sempre a dover affrontare una definizione multiforme dell’interesse europeo. A seconda della situazione l’interesse europeo risiede di volta in volta nel fatto di avere prezzi bassi al supermercato in uno Stato membro oppure in un alto livello occupazione industriale in un altro, ovvero c’è un conflitto di obiettivi non facile da risolvere. L’interesse europeo può risiedere in un alto livello occupazionale nell’industria dell’acciaio di Liegi, per citare un esempio molto attuale, oppure nel fatto di avere norme ambientali di alto livello per il sistema europeo di scambio delle emissioni. Ci troviamo continuamente davanti ai conflitti senza che vi sia una linea uniforme a cui i 27 Stati membri possano attenersi al fine di definire qual è l’interesse europeo comune.</p>
      <p sl="de">In secondo luogo non possiamo far nostro l’approccio secondo il quale la globalizzazione andava bene fintantoché voleva dire che i paesi poveri del sud del mondo erano dominati dai paesi ricchi del nord ma che è diventata cattiva quando i paesi del sud del mondo sono diventati dei concorrenti. Non è una reazione giusta. Né è accettabile esigere standard ambientali e sociali elevati nelle regioni in via di sviluppo rifiutando al contempo di modificare le proprie politiche.</p>
      <p sl="de">Oggi sento dire in Europa che Cina e India devono cambiare i loro standard in ambito ambientale e sociale. Certo che devono, ma i cinesi e gli indiani vedono in tali richieste delle pure misure protezionistiche europee, dato che noi abbiamo raggiunto il benessere avvalendoci di bassi standard sociali e ambientali e ora diciamo agli altri che vogliamo conservare quello che abbiamo mentre loro non possono averlo.</p>
      <p sl="de">Tale politica, onorevoli deputati, è destinata al fallimento, ve lo assicuro. L’unico approccio percorribile è quello di dimostrare a queste economie in via di sviluppo che vi è un’altra possibilità, che è possibile trasformare la sfida ambientale e sociale in una opportunità economica. Da qui il termine di “politica industriale ambientale”.</p>
      <p sl="de">Penso che su questo punto ci sia un ampio consenso e su tale base la Commissione lavorerà sodo per presentare le proprie proposte per il prossimo ciclo di Lisbona. Tali proposte verranno prese in esame durante il prossimo Consiglio di primavera che si terrà in marzo; in tal modo il Parlamento europeo avrà ampie possibilità di esprimersi sulle iniziative e le proposte specifiche prima della decisione finale che verrà presa nel marzo del prossimo anno.</p>
      <a text="(Applausi)"/>
    </intervention>
    <intervention id="3-076" speaker_id="4482" is_mep="True" mode="spoken" role="Presidente">
      <p sl="unknown">Signor Commissario, la ringraziamo per la sintesi.</p>
      <p sl="unknown">Comunico di aver ricevuto sette proposte di risoluzione, ai sensi dell’articolo 103 paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione avrà luogo domani alle ore 12.00.</p>
      <a text="(Testo abbreviato conformemente all’articolo 142 del Regolamento)"/>
    </intervention>
    <intervention id="3-077" speaker_id="28155" name="Edit Herczog" is_mep="True" mode="written">
      <p sl="hu">Signora Presidente, signori rappresentanti del Consiglio e della Commissione, onorevoli colleghi, la conseguenza di uno sviluppo della globalizzazione è che un numero sempre maggiore di paesi diventa democratico e si converte al libero commercio su scala globale. Ciò in sé mostra il successo di una politica cinquantennale dell’Europa fatta di pace e democrazia. D’altro canto il fatto che alcuni paesi talvolta acquisiscano un vantaggio nel commercio internazionale ricorrendo a strumenti illegali è un sintomo che il passaggio ai sistemi costituzionali è graduale e non si attua subito in modo perfetto. E’ proprio per tale motivo che l’obiettivo dell’Europa deve continuare ad essere la promozione e il rafforzamento della democrazia.</p>
      <p sl="hu">Il grado del nostro successo nella competizione globale che da questo deriva dipende da noi. Come anche l’autore della relazione del Parlamento sulla globalizzazione, anch’io so che abbiamo preso atto delle sfide e ora è il momento di agire.</p>
      <p sl="hu">Occorre pensare al fatto che il benessere che abbiamo oggi deve essere mantenuto anche per i nostri nipoti e in modo tale che nel frattempo gli altri popoli della terra possano anch’essi seguire questa strada. Ma mi chiedo: avranno l’energia? Avranno un ambiente vivibile? Di questo si tratta quando parliamo di politica energetica europea e di costruire un’economia a basso tenore di anidride carbonica.</p>
      <p sl="hu">Occorre assicurare che ciascun europeo, indipendentemente dalla sua provenienza e dalla situazione in cui si trova, nonché ogni impresa, indipendentemente dalle dimensioni e dalla sede, possano sviluppare il proprio talento e le proprie migliori capacità. E’ questo che significano pari opportunità, costruzione di una società basata sulla conoscenza, politica per l’innovazione e nuova politica europea per le PMI.</p>
      <p sl="hu">Occorre passare all’era digitale e per fare questo occorre realizzare una e-inclusione in tutti i settori e che riguardi tutti.</p>
      <p sl="hu">In breve abbiamo già pronti tutti gli strumenti, dobbiamo solo usarli. E’ ora di mettersi al lavoro.</p>
    </intervention>
    <intervention id="3-078" speaker_id="23781" name="Janusz Lewandowski" is_mep="True" mode="written">
      <p sl="pl">La globalizzazione è un processo inarrestabile tuttavia il successo dell’Unione europea in questa globalizzazione non è scontato. Certamente la strategia di Lisbona, per come è stata fin qui attuata, non costituisce una ricetta per il successo. Anzi è solamente una strategia sulla carta e anche nella fase di medio periodo, nel 2005, era chiaro che l’obiettivo principale, ovvero la competizione con gli Stati Uniti nel campo della competitività e dell’innovazione, non era stato conseguito.</p>
      <p sl="pl">Nel frattempo altre sfide si sono affacciate con l’offensiva economica portata da Cina, India e altri paesi asiatici. Finora la molteplicità dei delicati obiettivi ha celato il fatto che manca il coraggio politico per intraprendere riforme strutturali a livello nazionale, ovvero al livello al quale si decide la possibilità di avere un’Europa innovativa e dinamica. A causa di questa mancanza di coraggio l’Unione europea sta cercando soluzioni alternative, ad esempio riponendo le proprie speranze in una modifica radicale del bilancio comunitario con conseguente aumento della spesa pubblica per la ricerca e lo sviluppo. Ciò non basta se è slegato dalla capacità di sostenere assieme i rischi con l’aiuto di aziende innovative del settore finanziario privato.</p>
      <p sl="pl">Una soluzione come quella dell’Istituto europeo di tecnologia illustra la tendenza verso soluzioni istituzionali, mentre il Fondo di adeguamento alla globalizzazione mostra fino a che punto possono spingersi gli ingiustificati timori europei. La risposta giusta alla sfida della globalizzazione è quella di una piena liberalizzazione del mercato e di una coraggiosa riforma del modello sociale europeo.</p>
    </intervention>
    <intervention id="3-079" speaker_id="28121" name="Joseph Muscat" is_mep="True" mode="written">
      <p sl="en">Per poter avere successo in quest’epoca di globalizzazione l’Unione europea deve sviluppare una politica estera di investimenti diretti per l’Europa.</p>
      <p sl="en">Ci occorre una politica che copra i seguenti interventi:</p>
      <p sl="en">investimenti diretti dall’estero verso l’UE, ovvero investimenti diretti in Unione europea provenienti da altre parti del mondo;</p>
      <p sl="en">investimenti diretti all’estero dall’UE, ovvero investimenti diretti provenienti dall’Unione europea verso altre parti del mondo;</p>
      <p sl="en">investimenti interni diretti all’estero, ovvero investimenti diretti verso uno Stato membro e provenienti da un altro Stato membro.</p>
      <p sl="en">E’ vero che elementi di una tale politica esistono già, come il settimo programma quadro che pone le condizioni per attirare investimenti per la ricerca e lo sviluppo.</p>
      <p sl="en">Tuttavia questa è solo una parte, seppur importante.</p>
      <p sl="en">Dati e cifre mostrano l’immensa importanza degli investimenti diretti all’estero per l’economia mondiale moderna, oppure la posizione europea negli investimenti diretti nel resto del mondo.</p>
      <p sl="en">Tali dati indicano che se vogliamo dare una qualche forza reale agli obiettivi di Lisbona, all’Europa occorre una politica di IDE complessiva che consenta di cogliere i massimi benefici della IDE per i nostri cittadini.</p>
    </intervention>
    <intervention id="3-999" speaker_id="28261" name="Alexander Stubb" is_mep="True" mode="written">
      <p sl="en">Oggigiorno gli europei non trovano nulla di strano nell’andare a fare trekking nel Sudamerica, chattare online con amici africani od ordinare CD dagli Stati Uniti. A causa della globalizzazione il mondo si sta restringendo. Soprattutto per le giovani generazioni, se spostarsi in Europa è un po’ come fare un giro nella propria città, spostarsi nel pianeta è andare appena un po’ più in là.</p>
      <p sl="en">E tuttavia il termine globalizzazione ha ancora un’eco negativa. Un timore comune è quello che, a causa della globalizzazione, i paesi a basso costo del lavoro sottrarranno occupazione all’Europa.</p>
      <p sl="en">L’UE ha un ruolo importante nel modificare tali atteggiamenti. E deve farlo, dimostrando che assieme gli Stati membri sono abbastanza forti non solo per sopravvivere alla globalizzazione ma anche per guadagnarvi. Come si afferma nella dichiarazione, l’Europa è il maggiore esportatore mondiale di beni e servizi e la seconda destinazione di investimenti diretti esteri. Restando ai dati sull’occupazione, nel 2006 sono stati creati complessivamente 3,5 milioni di nuovi posti di lavoro.</p>
      <p sl="en">Certamente ci sono cose da migliorare: la politica dell’Europa per l’innovazione potrebbe bastare se potenziata; è necessaria una regolamentazione del mercato globale; una prevenzione del cambiamento climatico non deve essere un problema solo dell’Europa. Eppure, complessivamente, non nutro dubbi sul fatto che l’UE saprà superare la prova della globalizzazione a pieni voti.</p>
    </intervention>
  </section>
  <section id="creitem3" title="3. Turno di votazioni">
    <intervention id="3-082" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem4" title="3.1. Impatto regionale dei terremoti (votazione)"/>
  <section id="creitem5" title="3.2. L’Unione europea e l’aiuto umanitario (votazione)"/>
  <section id="creitem6" title="3.3. Protezione del suolo (votazione)"/>
  <section id="creitem7" title="3.4. Comitato europeo delle assicurazioni e delle pensioni professionali (competenze d’esecuzione della Commissione) (votazione)">
    <intervention id="3-091" speaker_id="1985" name="Pervenche Berès" is_mep="True" mode="spoken">
      <p sl="fr">relatrice . – Signor Presidente, ci apprestiamo a votare su nove relazioni. Le sei che seguiranno saranno sulla stessa linea. Non si tratta altro che di dare attuazione all’accordo sulla procedura di comitato conclusa in modo sorprendente tra le tre istituzioni. Quello che stiamo facendo è il necessario passaggio alla fase attuativa e abbiamo bisogno del sostegno di quest’Aula, dopo i lunghi e fruttuosi negoziati tra Consiglio e Commissione.</p>
    </intervention>
  </section>
  <section id="creitem8" title="3.5. Trasparenza concernente le informazioni sugli emittenti di valori mobiliari (competenze di esecuzione della Commissione) (votazione)"/>
  <section id="creitem9" title="3.6. Adeguatezza patrimoniale delle imprese d’investimento e degli enti creditizi (competenze d’esecuzione della Commissione) (votazione)"/>
  <section id="creitem10" title="3.7. Accesso all’attività degli enti creditizi e al suo esercizio (competenze d’esecuzione della Commissione) (votazione)"/>
  <section id="creitem11" title="3.8. Assicurazione sulla vita (competenze d’esecuzione della Commissione) (votazione)"/>
  <section id="creitem12" title="3.9. Vigilanza sugli enti creditizi, sulle imprese di assicurazione e sulle imprese d’investimento (competenze di esecuzione della Commissione) (votazione)"/>
  <section id="creitem13" title="3.10. Abuso d’informazioni privilegiate e manipolazione del mercato (competenze d’esecuzione della Commissione) (votazione)"/>
  <section id="creitem14" title="3.11. Mercati degli strumenti finanziari (competenze d’esecuzione della Commissione) (votazione)"/>
  <section id="creitem15" title="3.12. Prospetto sui valori mobiliari (competenze d’esecuzione della Commissione) (votazione)"/>
  <section id="creitem16" title="3.13. Codice comunitario relativo al regime di attraversamento delle frontiere da parte delle persone (codice frontiere Schengen) (competenze di esecuzione della Commissione) (votazione)"/>
  <section id="creitem17" title="3.14. Emissione deliberata di OGM nell’ambiente (competenze di esecuzione della Commissione) (votazione)">
    <intervention id="3-112" speaker_id="23806" name="Gyula Hegyi" is_mep="True" mode="spoken" role="relatore">
      <p sl="en">Signor Presidente, non voglio rubare tempo ai colleghi ma, non essendoci stata una discussione in plenaria e avendo raggiunto la discussione in prima lettura, desidero informarla sugli elementi di base della nuova normativa sugli OGM.</p>
      <p sl="en">Il pacchetto di compromesso dà al Parlamento il diritto di controllare le emissioni deliberate di OGM. Controllo parlamentare significa trasparenza su tale delicata questione. Il sondaggio dell’Eurobarometro ha mostrato che, sugli OGM, il 94% dei nostri cittadini vuole poter scegliere, l’86% vuole saperne di più prima di consumare OGM e il 71% semplicemente non vuole cibi OGM. Per questo il nostro maggiore successo è costituito dal fatto che Consiglio e Commissione abbiano acconsentito ad un controllo parlamentare sull’attuazione dei requisiti per l’etichettatura degli OGM.</p>
      <p sl="en">Desidero ringraziare i relatori ombra, la Commissione e la Presidenza portoghese. Una maggiore apertura agli organismi geneticamente modificati rende l’Europa più democratica.</p>
    </intervention>
  </section>
  <section id="creitem18" title="3.15. Immissione sul mercato dei biocidi (competenze d’esecuzione della Commissione) (votazione)"/>
  <section id="creitem19" title="3.16. Revisioni legali dei conti annuali e dei conti consolidati (competenze d’esecuzione della Commissione) (votazione)"/>
  <section id="creitem20" title="3.17. Principi contabili internazionali (competenze d’esecuzione della Commissione) (votazione)"/>
  <section id="creitem21" title="3.18. Prevenzione del riciclaggio di capitali e del finanziamento del terrorismo (competenze d’esecuzione della Commissione) (votazione)"/>
  <section id="creitem22" title="3.19. Misure di controllo e sanzioni penali concernenti la 1-benzilpiperazina (BZP) (votazione)"/>
  <section id="creitem23" title="3.20. Principi contabili internazionali (IFRS 8) (votazione)"/>
  <section id="creitem24" title="3.21. Applicazione dei principi contabili internazionali (votazione)"/>
  <section id="creitem25" title="3.22. Vertice UE-Russia (votazione)">
    <intervention id="3-129" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, vorrei attirare la sua attenzione sul fatto che, dopo la discussione sulla versione di compromesso di questa risoluzione, abbiamo avuto esattamente 16 minuti per presentare gli emendamenti e per rivedere i risultati del nostro lavoro. Ritengo che ciò mini i diritti di tutti i deputati e di tutti i gruppi politici di quest’Aula di parlare liberamente per dare un contributo ai testi delle nostre risoluzioni, il che comprende la presentazione di emendamenti.</p>
      <p sl="pl">Chiedo che in futuro non sia permesso il ripetersi di tale situazione.</p>
    </intervention>
    <intervention id="3-131" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">a nome del gruppo PPE-DE . – Signor Presidente, desidero proporre il seguente emendamento al paragrafo 6. Ciò richiederà una votazione separata. La modifica proposta riguarda la prima frase che dovrebbe così recitare:</p>
      <p sl="nl">“sottolinea che la situazione in Cecenia continua a costituire motivo di disaccordo nelle relazioni tra UE e Russia”</p>
      <p sl="nl">sostituendo il testo nella sua attuale formulazione. Il relatore è d’accordo.</p>
    </intervention>
    <intervention id="3-135" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">a nome del gruppo PPE-DE . – Signor Presidente, dobbiamo lasciar parlare i fatti e il Vertice sui sorvoli della Siberia. Ciò non è avvenuto pertanto chiediamo che il riferimento alla questione nel testo sia sostituito da un riferimento al prossimo Vertice.</p>
    </intervention>
    <intervention id="3-137" speaker_id="2295" name="Hannes Swoboda" is_mep="True" mode="spoken">
      <p sl="en">a nome del gruppo PSE .– Signor Presidente, abbiamo parlato di conflitti congelati. Vi è un accenno a due conflitti – in Abkhazia e nell’Ossezia del sud – tuttavia vorrei, a nome del mio gruppo, inserire, dopo “conflitto congelato” la frase “come la Transnistria”, cosicché nel considerando O appaia anche la Transnistria.</p>
    </intervention>
    <intervention id="3-138" speaker_id="28421" name="Marianne Mikko" is_mep="True" mode="spoken">
      <p sl="en">a nome del gruppo PSE .– Signor Presidente, l’onorevole Swoboda l’ha già informata del nostro emendamento, che riguardava la Transnistria.</p>
    </intervention>
  </section>
  <section id="creitem26" title="3.23. Deliberazioni della commissione per le petizioni (2006) (votazione)">
    <intervention id="3-142" speaker_id="1405" is_mep="True" mode="spoken" role="Presidente">
      <p sl="unknown">Con questo si conclude la votazione.</p>
    </intervention>
  </section>
  <section id="creitem27" title="4. Composizione dei gruppi politici">
    <intervention id="3-144" speaker_id="1405" is_mep="True" mode="spoken" role="Presidente">
      <p sl="unknown">Oggi ho ricevuto lettere dagli onorevoli Daniela Buruiană-Aprodu e Cristian Stănescu, in cui mi annunciano l’intenzione di abbandonare il gruppo ITS. Il Parlamento prende atto della decisione, che ha decorrenza da oggi 14 novembre 2007.</p>
      <p sl="unknown">Considerati assieme agli annunci già pervenuti questa settimana con cui altri tre deputati abbandonavano il gruppo, concludo che il numero di deputati del gruppo ITS è sceso sotto il minimo di 20 membri necessario per poter costituire un gruppo politico, ai sensi dell’articolo 29 paragrafo 2 del regolamento.</p>
      <a text="(Vivi applausi)"/>
      <p sl="unknown">Il Parlamento pertanto prende atto del fatto che il gruppo ITS non soddisfa più le condizioni previste dal regolamento per la costituzione dei gruppi e di conseguenza il gruppo cessa di esistere con effetto immediato.</p>
      <a text="(Applausi)"/>
    </intervention>
    <intervention id="3-145" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, vorrei portare alla sua attenzione il fatto che, mentre come molti altri deputati stavo applaudendo l’ultimo annuncio, l’onorevole Jean-Marie Le Pen ha fatto verso di me il gesto con la mano che significa “Fuck you!”. Le chiederei di controllare sulla registrazione video. Ritengo che un tale comportamento debba avere delle conseguenze. Trovo allucinante che chiunque possa comportarsi così nei miei confronti in maniera così aggressiva.</p>
    </intervention>
    <intervention id="3-146" speaker_id="1405" is_mep="True" mode="spoken" role="Presidente">
      <p sl="unknown">La ringrazio onorevole Martin, anch’io non ho visto, ma prendo nota della sua segnalazione.</p>
    </intervention>
  </section>
  <section id="creitem28" title="5. Dichiarazioni di voto">
    <intervention id="3-150" speaker_id="4552" name="Den Dover" is_mep="True" mode="written">
      <p sl="en">I conservatori hanno sostenuto la relazione Vakalis tuttavia nutrono gravi riserve in merito ai paragrafi 16 e 17. Riteniamo che sia la prevenzione sia le capacità di reazione rapida in caso di terremoti vadano concentrate sulle risorse degli Stati membri e non sosteniamo “l’istituzione di una forza di protezione civile europea”.</p>
    </intervention>
    <intervention id="3-151" speaker_id="1413" name="Glyn Ford" is_mep="True" mode="written">
      <p sl="en">Sono favorevole alla relazione sull’impatto regionale dei terremoti. Come geologo e oceanografo – ho fatto la tesi di laurea sulla sismicità della faglia del centro Atlantico da 12 °N a 20 °S – sono ben consapevole che il Regno Unito ne è quasi immune. In base ai dati disponibili nel Regno Unito solo una persona è morta a seguito di un terremoto e ciò alla metà del XVII secolo. Tuttavia ciò non vale per tutta l’Europa che nel corso dei secoli ha avuto migliaia di morti e gigantesche devastazioni, da Lisbona a Sarajevo.</p>
      <p sl="en">In luglio parte della mia circoscrizione, il Gloucestershire, è stata devastata da inondazioni che hanno causato miliardi di euro di danni alle infrastrutture stradali e ferroviarie, a ospedali e scuole, a impianti di trattamento idrico e a centrali elettriche. E’ probabile che il Fondo europeo di solidarietà ci darà assistenza. Spero che non sarà necessario, ma se lo sarà l’Europa deve dimostrarsi disponibile ad assistere le nazioni, le regioni e le comunità colpite dai terremoti.</p>
    </intervention>
    <intervention id="3-152" speaker_id="31123" name="Pedro Guerreiro" is_mep="True" mode="written">
      <p sl="pt">Come è già stato indicato l’intera parte meridionale dell’Europa è delimitata dai margini di due placche tettoniche che attraversano il Mediterraneo e si estendono fino all’oceano Atlantico attraversando alcune delle isole Azzorre, il che significa che i terremoti costituiscono uno dei disastri naturali più frequenti in tale regione.</p>
      <p sl="pt">Questa relazione del Parlamento europeo contiene una serie di considerazioni e di proposte che apprezziamo, in particolare laddove si riconosce che le regioni ultraperiferiche accusano tali fenomeni con regolarità o laddove indica tra le altre cose la necessità di sostenere le iniziative a livello nazionale in termini di prevenzione, risposta e riparazione dei danni, informazione dei cittadini, ricerca scientifica, protezione civile e solidarietà a livello comunitario.</p>
      <p sl="pt">Quanto al coordinamento, la relazione propone una cooperazione tra gli Stati membri e tra questi ultimi e i paesi terzi volta all’attuazione delle misure di cui sopra. Tuttavia pur sostenendo la creazione di una forza di protezione civile europea e di uno “strumento centralizzato di prevenzione e gestione” – una politica sulla quale non siamo d’accordo – la relazione afferma che “ciò ha senso solo se si basa su sistemi nazionali di protezione civile migliorati e su migliori strumenti di coordinamento tra Stati membri”, il che secondo noi solleva nuovamente il problema nei termini in cui andrebbe posto.</p>
    </intervention>
    <intervention id="3-153" speaker_id="28382" name="Andrzej Jan Szejna" is_mep="True" mode="written">
      <p sl="pl">Il nostro collega onorevole Cornillet ci ha presentato una relazione molto esauriente, osservando che i terremoti hanno un impatto negativo sulla coesione sociale ed economica delle regioni colpite.</p>
      <p sl="pl">Dobbiamo ricordare che gravi terremoti possono manifestarsi frequentemente nei paesi e nelle regioni dell’Unione europea, in particolare nell’Europa meridionale e mediterranea. Per tale motivo occorre assicurare le necessarie capacità di prevenzione e di reazione rapida per affrontare eventuali calamità di questo tipo.</p>
      <p sl="pl">E’ importante avviare campagne di educazione e informazione sociale in tutta l’UE e formare e istruire il personale delle competenti autorità tecniche degli Stati membri, con iniziative di formazione a livello regionale e locale, nonché tutti gli specialisti che si occupano di terremoti. Dobbiamo inoltre prendere in considerazione il ruolo che devono svolgere le numerose autorità nazionali, regionali e locali assicurando l’esistenza di direttive per una protezione efficace delle infrastrutture essenziali, ad esempio per accedere alle infrastrutture delle telecomunicazioni, alle reti di distribuzione elettrica, agli ospedali, ai ponti, ai porti, agli aeroporti e così via.</p>
      <p sl="pl">In futuro la politica di coesione deve riservare un’attenzione approfondita ai danni causati dai terremoti e ciò deve rientrare nel quadro di un nuovo strumento finanziario per la protezione della popolazione.</p>
      <p sl="pl">Ritengo inoltre che le questioni del coordinamento, della cooperazione e della flessibilità delle attività delle autorità a livello comunitario, nazionale, regionale e locale vadano inserite nella discussione in quanto sono causa di notevoli problemi quando si verificano calamità naturali.</p>
    </intervention>
    <intervention id="3-155" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Oggi abbiamo votato a favore della risoluzione redatta sulla base della relazione dell’onorevole Cornillet su un consenso europeo per l’aiuto umanitario. Desidero ringraziare il relatore e confermare nuovamente la mia approvazione di questo importante documento.</p>
      <p sl="lt">Siamo ben consapevoli del fatto che l’Unione europea – e penso alla Commissione e agli Stati membri – sia il primo fornitore mondiale di aiuto umanitario. Il contributo dell’UE per il 2006 era di soli 2 miliardi di euro. Concordo pienamente con il parere secondo il quale l’UE deve stabilire il limite per il nuovo livello di aiuto umanitario. D’altro canto l’UE deve definire la propria posizione in vista delle nuove iniziative internazionali e dell’attuazione della riforma avviata dalle Nazioni Unite. Quale membro della commissione bilancio desidero indicare quello che è il terzo problema che l’UE deve risolvere, ovvero migliorare il coordinamento delle risorse comunitarie e degli Stati membri in modo da renderle più facilmente accessibili per le vittime dei disastri umanitari.</p>
      <p sl="lt">Mi auguro che una posizione concreta e precisa del Parlamento agevolerà il raggiungimento dei nostri obiettivi comuni e contribuirà a raggiungere un consenso sul tema dell’aiuto umanitario.</p>
    </intervention>
    <intervention id="3-156" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, ascolto con piacere che esiste un consenso europeo sull’aiuto umanitario e certamente nessuna persona ragionevole è contraria agli aiuti per i paesi che veramente ne hanno bisogno. Tuttavia dobbiamo essere sinceri e ammettere che non esiste un chiaro consenso europeo su un codice di condotta nei confronti dei dittatori.</p>
      <p sl="nl">L’intenzione del Regno Unito di boicottare il Vertice UE-Africa qualora Mugabe vi prendesse parte viene semplicemente ignorata dagli altri Stati membri, e molto spesso le tragedie umanitarie, come tutti sappiamo, sono il risultato di guerre o governi criminali com’è il caso dello Zimbabwe. La verità mai smentita è che l’Africa è teatro di conflitti sanguinosi e che gli africani spendono più in armi di quanto ricevano in aiuti per lo sviluppo.</p>
      <p sl="nl">E’ parimenti vero che gli Stati dotati di un sistema democratico, i cui capi e i governi non sono al di sopra della legge, difficilmente si fanno guerra tra di loro. Se a dittatori come Mugabe viene concesso di partecipare ad un Vertice europeo, ciò mina alla base la credibilità dell’Europa sui temi dei diritti umani e della democrazia. E’ a causa di tale ambivalenza che mi sono astenuto dal voto sulla relazione Cornillet.</p>
    </intervention>
    <intervention id="3-157" speaker_id="31123" name="Pedro Guerreiro" is_mep="True" mode="written">
      <p sl="pt">Indipendentemente dal nostro sostegno per vari aspetti dell’aiuto umanitario che sono sottolineati nella relazione, non possiamo sottoscrivere un “consenso” sui principi, gli obiettivi e le strategie dell’UE per la prestazione dell’aiuto umanitario ai paesi terzi che chieda la promozione del “diritto, se non il dovere, di intervenire in caso di violazioni serie del DIU e/o dei diritti dell’uomo”, ritenendo che il “ricorso a misure coercitive, tra cui l’intervento militare, è accettabile unicamente come ultima risorsa”. Conosciamo i risultati di una tale politica delle “buone intenzioni”, ovvero l’aggressione e l’occupazione militare dell’Iraq da parte degli Stati Uniti e i suoi alleati con le centinaia di migliaia di morti che sono seguite.</p>
      <p sl="pt">Com’è stato già detto il cosiddetto “intervento umanitario” nasconde spesso altri obiettivi reali che lo sfruttano e lo manipolano a seconda degli interessi e dei calcoli senza scrupoli delle potenze e delle multinazionali maggiori, mettendo in discussione i principi fondamentali del diritto internazionale.</p>
      <p sl="pt">Noi pensiamo che la risoluzione dei gravi problemi che toccano milioni di esseri umani comprenda, tra le altre cose, il rispetto della sovranità di tutti i popoli e di tutti i paesi, la composizione pacifica dei conflitti internazionali, una risposta alle necessità urgenti dei paesi economicamente più poveri su una base di amicizia e solidarietà e la loro effettiva attuazione.</p>
    </intervention>
    <intervention id="3-158" speaker_id="23768" name="Bogusław Liberadzki" is_mep="True" mode="written">
      <p sl="pl">Il relatore onorevole Thierry Cornillet giustamente sottolinea la necessità che la Comunità e gli Stati membri estendano la discussione alle strategie politiche delle operazioni umanitarie alla competente formazione del Consiglio istituendo un nuovo gruppo di lavoro speciale. La creazione di un gruppo di questo tipo (ad es. del COHUMA, ovvero il gruppo di lavoro Consiglio per l’aiuto umanitario) contribuirebbe ad elaborare metodi coerenti che consentirebbero in tale ambito attività rapide e sistematiche.</p>
      <p sl="pl">Il collega ha inoltre giustamente indicato che la frequenza dei disastri naturali è aumentata e che i loro effetti assumono un significato sempre maggiore, con la conseguente necessità di potenziare gli interventi.</p>
      <p sl="pl">Per tali motivi concordo con la proposta in base alla quale l’UE deve accrescere le proprie capacità di reazione rapida. La prontezza e la capacità di reagire potrà sicuramente essere raggiunta migliorando il coordinamento e i meccanismi di preallarme nonché le scorte e le riserve di materiali appropriati a livello internazionale.</p>
    </intervention>
    <intervention id="3-159" speaker_id="28255" name="Andreas Mölzer" is_mep="True" mode="written">
      <p sl="de">L’aiuto umanitario è spesso molto difficile da prestare a causa di circostanze avverse o di problemi di sicurezza. Questo rende ancora più importanti una buona armonizzazione e un coordinamento delle attività di aiuto. Gli sforzi volti al raggiungimento di tale obiettivo tuttavia non devono essere usati in alcun modo per peggiorare l’elefantiasi delle istituzioni europee, né possono l’agenzia europea di difesa civile o la forza europea di risposta rapida fornire una protezione efficace in caso di disastri naturali.</p>
      <p sl="de">Occorre inoltre prestare attenzione alla critica formulata ieri dalla Corte dei conti che indicava un “livello significativo di errori” in vari settori, compresa la dotazione di 5,2 miliardi di euro per aiuti alimentari, aiuti umanitari e il finanziamento parziale di organizzazioni non governative. Non ritenendo la presente relazione una base idonea per la risoluzione di tutti questi problemi, ho votato contro.</p>
    </intervention>
    <intervention id="3-160" speaker_id="4513" name="Geoffrey Van Orden" is_mep="True" mode="written">
      <p sl="en">Come forte sostenitore di progetti di aiuto umanitario che siano tempestivi, mirati e finanziariamente ben dotati, ho votato a favore della relazione sull’aiuto umanitario.</p>
      <p sl="en">Nutro tuttavia forti riserve su molte delle formulazioni usate nel testo. E’ un peccato che vi siano riferimenti al cosiddetto trattato di riforma – la riesumata Costituzione dell’UE – al quale sono fondamentalmente contrario. E’ irrealistico poter pensare che l’aiuto umanitario possa essere scevro da qualsiasi considerazione politica; la relazione stessa è un documento molto politico che anticipa l’agenda dell’UE.</p>
      <p sl="en">In ogni caso le priorità, le dimensioni dell’assistenza e un’erogazione degli aiuti che eviti di finire nelle mani di regimi orribili sono tutte questioni politiche. A parte le molte altre obiezioni all’impegno dell’UE in questioni militari, si tratta di una deviazione dall’obiettivo chiaro dell’aiuto umanitario. L’UE non è un protagonista speciale in campo umanitario, ma deve concentrarsi sul dare maggior valore agli sforzi umanitari dei nostri paesi tramite un miglior coordinamento dello sforzo in particolari settori e assicurando un controllo adeguato delle proprie risorse e una valutazione del loro impatto.</p>
    </intervention>
    <intervention id="3-162" speaker_id="4275" name="Hans-Peter Mayer" is_mep="True" mode="spoken">
      <p sl="de">Signor Presidente, ritengo che questa direttiva quadro per la protezione del suolo costituisca un grave errore che mette a rischio la competitività dell’agricoltura europea e il rifornimento alimentare in Europa. Qual è l’idea che i sostenitori di questa direttiva hanno dei nostri agricoltori? Ve lo dico io: essi ritengono che abbiamo bisogno di una direttiva iperburocratica, che occorra mappare 420 milioni di ettari di terreno agricolo, brandire la minaccia di tremende sanzioni pecuniarie e creare infine aree prioritarie per la protezione del suolo prima che gli agricoltori possano prendersi cura dei rispettivi terreni.</p>
      <p sl="de">Vorrei tuttavia dirvi che tale quadro è completamente avulso dalla realtà. Il terreno è il bene più prezioso dell’agricoltore. Qualsiasi agricoltore che non tratti con cura il terreno non potrà durare molto tempo. La maggior parte dei terreni dell’UE è curata, vale la pena di essere conservata e viene accudita dei nostri agricoltori. Considero questa direttiva un esempio di burocrazia arroccata in una torre d’avorio e mi auguro che potremo correggere rapidamente questo errore prima che essa possa arrecare gravi danni alla nostra agricoltura.</p>
    </intervention>
    <intervention id="3-163" speaker_id="28636" name="Péter Olajos" is_mep="True" mode="spoken">
      <p sl="hu">La ringrazio, signor Presidente. Quale deputato dell’MDF ho votato a favore della creazione della direttiva per la protezione del suolo europeo in quanto sono convinto che sia necessaria. Se non dispone in misura sufficiente di un terreno di qualità anche l’agricoltura europea si troverà in pericolo. Confido che, se tale direttiva entrerà in vigore, si creerà un’opportunità per impiegare risorse comunitarie per ripulire il suolo dall’inquinamento e per salvaguardarne la qualità.</p>
      <p sl="hu">Tuttavia a questo punto vorrei attirare l’attenzione degli Stati membri sul fatto che ciò è possibile solo se anche gli Stati membri prendono sul serio i propri doveri. Nel paese da cui provengo, ad esempio, l’azione consiste per lo più nella preparazione di progetti mentre la relativa fase attuativa si trascina lentamente. In Ungheria esiste un piano di rimedio nazionale ma niente di niente che riguardi una sua attuazione coerente. Il governo non garantisce le risorse necessarie. Per il futuro sono stati riservati 18 milioni di euro, un importo ridicolo se confrontato con la grandezza del problema. Di tale passo occorrerebbero oltre 220 anni per completare la bonifica del terreno dall’inquinamento al momento noto. Vorrei invitare ad una maggiore serietà. Grazie.</p>
    </intervention>
    <intervention id="3-164" speaker_id="28227" name="Anja Weisgerber" is_mep="True" mode="spoken">
      <p sl="de">Signor Presidente, ho votato contro la proposta della Commissione. Tale proposta viola il principio della sussidiarietà. Il suolo non è materia transfrontaliera e per questo motivo la questione può essere regolamentata altrettanto bene se non meglio a livello di Stati membri più che a livello europeo. Molti paesi dispongono già di una normativa al riguardo. La proposta della Commissione non ne tiene sufficientemente conto.</p>
      <p sl="de">Nella votazione finale ho anche votato contro la relazione e la maggior parte dei compromessi, sebbene io ritenga che la relazione adottata dal Parlamento costituisca un netto miglioramento rispetto alla proposta della Commissione. I miglioramenti sono da individuarsi, ad esempio, in relazione all’identificazione dei siti potenzialmente contaminati. La riformulazione offre una maggiore flessibilità nell’applicazione dei criteri di cui all’allegato II. In generale comunque vi sono ancora molte disposizioni che fanno della direttiva uno strumento burocratico ipercomplicato e costoso.</p>
      <p sl="de">Un aspetto positivo è il fatto che i criteri di cui all’allegato I, almeno per il momento, non sono vincolanti. Altro aspetto positivo il fatto che la direttiva riconosce il carattere speciale dell’uso dei terreni agricoli. Tuttavia i contro prevalgono sui pro. Quanto al finanziamento, ad esempio, avremmo dovuto dire più chiaramente che la direttiva per la protezione del suolo non avrà ripercussioni sul bilancio comunitario e che l’attuazione della direttiva non prevede l’istituzione di nuovi fondi, essendo da utilizzare solo i meccanismi di sostegno esistenti.</p>
      <p sl="de">Per tali motivi ho votato contro la direttiva e mi auguro che il Consiglio apporterà le necessarie correzioni.</p>
    </intervention>
    <intervention id="3-165" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, tempo fa il Parlamento aveva chiesto alla Commissione una direttiva sulla protezione del suolo. Il Commissario Dimas ce l’ha presentata cinque anni dopo. Non è un segreto che ormai la direttiva non serve più. Abbiamo altre direttive per la protezione su problemi specifici e transnazionali relativi al suolo. La Commissione ignora il fatto che molti paesi – e la Repubblica ceca tra questi – dispongono di una propria legislazione e di sistemi sufficienti per tutelare il suolo contro l’erosione e il degrado. Quello di cui alcuni paesi (tra cui le Fiandre) hanno bisogno è una strategia comune e un miglior coordinamento.</p>
      <p sl="cs">Grazie all’enorme impegno dei relatori, il Parlamento è riuscito a votare la direttiva rielaborata, che probabilmente non farà grandi danni in quanto renderà per lo meno possibile conservare la normativa nazionale, laddove essa esiste già. Nella presentazione di ieri il Commissario non ha dimostrato di comprendere la ragionevole soluzione negoziata con tanta fatica dal relatore in Parlamento. Non recependo i suggerimenti del Parlamento, il Commissario contribuisce a seppellire la sua stessa direttiva. Praticamente mi obbliga a votare contro la relazione. Temo che anche il Consiglio si comporterà in modo analogo.</p>
    </intervention>
    <intervention id="3-166" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, sono convinto che le disposizioni che abbiamo approvato sono assolutamente necessarie e che contribuiranno a migliorare lo stato dell’ambiente e anche la salute dei cittadini. Il suolo costituisce una risorsa naturale non infinita e non rinnovabile, che merita una protezione speciale in considerazione delle sue funzioni sociali, economiche, ambientali e culturali.</p>
      <p sl="pl">Condivido l’idea che la protezione del suolo debba essere regolamentata a livello comunitario onde assicurare un livello minimo di protezione in tutti gli Stati membri dell’UE.</p>
      <p sl="pl">Guardo con favore alla proposta di creare registri nazionali pubblici dei siti inquinati. Occorre redigere un elenco dei siti il cui suolo può essere stato oggetto in passato di contaminazione. Tenendo presente il principio di provvedere alla necessaria assistenza, occorre aiutare gli Stati membri dell’UE a riportare i terreni contaminati ad uno stato coltivabile e a rimuovere i composti pericolosi ancora presenti.</p>
      <p sl="pl">L’introduzione di una regolamentazione adeguata che limiti il degrado del suolo e assicuri un uso sostenibile dello stesso, assicurando contemporaneamente il ristabilimento delle condizioni di coltivabilità delle aree degradate, costituirà senza dubbio un passo in avanti per quanto riguarda la protezione delle risorse dell’ambiente naturale.</p>
      <p sl="pl">Ritengo inoltre di particolare importanza armonizzare la normativa degli Stati membri in materia di protezione del suolo.</p>
    </intervention>
    <intervention id="3-167" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, tutti i membri austriaci del PPE chiedono una serie di misure ambiziose a protezione del suolo, che sia però adottata a livello politico adeguato. Riteniamo che la proposta e la relazione violino palesemente il principio della sussidiarietà e per questo motivo abbiamo votato contro molti degli emendamenti e anche contro la relazione nel suo complesso.</p>
      <p sl="de">Nonostante il relatore, l’onorevole Gutiérrez, abbia fatto un lavoro splendido, siamo del parere che la relazione si spinga ben al di là dei giusti limiti della normativa comunitaria. Gli Stati membri devono tuttavia essere sollecitati verso un maggior coinvolgimento in tale materia in quanto il suolo è la base di qualsiasi attività economica e agricola. Va inoltre detto che spetta agli Stati membri il finanziamento dei loro programmi.</p>
    </intervention>
    <intervention id="3-168" speaker_id="28228" name="Albert Deß" is_mep="True" mode="spoken">
      <p sl="de">Signor Presidente, ho votato contro la cosiddetta direttiva per la protezione del suolo in quanto ritengo che perdiamo qualsiasi credibilità se ogni giorno parliamo di abbattere la burocrazia e poi diamo vita a questo mostro di burocrazia che è la direttiva. Diversamente dall’aria e dall’acqua il suolo non costituisce materia transfrontaliera ma materia nazionale. La direttiva non serve assolutamente. La Commissione e il Presidente Barroso avrebbero dovuto ritirare il progetto di direttiva. Il Presidente Barroso usa molte parole sull’eliminazione della burocrazia a cui tuttavia non fanno seguito azioni conseguenti. Al mio paese chi fa così lo si chiama Dampfplauderer – un venditore di fumo. E’ da 46 anni che lavoro la mia terra, che è più fertile oggi di 46 anni fa. Sono sì assolutamente favorevole ad una normativa europea di protezione del suolo, ma una normativa che lo protegga dalla burocrazia europea.</p>
    </intervention>
    <intervention id="3-169" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, ho votato a favore della direttiva. L’attuazione delle disposizioni della direttiva consentirà uno sfruttamento economico delle aree degradate, proteggendo allo stesso tempo le terre incolte contro un eventuale uso industriale o commerciale. Tale direttiva renderà inoltre possibile classificare i terreni in base ad una valutazione della rispettiva capacità di produzione vegetale e animale, con una particolare attenzione alla produzione di alimenti di alta qualità.</p>
      <p sl="pl">Vorrei sottolineare l’importanza di elaborare una strategia europea per riconoscere e risolvere i problemi associati al degrado del suolo. Le notevoli diversità tra i vari tipi di suolo significa che, indipendentemente dalle iniziative assunte dai singoli paesi, è necessaria una strategia europea basata sulla prevenzione e sulla crescente consapevolezza dell’esigenza di proteggere il suolo nonché una descrizione dei fattori di rischio esistenti, al fine di risolvere il problema a livello europeo.</p>
    </intervention>
    <intervention id="3-170" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">Abbiamo deciso di votare a favore della relazione sebbene alcuni paesi dell’UE dispongano già di una normativa perfettamente funzionante in materia di protezione del suolo.</p>
      <p sl="it">Abbiamo appoggiato gli emendamenti nn. 106, 107, 108 e 110 che recitano come segue:</p>
      <p sl="it">“Gli Stati membri che dispongono già una normativa nazionale specifica di protezione del suolo vanno esentati dagli obblighi previsti da questo articolo, a condizione che la normativa in questione assicuri un livello perlomeno equivalente di protezione”.</p>
      <p sl="it">Sebbene la direttiva possa apparire superflua in alcuni Stati membri, nutriamo la speranza che possa portare un miglioramento nella maggior parte degli Stati europei in cui attualmente non esiste una normativa efficace per la protezione del suolo.</p>
      <p sl="it">Ci auguriamo inoltre che gli Stati membri che dispongono di una normativa efficace in tale materia possano lavorare assieme al Parlamento nel quadro dei negoziati in corso per far sì che la direttiva non comporti per loro un raddoppio non necessario del lavoro amministrativo una volta che sarà entrata in vigore.</p>
    </intervention>
    <intervention id="3-171" speaker_id="1275" name="Jens-Peter Bonde" is_mep="True" mode="written">
      <p sl="da">Lo stoccaggio dell’anidride carbonica ha grande importanza in relazione alla riduzione dei gas serra. Lo sfruttamento eccessivo del suolo che comporta la combustione dell’anidride carbonica causa attualmente una notevole pressione, pertanto si tratta di una questione che richiede un’iniziativa internazionale.</p>
      <p sl="da">Il movimento di giugno è pertanto favorevole a che l’UE si occupi della protezione del suolo degli Stati membri.</p>
      <p sl="da">Giudichiamo altamente positivo che il Parlamento europeo sia favorevole all’esame del possibile impiego del principio “chi inquina paga” di cui all’articolo 22 e della valutazione dell’uso della terra di cui all’articolo 28, in considerazione della grande importanza in relazione alla cattura dell’anidride carbonica. Entrambe le proposte nascono da un’iniziativa dell’onorevole Bonde.</p>
    </intervention>
    <intervention id="3-172" speaker_id="4382" name="Avril Doyle" is_mep="True" mode="written">
      <p sl="en">Ho votato a favore della relazione Gutiérrez-Cortines nel suo complesso ritenendo che il testo della collega abbia notevolmente riscritto la proposta di direttiva ripristinando il principio di sussidiarietà, eliminando doppi oneri e introducendo un codice volontario di condotta per l’agricoltura, senza aggiungere burocrazia. La relazione riconosce inoltre in modo molto valido l’importante ruolo degli agricoltori quali custodi del suolo.</p>
      <p sl="en">E’ importante che la proposta di direttiva protegga le torbiere quali validi habitat minacciati, consentendo allo stesso tempo un’adeguata estrazione di torba da utilizzare come materiale grezzo. Non risulta chiaro se l’emendamento n. 36 della relazione Gutiérrez-Cortines (sull’adeguamento dell’elenco delle funzioni di cui all’articolo 1) lo consenta e sollecito la Commissione o il Consiglio a chiarire tale punto nelle loro considerazioni.</p>
    </intervention>
    <intervention id="3-173" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione Gutiérrez-Cortines sulla proposta per una direttiva del Parlamento europeo e del Consiglio che istituisce un quadro per la protezione del suolo e che modifica la direttiva 2004/35/CE in quanto ritengo che il suolo costituisca una risorsa vitale che va protetta per attenuare gli effetti del cambiamento climatico e per far sì che le attività delle generazioni future possano svolgersi in un ambiente sicuro e sano.</p>
      <p sl="pt">Credo pertanto che tale proposta contribuisca ad un’effettiva protezione del suolo nella misura in cui saprà definire gli obiettivi sui quali non esiste una normativa comunitaria e/o nazionale. In base alla loro specifica situazione gli Stati membri potranno tuttavia decidere quali sono le rispettive misure a carattere prioritario, conformemente al principio della sussidiarietà.</p>
    </intervention>
    <intervention id="3-174" speaker_id="4466" name="Ilda Figueiredo" is_mep="True" mode="written">
      <p sl="pt">Siamo consapevoli dell’importanza di una protezione del suolo, in primo luogo in agricoltura, che dovrà produrre più prodotti alimentari e richiederà più acqua. La protezione del suolo è pertanto essenziale per salvaguardare la produzione alimentare e per assicurare alle generazioni future acqua pulita a sufficienza, in quanto il pianeta ha una funzione sociale che non deve essere minacciata da nessun interesse privato.</p>
      <p sl="pt">Il suolo costituisce la piattaforma delle attività umane, come le città e le infrastrutture, ma anche per la natura e il paesaggio. La sua protezione è pertanto essenziale per la conservazione del nostro patrimonio culturale e delle risorse naturali.</p>
      <p sl="pt">La proposta presentata dalla Commissione europea tuttavia non è la più idonea a causa di una prospettiva parziale, delle condizioni che impone e dello scarso riguardo per l’agricoltura.</p>
      <p sl="pt">Il Parlamento europeo l’ha modificata in modo significativo, con proposte che sostengono il principio della sussidiarietà, che riconoscono l’importanza dell’agricoltura, che affermano che “ogni Stato membro, conformemente al proprio clima e alle caratteristiche del proprio suolo (…) può decidere in merito alla propria politica agricola per il suolo” e che riconoscono che esistono approcci diversi per la protezione del suolo.</p>
      <p sl="pt">Essa tuttavia conserva aspetti sui quali continuiamo a nutrire riserve. Pertanto annunciamo la nostra astensione nella votazione finale.</p>
    </intervention>
    <intervention id="3-175" speaker_id="28403" name="Duarte Freitas" is_mep="True" mode="written">
      <p sl="pt">Considero estremamente importante l’esistenza di una direttiva quadro per la protezione del suolo, in quanto il suolo è una risorsa non rinnovabile che offre funzioni vitali per le attività umane e la sopravvivenza degli ecosistemi, in particolare in un momento in cui la questione del cambiamento climatico si fa sempre più preoccupante e in cui non esiste ancora una normativa europea specifica sulla protezione del suolo.</p>
      <p sl="pt">Pertanto dichiaro il mio sostegno alla relazione Gutiérrez-Cortines e il mio voto contrario a tutti gli emendamenti proposti che mirano a respingere la proposta della Commissione o ad annacquare significativamente la relazione.</p>
    </intervention>
    <intervention id="3-176" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">La proposta direttiva quadro consolida una serie di soluzioni giuridiche per quanto riguarda la politica di protezione del suolo che sono contenute in modo frammentario in altri strumenti giuridici relativi alla gestione dei rifiuti, all’uso dei pesticidi e alla protezione dell’ambiente. Il documento propone non solo misure per la protezione e l’uso sostenibile del suolo, al fine di prevenirne il degrado prodotto dal cambiamento climatico, ma anche misure per bonificare il suolo già degradato.</p>
      <p sl="pl">La direttiva quadro è uno strumento che consentirà soprattutto di tenere conto delle differenze del suolo nei vari Stati membri e assicurerà una flessibilità in fase di attuazione. Gli obiettivi della direttiva vengono già raggiunti, anche se in grado diverso, grazie alla normativa dei singoli Stati membri. D’altro canto la direttiva costituisce una grande opportunità per quei paesi che non hanno ancora una regolamentazione per la protezione del suolo.</p>
      <p sl="pl">A tale riguardo, la decisione di introdurre una definizione di terreno contaminato sembrerebbe altamente significativa come anche l’obbligo di compilare elenchi nazionali di tali terreni, elenchi che sarebbero pubblici e soggetti ad aggiornamento ogni cinque anni. Sono inoltre molto incoraggianti le disposizioni che riguardano l’obbligo di elaborare una strategia di bonifica che preveda obiettivi per le misure riparatorie, un meccanismo di finanziamento e l’identificazione delle aree a carattere prioritario che richiedono una particolare protezione contro l’erosione, la salinizzazione o l’acidificazione, in un arco di sette anni dal momento di entrata in vigore della direttiva.</p>
      <p sl="pl">Vi ringrazio per l’attenzione.</p>
    </intervention>
    <intervention id="3-177" speaker_id="4429" name="Robert Goebbels" is_mep="True" mode="written">
      <p sl="fr">Le condizioni geologiche e climatiche all’interno dell’Unione europea variano ampiamente da un paese all’altro e talvolta anche all’interno dello stesso paese. Esistono qualcosa come 300 tipi diversi di terreno. Cionondimeno la Commissione europea è impegnata a regolamentare l’uso del suolo in tutta Europa e la commissione per l’ambiente vorrebbe una maggiore regolamentazione. Io sono favorevole alla sussidiarietà e contrario ad un’eccessiva regolamentazione, per questo motivo ho votato contro tale relazione indigeribile e senza senso.</p>
    </intervention>
    <intervention id="3-178" speaker_id="photo_generic" name="Hélène Goudin and Nils Lundgren" is_mep="True" mode="written">
      <p sl="it">Una direttiva quadro per la protezione del suolo non è necessaria. La situazione del suolo varia da uno Stato membro all’altro. Le aree che presentano problemi indicate nella direttiva rappresentano questioni nazionali che sono pertanto meglio gestite a livello nazionale. La protezione del suolo che è necessaria è già regolata dalla normativa esistente a livello comunitario e nazionale.</p>
      <p sl="it">La proposta porterà solo ad una maggiore burocrazia e a regole più complicate per le parti interessate. Disposizioni dettagliate ed esortazioni rappresentano idee tipicamente comunitarie che portano a maggiori costi e ad un risentimento contro la macchina comunitaria. Alcuni di noi in Svezia mettono in dubbio la compatibilità della direttiva con il lavoro condotto dall’UE per semplificare le norme e chiedono al parlamento svedese di esaminare la proposta alla luce del principio di sussidiarietà.</p>
      <p sl="it">Abbiamo pertanto deciso, per una questione di principio, di respingere l’intera proposta.</p>
    </intervention>
    <intervention id="3-179" speaker_id="28116" name="Marian Harkin" is_mep="True" mode="written">
      <p sl="en">Emendamento n. 112: respingo la proposta della Commissione in quanto una direttiva quadro sul suolo vorrebbe dire semplicemente più burocrazia e una duplicazione delle norme senza portare ulteriori miglioramenti alla protezione del suolo. Un’ampia serie di misure esiste già nella riforma della PAC e nella riforma della normativa ambientale, che porteranno vantaggi per la protezione del suolo.</p>
    </intervention>
    <intervention id="3-180" speaker_id="1929" name="Christa Klaß" is_mep="True" mode="written">
      <p sl="de">Il suolo costituisce un bene vitale. Quale risorsa non rinnovabile è massimamente importante per sostenere la biodiversità, come fonte di materie prime e anche come mezzo di stoccaggio e di filtro di sostanze nutrienti e delle acque. Tuttavia il suolo non costituisce un’entità che attraversa le frontiere né può essere spostato dall’Unione europea. Proteggere i nostri terreni è nell’interesse di chi li possiede e pertanto rientra nelle competenze degli Stati membri. Tale applicazione del principio di sussidiarietà deve permanere intatta.</p>
      <p sl="de">Non vi è alcun motivo per ignorare l’insieme delle disposizioni europee esistenti e l’impegno dimostrato fino ad oggi dagli agricoltori né per attuare nuove disposizioni parallele alle direttive europee, agli statuti nazionali e alle norme sulla conformità incrociata che direttamente o indirettamente riguardano la protezione del suolo. Tra le numerose direttive e norme collegate alla protezione del suolo e attuate dall’UE vi sono strumenti come la direttiva sui nitrati, la direttiva quadro sulle acque, la direttiva sullo scambio delle emissioni e la direttiva per la protezione dei prodotti fitosanitari.</p>
      <p sl="de">Gli impegni di ordine burocratico che potrebbero colpire gli Stati membri e la comunità agricola sono in netto contrasto con gli sforzi comuni volti ad eliminare la burocrazia. Inoltre le misure precauzionali previste nella bozza di direttiva pesano su ogni aspetto delle leggi che riguardano l’agricoltura. Ritengo pertanto la direttiva europea sulla protezione del suolo superflua e improduttiva e pertanto ho votato contro la proposta.</p>
    </intervention>
    <intervention id="3-181" speaker_id="1186" name="Astrid Lulling" is_mep="True" mode="written">
      <p sl="de">Un suolo sano è alla base della salute e del benessere dell’uomo, pertanto va protetto. Non possiamo dirci soddisfatti per le condizioni attuali del suolo in tutte le parti dell’UE.</p>
      <p sl="de">Cionondimeno l’intenzione di correggere il problema dall’alto e in modo burocratico a livello europeo costituisce un’esagerazione.</p>
      <p sl="de">Il suolo, già protetto dalla direttiva che riguarda la prevenzione e la riduzione integrate dell’inquinamento (direttiva IPPC) e dalla direttiva sugli habitat, come sappiamo, non si sposta da un paese all’altro, mentre ciò vale per l’acqua, che costituisce un potenziale elemento inquinante per il suolo. Tuttavia anche tale aspetto è già regolato dalla direttiva quadro sulle acque e dalla direttiva sulle acque sotterranee. Se ora aggiungiamo anche una direttiva per la protezione del suolo, il risultato sarà un raddoppio delle norme e una crescita costosa della burocrazia, cose che nessuno vuole.</p>
      <p sl="de">Un coordinamento aperto e la condivisione delle esperienze sulle pratiche migliori costituirebbero un approccio migliore. Se invece adottassimo una direttiva quadro per la protezione del suolo, metteremmo il carro davanti ai buoi. E’ impensabile che paesi che dispongono già di una normativa esemplare per la protezione del suolo debbano investire molto in tempo e denaro per riesaminare l’intero territorio interno per individuare le possibili aree di rischio.</p>
      <p sl="de">Ho cercato di contribuire a limitare i danni per questa votazione ma temo di non esserci riuscito. Pertanto non ho potuto votare a favore della relazione. Voglio poter essere sicuro di poter ancora guardare gli agricoltori negli occhi.</p>
    </intervention>
    <intervention id="3-182" speaker_id="1403" name="David Martin" is_mep="True" mode="written">
      <p sl="en">Assieme ai colleghi deputati laburisti ho votato contro la direttiva proposta. Pur sostenendo ieri la strategia tematica generale per la protezione del suolo, nella sua attuale formulazione la direttiva per la protezione del suolo è eccessivamente restrittiva. Essa non prende in considerazione le normative che già esistono negli Stati membri e che funzionano bene.</p>
    </intervention>
    <intervention id="3-183" speaker_id="28115" name="Mairead McGuinness" is_mep="True" mode="written">
      <p sl="en">Nonostante la mia dichiarata opposizione ad una proposta di direttiva per la protezione del suolo, nella votazione finale ho votato a favore della relazione.</p>
      <p sl="en">Ho già fatto registrare la mia contrarietà a tale direttiva in relazione alla strategia tematica per la protezione del suolo. Non penso che vi sia la necessità di un’ulteriore normativa in merito alla protezione del suolo. Sono già in vigore vari strumenti giuridici per assicurare la protezione del suolo e, fino a quando tali strumenti non avranno ricevuto completa attuazione e fino a quando gli effetti non saranno stati pienamente analizzati, ritengo che in tale settore non sia né necessaria né utile un’ulteriore regolamentazione.</p>
      <p sl="en">Tuttavia gli emendamenti proposti dal relatore tentano di ridurre il livello di sovrapposizione tra questa proposta e la normativa esistente e ciò va accolto favorevolmente.</p>
    </intervention>
    <intervention id="3-184" speaker_id="4508" name="Erik Meijer" is_mep="True" mode="written">
      <p sl="nl">La protezione del suolo è decisamente necessaria al fine di evitare la distruzione dei pedosistemi naturali, l’erosione, la contaminazione e l’aridificazione. Senza misure di questo tipo diventa impossibile coltivare piante nelle zone densamente popolate con un uso intensivo del terreno. In molti zone d’Europa vedo terreni inutilizzabili perché hanno perso tutto il loro valore per la natura e per l’uomo.</p>
      <p sl="nl">Ieri, assieme alla maggioranza dell’Aula, ho votato a favore della relazione Prodi che indica la necessità di misure proattive a tutela del suolo.</p>
      <p sl="nl">Oggi stiamo esaminando di che tipo di misure dovrebbe trattarsi. Sono favorevole ad incoraggiare gli Stati membri che non hanno ancora adottato le misure necessarie di propria iniziativa affinché colmino ora questa lacuna. Una mancata azione in tal senso colpisce non solo loro ma anche gli Stati confinanti, ad esempio con la produzione dei detriti di erosione che causano la tracimazione dei fiumi e inondazioni.</p>
      <p sl="nl">Tuttavia le norme comunitarie non devono in alcun modo costringere gli Stati membri che hanno già adeguatamente regolamentato tali materie a sostenere un maggior carico di burocrazia o ad affrontare ostacoli in tali attività. Sostengo gli emendamenti volti a far sì che gli Stati che applicano norme pari o più severe di quelle che si vogliono introdurre possano farlo. Tuttavia è irresponsabile respingere, ritardare o limitare il pacchetto per la protezione del suolo così come sta proponendo il maggior gruppo presente in Parlamento.</p>
    </intervention>
    <intervention id="3-185" speaker_id="28164" name="Robert Navarro" is_mep="True" mode="written">
      <p sl="fr">Ho votato a favore della relazione Gutiérrez-Cortines in quanto propone iniziative positive volte alla protezione e ad un uso sostenibile del suolo, che è una risorsa non rinnovabile la cui conservazione è di vitale importanza e la cui qualità è essenziale se vogliamo assicurare livelli adeguati di produzione alimentare e la disponibilità di acqua pulita. Il Parlamento europeo ha chiesto un’identificazione chiara dei siti contaminati in cui le sostanze pericolose, lì presenti a seguito delle attività umane, pongono un rischio significativo per la salute e l’ambiente. Andranno compilati elenchi nazionali o regionali di tali siti che saranno resi pubblici. Ciascuno Stato membro dovrà predisporre delle strategie di bonifica in modo da ridurre il numero dei siti contaminati, con l’incentivazione di politiche agricole sostenibili che tengano conto delle caratteristiche del suolo nazionale in modo da salvaguardarne la salute. Nell’adottare questa relazione il Parlamento europeo sottolinea la necessità di proteggere le risorse del pianeta e di utilizzarle in modo più oculato.</p>
    </intervention>
    <intervention id="3-186" speaker_id="1318" name="James Nicholson" is_mep="True" mode="written">
      <p sl="en">Si tratta anche in questo caso di un approccio generico che rende invisa l’Unione europea negli Stati membri. Se nell’Unione europea vi sono oltre 300 tipi di suolo, come possiamo pretendere di affrontarli tutti tramite un’unica direttiva? Si tratta sicuramente di un esempio paradigmatico di un settore in cui dovremmo lasciare agli Stati membri l’elaborazione delle proprie leggi sulla base dei tipi di suolo che li interessano.</p>
      <p sl="en">E’ molto deludente che la Commissione europea, pur con tutte le competenze scientifiche che ha a disposizione, abbia prodotto una proposta legislativa che non prende in considerazione dei semplici fatti scientifici. Se il Regno Unito è colpito da inondazioni e la Grecia dalla calura durante un’estate, è ovvio che l’impatto di tali condizioni climatiche sul suolo dei due Stati membri sarà completamente diverso. L’unica reale conseguenza della proposta sarà di stringere ancora di più il settore agricolo nella morsa della burocrazia gravandolo di ulteriori costi. E’ frustrante vedere che, ancora una volta, il settore agricolo dovrà pagare per la ricerca di un’inutile uniformità.</p>
    </intervention>
    <intervention id="3-187" speaker_id="4253" name="Frédérique Ries" is_mep="True" mode="written">
      <p sl="fr">Accolgo favorevolmente l’adozione da parte dell’Aula della relazione dell’onorevole Cristina Gutiérrez-Cortines che sollecita l’introduzione di un’unica e coerente politica europea per la protezione del suolo.</p>
      <p sl="fr">La protezione del suolo è divenuta una priorità per l’UE in quanto i terreni che si trovano in Europa sono sempre più degradati. Le cause vanno ricercate in un’aggressiva urbanizzazione, nell’aumento del numero dei siti contaminati (oltre 2 milioni in base alle cifre più recenti) e nelle pratiche di sfruttamento agricolo intensivo attuate negli ultimi 50 anni, con il ricorso sregolato ai pesticidi e ai fertilizzanti a base di nitrati.</p>
      <p sl="fr">E’ mia opinione che i 225 deputati che hanno votato per respingere la direttiva erano mossi o da fanatismo nazionalista o perlomeno che abbiano perso il contatto con i timori della gente comune. L’Europa può offrire un vero valore aggiunto in materia di protezione del suolo, materia sulla quale solo nove Stati membri dispongono di una legislazione propria.</p>
      <p sl="fr">Vorrei aggiungere che la direttiva lascia agli Stati membri una notevole libertà di scelta, ponendo due obiettivi precisi da raggiungersi entro termini generosi, ovvero con l’obbligo, entro rispettivamente 5 e 7 anni dalla trasposizione del testo, di compilare un elenco dei siti contaminati e di adottare una strategia di bonifica nazionale.</p>
      <p sl="fr">Penso che non vi possano essere dubbi che ciò significa rispetto dei principi di flessibilità e sussidiarietà!</p>
    </intervention>
    <intervention id="3-188" speaker_id="1309" name="Brian Simpson" is_mep="True" mode="written">
      <p sl="en">Temo che voterò contro la relazione in quanto a mio parere un quadro per la protezione del suolo non è necessario. Inizialmente ho votato per respingerla in quanto pensavo che tale questione dovesse essere lasciata agli Stati membri in base al principio di sussidiarietà.</p>
      <p sl="en">Siamo di fronte ad una legge sproporzionata, poco flessibile e che si limita a ripetere quanto già contenuto in altre direttive. Essa cerca da un lato di prevenire la desertificazione e dall’altro di regolare la depurazione del suolo − un mandato piuttosto ampio − ma finisce per essere una relazione che non affronta adeguatamente nessuna delle due questioni, ma che al contrario crea problemi sulle modalità di attuazione.</p>
      <p sl="en">Nella regione da cui provengo le autorità locali stanno tentando di riciclare i terreni e tale proposta renderebbe tale opera così difficile da mettere in dubbio la praticabilità dell’intera operazione.</p>
      <p sl="en">Mi dispiace dover dire che si tratta di una legge mal concepita e non necessaria e dichiaro il mio voto contrario nella speranza di poter risparmiare un incubo burocratico agli agricoltori, agli orticoltori e alle autorità locali.</p>
    </intervention>
    <intervention id="3-189" speaker_id="4293" name="Gabriele Stauner" is_mep="True" mode="written">
      <p sl="de">Sono contrario alla direttiva quadro sulla protezione del suolo in quanto costituisce una grossolana violazione del principio di sussidiarietà ed è pertanto inaccettabile come legge europea. Anche se il Parlamento europeo votasse a favore, proseguirei la mia battaglia presso il governo federale per fare in modo che la Repubblica federale di Germania ricorra contro la direttiva presso la Corte di giustizia europea.</p>
    </intervention>
    <intervention id="3-190" speaker_id="28198" name="Jacques Toubon" is_mep="True" mode="written">
      <p sl="fr">In linea con il voto espresso nella commissione affari giuridici, ritengo che la Commissione abbia superato i limiti del proprio mandato e che l’Unione europea non ha bisogno di inviare agli Stati membri nuove istruzioni, trattandosi di questione di competenza nazionale. Mi sembra un esercizio artificiale emanare prescrizioni identiche per paesi con tradizioni giuridiche e condizioni ambientali estremamente diverse. La Commissione dovrebbe pertanto rivedere la propria proposta identificando in modo specifico le situazioni in cui può essere invocata una legislazione comunitaria.</p>
    </intervention>
    <intervention id="3-191" speaker_id="28221" name="Thomas Ulmer" is_mep="True" mode="written">
      <p sl="de">Sono contrario alla direttiva quadro sulla protezione del suolo in quanto costituisce una grossolana violazione del principio di sussidiarietà ed è pertanto inaccettabile come legge europea. Anche se il Parlamento europeo votasse a favore, proseguirete la mia battaglia presso il governo federale per fare in modo che la Repubblica federale di Germania ricorra contro la direttiva presso la Corte di giustizia europea.</p>
    </intervention>
    <intervention id="3-193" speaker_id="23781" name="Janusz Lewandowski" is_mep="True" mode="written">
      <p sl="pl">Signor Presidente, il motivo della proposta della Commissione presentata al Parlamento europeo risiede in una nuova procedura di comitatologia che aumenta significativamente i poteri del Parlamento europeo. Si tratta di una procedura di regolamentazione combinata con un controllo. L’opinione del relatore, che merita di essere appoggiata, è che la nuova procedura si applicherà alle questioni relative a norme che riguardano i prospetti relativi a valori mobiliari, come misure relative alle esenzioni dall’obbligo di pubblicare un prospetto, il formato del valore mobiliare nonché l’equivalenza rispetto ai paesi terzi.</p>
      <p sl="pl">Si tratta della base per gli emendamenti presentati a nome della commissione affari economici e monetari durante la votazione plenaria. La relazione in esame dà inoltre ulteriore slancio all’idea di un significativo progresso nell’armonizzazione dei regolamenti dei mercati finanziari e azionari europei. Ciò è dovuto in larga parte al processo della globalizzazione che è inarrestabile e in parte al piano d’azione per i servizi finanziari del 1999.</p>
      <p sl="pl">Allo stesso tempo conferma la validità della scelta fatta all’inizio degli anni ‘90 in paesi come la Polonia, in cui la ricostruzione dei mercati di capitali si è basata sugli standard europei, che ora semplifica l’armonizzazione dei regolamenti in tutta l’Unione europea.</p>
    </intervention>
    <intervention id="3-195" speaker_id="1892" name="Carlos Coelho" is_mep="True" mode="written">
      <p sl="pt">Nel 2006 la decisione che modificava la precedente del 1999 che istituiva le norme per l’esercizio dei poteri di attuazione conferiti alla Commissione veniva finalmente adottata dopo anni di negoziati tra Consiglio, Commissione e Parlamento europeo.</p>
      <p sl="pt">La procedura di regolamentazione con controllo veniva così introdotta. Essa va usata per l’adozione di misure di portata generale che mirano a modificare (cassando o integrando) elementi non essenziali di uno strumento di base adottato ai sensi dell’articolo 251 del trattato, ovvero tramite la procedura di codecisione.</p>
      <p sl="pt">Si tratta pertanto di una nuova procedura di comitatologia da applicarsi ad un elenco, redatto dalla Commissione, di 25 strumenti già adottati e che devono essere adattati, compreso l’attuale regolamento del codice frontiere Schengen.</p>
      <p sl="pt">Pertanto sostengo le proposte tecniche introdotte dal relatore onorevole Cashman perché si tenga conto della specificità del codice frontiere Schengen in quanto costituisce uno sviluppo dell’acquis di Schengen.</p>
    </intervention>
    <intervention id="3-196" speaker_id="28255" name="Andreas Mölzer" is_mep="True" mode="written">
      <p sl="de">L’acquis diSchengen costituisce materia particolarmente delicata in cui dobbiamo essere in grado di rispondere a qualsiasi situazione contingente. Le organizzazioni dedite al traffico di esseri umani sono costantemente all’erta per individuare nuovi buchi nelle nostre difese attraverso i quali essi possano inondare l’UE di migranti. Per tale motivo non vi deve essere un allargamento eccessivamente rapido dell’area Schengen. Occorre assumere anticipatamente iniziative che facciano sì che gli Stati membri interessati sappiano gestire pienamente il compito di proteggere i rispettivi confini esterni. Nutrendo profondi dubbi in merito, ho votato contro la relazione Cashman.</p>
    </intervention>
    <intervention id="3-221" speaker_id="1059" name="Hiltrud Breyer" is_mep="True" mode="spoken">
      <p sl="de">Signor Presidente, ho votato a favore della relazione Hegyi in quanto abbiamo ripetutamente criticato il deficit democratico che esiste in relazione agli organismi geneticamente modificati.</p>
      <p sl="de">Sappiamo che una decisione adeguata a favore o contraria all’autorizzazione degli OGM non è quasi mai stata presa dal Consiglio o dal comitato dei rappresentanti permanenti. Si tratta più o meno della stessa storia che si ripete, in cui la Commissione europea esercita la propria responsabilità per la gestione dei rischi autorizzando gli OGM contro la volontà della popolazione dell’UE e nonostante le riserve di molti Stati membri ed esperti. La Commissione europea non può avere l’ultima parola, le sue decisioni vanno sottoposte al vaglio del Parlamento europeo.</p>
      <p sl="de">Sebbene la relazione dell’onorevole Hegyi vada nella direzione giusta insistendo su un diritto vincolante del Parlamento a codecidere sulle autorizzazioni degli OGM, noi respingiamo il compromesso negoziato in quanto lascia intatta la poco democratica procedura di comitatologia. Vi può essere un’unica soluzione, ovvero l’assegnazione al Parlamento europeo del diritto di codecisione in tutte le materie riguardanti l’autorizzazione degli OGM. Trovo pertanto piuttosto deprecabile che non sia stata sfruttata nel miglior modo tale votazione cogliendo finalmente l’opportunità di esercitare una maggiore pressione contro la persistente esistenza di questo deficit democratico.</p>
    </intervention>
    <intervention id="3-198" speaker_id="4466" name="Ilda Figueiredo" is_mep="True" mode="written">
      <p sl="pt">E’ vero che le conseguenze di lungo periodo delle tecnologie OGM non sono ancora note. I pareri scientifici sono contraddittori e molti temono possibili pericoli e rischi. Vanno pertanto assunte precauzioni senza insistere ulteriormente per un uso degli OGM in agricoltura.</p>
      <p sl="pt">La direttiva 2001/18/CE sull’emissione deliberata di organismi geneticamente modificati nell’ambiente è attualmente in vigore. Essa disciplina il rilascio in via sperimentale degli OGM nell’ambiente, in altre parole l’introduzione nell’ambiente di OGM per scopi sperimentali (ad esempio per test condotti sul campo) e la commercializzazione degli OGM (prodotti contenenti o a base di OGM), ad esempio per la coltivazione, l’importazione o la trasformazione in prodotti industriali.</p>
      <p sl="pt">Noi pensiamo che sia importante come minimo avere un controllo maggiore delle tecnologie OGM, per lo meno per quanto riguarda le procedure, di quanto intenda ora il Parlamento europeo, tuttavia sottolineiamo la necessità di procedere con cautela sia per l’agricoltura sia per i prodotti alimentari trasformati.</p>
    </intervention>
    <intervention id="3-199" speaker_id="28255" name="Andreas Mölzer" is_mep="True" mode="written">
      <p sl="de">Il 70% della popolazione europea è contraria all’ingegneria genetica. Gli austriaci addirittura temono di più i residui tossici nei prodotti alimentari degli attacchi terroristici o dell’influenza aviaria. Oltre al sospetto di un collegamento tra organismi geneticamente modificati e la crescente incidenza di malattie, vi è un numero sempre maggiore di prove del fatto che l’uso dell’ingegneria genetica causerà la trasformazione dei terreni coltivabili in terreni inutilizzabili e una dipendenza degli agricoltori dalle conglomerate multinazionali.</p>
    </intervention>
    <intervention id="3-201" speaker_id="4540" name="Philip Bradbourn" is_mep="True" mode="written">
      <p sl="en">I conservatori hanno votato a favore della relazione ma deplorano l’atteggiamento adottato dal Consiglio durante la procedura parlamentare. Nelle prime fasi di stesura della relazione l’allora Presidenza del Consiglio ha esercitato una massiccia e indebita pressione sul Parlamento. Riteniamo che questo sia inaccettabile considerando il ruolo del Parlamento come controllore delle leggi.</p>
    </intervention>
    <intervention id="3-202" speaker_id="1892" name="Carlos Coelho" is_mep="True" mode="written">
      <p sl="pt">Questa direttiva è estremamente importante considerati i crescenti timori in merito al riciclaggio del denaro e al suo ruolo per il finanziamento del crimine internazionale e del terrorismo.</p>
      <p sl="pt">E’ pertanto necessario un approccio comunitario finalizzato a creare regole uniformi, evitare che vengano utilizzati espedienti e trovare un punto di equilibrio tra la necessità di controllo e i requisiti in merito alla protezione del mercato interno e la libera circolazione dei capitali.</p>
      <p sl="pt">Do il mio sostegno all’iniziativa volta ad aggiornare la direttiva 2005/60/CE sul riciclaggio del denaro, in particolare per quanto riguarda le misure di attuazione di cui all’articolo 41 della direttiva stessa.</p>
      <p sl="pt">Si tratta pertanto di un altro caso in cui va aggiornata la normativa in vigore per conformarla alla nuova procedura regolamentare con scrutinio prevista in caso di decisione tramite comitatologia.</p>
      <p sl="pt">In tal modo si darà al Parlamento europeo un maggiore controllo sui poteri attuativi conferiti alla Commissione.</p>
    </intervention>
    <intervention id="3-203" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Abbiamo scelto di votare a favore della proposta nella sua interezza. E’ importante introdurre e rispettare norme internazionali al fine di proteggere il sistema finanziario contro il crimine e il riciclaggio del denaro in generale, assicurando al contempo che le misure degli Stati membri non siano incompatibili con le norme del mercato unico. Tuttavia giudichiamo deplorevole il fatto che, citando spesso il terrorismo, l’UE cerchi di aumentare i propri poteri a spese degli Stati membri. Il denaro destinato al terrorismo costituisce una piccola parte del denaro sottoposto a riciclaggio. Il grosso è diretto verso altri tipi di crimine organizzato.</p>
    </intervention>
    <intervention id="3-204" speaker_id="31123" name="Pedro Guerreiro" is_mep="True" mode="written">
      <p sl="pt">La proposta presentata modifica il disposto della direttiva 2005/60/CE relativa alla prevenzione dell’uso del sistema finanziario a scopo di riciclaggio dei proventi di attività criminose e di finanziamento del terrorismo, che impone un termine temporale ai poteri di attuazione conferiti alla Commissione in tale ambito.</p>
      <p sl="pt">In base alla recente decisione sull’esercizio dei poteri della Commissione è stata tolta tale limitazione, tuttavia il Parlamento europeo mantiene il diritto di verificare l’attuazione degli atti adottati con la procedura della codecisione. Diventa pertanto chiaro che qualsiasi modifica alla direttiva deve essere sottoposta al vaglio del Parlamento europeo e del Consiglio.</p>
      <p sl="pt">Ciò tuttavia non deve significare che i parlamenti nazionali vengono esclusi dal processo legislativo o che vedono il proprio ruolo limitato alla semplice trasposizione delle direttive adottate in tale settore a livello comunitario o, ancor peggio, come il trattato di riforma cerca di fare, trasformano gradualmente la giustizia e gli affari interni in una futura politica comune, cosa che noi ovviamente respingiamo.</p>
      <p sl="pt">Infine dobbiamo sottolineare l’incoerenza dell’Unione europea che promuove una libertà totale nel movimento dei capitali e i paradisi fiscali e allo stesso tempo sostiene la necessità di combattere il riciclaggio del denaro.</p>
    </intervention>
    <intervention id="3-205" speaker_id="4515" name="Jeffrey Titford" is_mep="True" mode="written">
      <p sl="en">La ratio di questa legge è la protezione del sistema finanziario dell’UE contro il riciclaggio del denaro e il finanziamento del terrorismo. L’UKIP sarebbe sempre favorevole ad una cooperazione internazionale su tali questioni, tuttavia l’UE non dispone di una competenza condivisa in materia di difesa. Inoltre, quale organizzazione che per tredici anni non è riuscita a far approvare i propri conti, non si può dire che la Commissione dell’UE abbia una qualsiasi competenza in materia finanziaria o che sia l’organo adatto a proporre leggi sul controllo del sistema finanziario.</p>
    </intervention>
    <intervention id="3-207" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">I Democratico-sociali svedesi hanno votato a favore della relazione in quanto ritengono che vi sia la necessità di aumentare le conoscenze sulla BZP, una droga sintetica, sottoponendola a misure di controllo e a sanzioni penali. Abbiamo tuttavia votato contro tutte le proposte volte a prevenire l’introduzione di decisioni sulle misure di controllo e sulle sanzioni penali in quanto ciò sarebbe in contrasto con il principio di precauzione.</p>
    </intervention>
    <intervention id="3-209" speaker_id="4466" name="Ilda Figueiredo" is_mep="True" mode="written">
      <p sl="pt">Dal 2005 le società quotate sono tenute, in determinate circostanze, a redigere il proprio bilancio consolidato conformemente ai principi contabili internazionali. Tali principi contabili sono stati elaborati da un’organizzazione privata con sede a Londra (la Fondazione del comitato internazionale per i principi contabili/Organismo internazionale di normalizzazione contabile) e successivamente incorporati nella normativa comunitaria tramite un regolamento.</p>
      <p sl="pt">Nonostante alcune riserve la risoluzione accetta la proposta della Commissione (che modifica il regolamento) di adottare una norma (IFRS 8) che a sua volta accoglie una norma statunitense (SFAS 131) nel diritto comunitario.</p>
      <p sl="pt">Ciò viene accettato, come dichiarato nella risoluzione, sebbene la valutazione di impatto condotta dalla Commissione non abbia tenuto sufficientemente in conto degli interessi degli operatori nonché delle esigenze delle piccole e medie imprese che hanno sede in vari paesi europei e delle imprese che operano solo a livello locale.</p>
      <p sl="pt">Pertanto non possiamo appoggiare questa risoluzione.</p>
    </intervention>
    <intervention id="3-211" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Signor Presidente, ho chiesto le dichiarazioni di voto sulla risoluzione per il Vertice UE-Russia. Mi rammarico che alcuni importanti paragrafi siano stati sacrificati per strani motivi, per ottenere una risoluzione più breve invece di una più lunga ma che trattava questioni importanti.</p>
      <p sl="en">Penso che sia molto importante invitare la Commissione e il Consiglio a cercare iniziative congiunte con il governo russo volte a rafforzare la sicurezza e la stabilità nel vicinato comune, in particolare tramite un maggiore dialogo su Ucraina e Bielorussia e sforzi comuni volti a risolvere i conflitti congelati nel Nagorno-Karabakh nonché in Moldova e in Georgia, garantendo la completa integrità territoriale di quegli Stati e, per quanto riguarda la Transnistria, procedendo al ritiro delle truppe russe ivi rimaste, e se necessario possono essere sostituite da una forza di controllo internazionale.</p>
    </intervention>
    <intervention id="3-212" speaker_id="28350" name="Jana Hybášková" is_mep="True" mode="spoken">
      <p sl="cs">Ho votato con forza contro questa proposta di risoluzione sull’esito del decimo Vertice UE-Russia. Il regime del KGB russo sta cercando di legittimarsi. Io mi rifiuto di fare il burattino e provo vergogna per tutti coloro che si prestano ad essere burattini della Russia per ignoranza e codardia, in particolare per ottenere piccoli vantaggi economici. La Russia non è un partner dell’Europa. Respingo completamente l’idea che la Russia sia nostra partner sulla questione dell’indipendenza del Kosovo. Perché quest’Aula dà una così grande importanza al partenariato? La Russia continua a gettare sopra la Cecenia corpi di ceceni dagli elicotteri, tiene in prigione migliaia di oppositori del regime, istituisce processi illegali contro i politici di Altra Russia e tiene illegalmente in prigione Mikhail Khodorkovsky. Chi e quando scoprirà la verità sulla morte di Anna Politkovskaja? Quando la smetterà la Russia di minacciare gli attivisti per i diritti umani? Perché non siamo stati invitati come osservatori delle elezioni parlamentari russe? Perché Putin non vuole che noi, i suoi partner , siamo presenti? In Marocco e in Palestina ci hanno sopportato.</p>
      <p sl="cs">Chi viola il principio fondamentale della solidarietà, aiutando la Polonia sulle libere esportazioni, sulle pari condizioni di esportazione, viene considerato da quest’Aula un partner . La Russia ci tiene in ostaggio. Se non sosteniamo una Russia democratica e stabile ma invece sosteniamo un regime di servizi segreti, allora noi stessi siamo i nostri peggiori nemici. Infine il nostro paese ha il diritto di essere libero di contribuire alla sicurezza dell’Europa, di proteggere l’Europa da un possibile attacco delle forze iraniane. Come possiamo chiedere agli Stati Uniti di non mettere a repentaglio la pace in Europa con la loro politica mentre noi facciamo concessioni al sostegno più che palese dei russi per il regime iraniano? Tale risoluzione è un esempio di perfidia e debolezza. Come noi cechi sappiamo, fare i deboli con la Russia non conviene. Respingo con forza questa risoluzione se non altro in segno di rispetto per la testimonianza dei prigionieri politici cechi, che si erano opposti tutti all’occupazione.</p>
    </intervention>
    <intervention id="3-213" speaker_id="23746" name="Vytautas Landsbergis" is_mep="True" mode="spoken">
      <p sl="en">Signor Presidente, dopo aver votato a favore della proposta di risoluzione sul Vertice UE-Russia, mi rammarico per il fatto che l’emendamento da me proposto per un nuovo considerando è stato respinto dal relatore. Pertanto lo cito qui: “considerando che la Federazione russa non ha ottemperato ad alcuno degli impegni assunti con il suo accesso al Consiglio d’Europa nel 1996 e che due anni fa ha inaspettatamente denunciato il nuovo accordo frontaliero già firmato con l’Estonia, Stato membro dell’UE, lasciando pertanto fino ad oggi privo di una regolamentazione tale sezione del confine UE-Russia; considerando che la legislazione attuale della Federazione russa tuttora contiene posizioni aggressive come quella sui privilegi sociali per i propri militari in caso di perdite causate o di lesioni subite nel corso delle azioni armate negli Stati baltici, o quella sulle procedure per l’accesso da parte di Stati stranieri o di loro parti nella Federazione russa”. Sono convinto che tali posizioni verranno riconsiderate in un secondo momento da quest’Aula.</p>
    </intervention>
    <intervention id="3-214" speaker_id="1413" name="Glyn Ford" is_mep="True" mode="written">
      <p sl="en">Ho sostenuto questa risoluzione con una certa riluttanza. Ultimamente la Russia e il suo leader Vladimir Putin si sono dimostrati ostici in vari settori, specialmente sull’energia.</p>
      <p sl="en">Cionondimeno l’unica questione sulla quale nutro una certa comprensione è la loro risposta al piano molto controverso degli Stati Uniti di installare un sistema di difesa missilistica tattica all’interno dell’UE con l’apparente motivo di disporre di una difesa contro la minaccia, scarsamente credibile, costituita dagli ICBM iraniani con testata nucleare, il che pone analogamente una minaccia per la difesa della Russia.</p>
      <p sl="en">Pertanto mi rammarico che l’emendamento n. 3 presentato dal gruppo dei Verdi, sul quale ho votato a favore, sia stato bocciato con 242 voti su 362.</p>
    </intervention>
    <intervention id="3-215" speaker_id="31123" name="Pedro Guerreiro" is_mep="True" mode="written">
      <p sl="pt">Molto si potrebbe dire su questa risoluzione sul recente Vertice UE-Russia e pertanto ci limiteremo a citare solo alcuni esempi relativi ai suoi obiettivi.</p>
      <p sl="pt">Ad esempio, la risoluzione glissa sulle iniziative e le profonde responsabilità dell’amministrazione statunitense nel favorire una nuova corsa alla militarizzazione dell’Europa – con il sostegno di membri della Nato, si badi – e contemporaneamente ritiene che le “dichiarazioni rilasciate dalle autorità russe” e “l’inopportuna minaccia [ …] di sospendere la partecipazione al Trattato sulle forze convenzionali in Europa (trattato CFE) hanno destato serie preoccupazioni in merito al mantenimento della pace e della stabilità nel continente europeo”.</p>
      <p sl="pt">Essa sottolinea più o meno direttamente gli aspetti essenziali, ad esempio, che sono che la Russia ha permesso ad aziende dell’UE di comprare partecipazioni strategiche in aziende russe, l’importanza di migliorare il contesto per gli investimenti in Russia (per la gioia dei maggiori gruppi finanziari dell’UE) e “la parità nell’accesso ai mercati, le infrastrutture e gli investimenti” sulla base dei principi del trattato sulla Carta dell’energia.</p>
      <p sl="pt">Inoltre, coerentemente con gli esempi citati, sostiene una pressione politica sulla Federazione russa, anche al fine di promuovere strumenti di intervento, ignorando l’inaccettabile situazione dei più elementari diritti della popolazione di lingua russa della Lettonia, uno Stato membro dell’UE.</p>
    </intervention>
    <intervention id="3-216" speaker_id="2073" name="Richard Howitt" is_mep="True" mode="written">
      <p sl="en">Il partito laburista del Parlamento europeo sostiene questa risoluzione e l’obiettivo di costituire una cooperazione strategica con la Russia sulla base di valori comuni, di democrazia e di rispetto dei diritti umani. In particolare sosteniamo l’invito per un positivo contributo della Russia volto ad individuare una soluzione politica sostenibile per la questione del Kosovo.</p>
      <p sl="en">Abbiamo votato a favore dell’emendamento n. 3 dato che vi sono timori che devono ricevere attenzione in merito all’eventuale costituzione di arsenali di armi convenzionali o non convenzionali nel continente europeo, e sosteniamo la continuazione delle discussioni bilaterali tra Stati Uniti e Russia su questo tema.</p>
    </intervention>
    <intervention id="3-217" speaker_id="23781" name="Janusz Lewandowski" is_mep="True" mode="written">
      <p sl="pl">Signor Presidente, il Vertice UE-Russia di Mafra illustra il mutamento delle relazioni dagli anni ‘90, quando nacque l’accordo di partenariato e cooperazione che scade nel 2007. Tre fattori principali hanno inciso su queste relazioni.</p>
      <p sl="pl">In primo luogo l’allargamento dell’Unione europea, che per un intero gruppo di paesi segna la definitiva emancipazione dalla sfera d’influenza russa, cosa che l’ex impero non vuole accettare.</p>
      <p sl="pl">In secondo luogo la natura autoritaria della presidenza Putin, che ha riportato indietro il processo di democratizzazione della Russia. Sebbene in Russia tale presidenza sia largamente accettata e sebbene fornisca un ordine economico di base, l’UE non può restare passiva davanti ai casi di violazione dei diritti umani, che creano un’ulteriore area di frizione.</p>
      <p sl="pl">In terzo luogo la situazione nei mercati dell’energia che consente di utilizzare Gazprom per scopi politici e che inoltre ha reso più sensibili i paesi europei alla questione della sicurezza energetica.</p>
      <p sl="pl">Se si considera il quadro descritto sopra, la risoluzione proposta dal gruppo del Partito popolare europeo-Democratici europei costituisce un equilibrio tra critiche alla Russia e speranze per un futuro clima diplomatico meno freddo, sostenuto dai principi che rispecchiano il nostro sistema di valori. Particolarmente degni di nota sono i punti sul rispetto dei diritti umani nonché la richiesta, particolarmente importante per la Polonia, di sospensione della situazione di stallo che interessa le esportazioni agricole polacche sul mercato russo, il che conferma la tanto agognata solidarietà tra Stati dell’Unione europea nei confronti di Mosca.</p>
    </intervention>
    <intervention id="3-218" speaker_id="1403" name="David Martin" is_mep="True" mode="written">
      <p sl="en">Ho votato a favore delle proposte congiunte per una risoluzione che emergono dal Vertice UE-Russia in cui il Parlamento, fra le altre cose, ha invitato il governo russo a creare assieme all’Unione europea le condizioni necessarie per un inizio rapido dei negoziati su un nuovo accordo di partenariato e di cooperazione tra UE e Russia. Altre questioni sono quelle dell’accesso della Russia nell’OMC attualmente in attesa, dei diritti umani in Russia, del contesto per gli investimenti e i continui timori sul rispetto del Trattato sulle forze convenzionali in Europa.</p>
    </intervention>
    <intervention id="3-219" speaker_id="4461" name="Luís Queiró" is_mep="True" mode="written">
      <p sl="pt">Il 18° anniversario della caduta del muro di Berlino è ricorso dopo il Vertice UE-Russia, che si è tenuto dopo la discussione di questa relazione ma prima che fosse messa in votazione. Diciotto anni più tardi quella che una volta era l’Europa dell’est è diventata un’area democratica in cui l’economia di mercato costituisce una realtà consolidata. Contemporaneamente la Russia è ben lungi dal potersi dire democratica e un partner affidabile. Sulla questione energetica, sul Kosovo, sul Caucaso, sull’Asia centrale, l’Ucraina, la Moldova o sulla questione del nucleare iracheno è mancato il contributo della Russia alla soluzione.</p>
      <p sl="pt">La stessa settimana in cui il Consiglio europeo per le relazioni esterne ha presentato una relazione in cui si affermava che sono i russi a dettare le regole nelle relazioni tra Russia e Unione europea e che l’Europa ha mostrato mancanza di unità e di strategia, in alcuni casi dando prova di non avere dimenticato l’epoca sovietica e in altri comportandosi in modo eccessivamente pragmatico. La relazione suggerisce giustamente che la strategia dell’UE dovrebbe invitare la Russia a rispettare lo Stato di diritto. Anche se non è una democrazia liberale, la Russia deve comunque poter essere uno Stato prevedibile e affidabile e l’Europa deve fare molto per questo obiettivo.</p>
    </intervention>
    <intervention id="3-222" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">Riteniamo che la libera divulgazione delle informazioni sia un principio importante. I funzionari pubblici devono, senza il rischio di sanzioni, poter fornire informazioni, ottenere informazioni per poter esercitare il diritto alla libertà di espressione e il diritto alla divulgazione delle informazioni, disporre del diritto all’anonimato e godere dell’immunità da eventuali indagini, ovvero dell’impossibilità da parte delle autorità e di altri organi pubblici di condurre indagini atte ad individuare coloro i quali hanno fornito informazioni in virtù del diritto alla libertà di divulgare informazioni.</p>
    </intervention>
    <intervention id="3-223" speaker_id="1289" name="Proinsias De Rossa" is_mep="True" mode="written">
      <p sl="en">Dissento decisamente dall’emendamento dell’onorevole Atkins (emendamento n. 1 fino al paragrafo 15) alla relazione dell’onorevole Carlos José Iturgaiz Angulo sulla commissione per le petizioni.</p>
      <p sl="en">La relazione speciale del Mediatore sull’OLAF riguarda le accuse formulate dall’Ufficio contro un giornalista che aveva trattato il caso delle indagini dell’Ufficio sulle accuse mosse dall’onorevole van Buitenen.</p>
      <p sl="en">A prescindere dalla fondatezza o meno delle accuse dell’onorevole van Buitenen, dobbiamo difendere il diritto dei giornalisti a riferire su questioni di pubblico interesse, anche di quei giornalisti che lavorano per giornali che non ci sono favorevoli.</p>
      <p sl="en">La relazione speciale del Mediatore ha rilevato che l’OLAF ha tenuto un comportamento scorretto nel muovere accuse contro un giornalista. La commissione per le petizioni ha deciso di richiedere una relazione di iniziativa sulla questione al fine di indurre l’OLAF ad ammettere la propria condotta scorretta. Votando per l’emendamento del PPE-DE verrebbe meno la nostra difesa dell’indipendenza dei giornalisti che svolgono il proprio lavoro, il nostro sostegno del lavoro della commissione per le petizioni e dell’operato del Mediatore.</p>
    </intervention>
  </section>
  <section id="creitem29" title="6. Correzioni e intenzioni di voto: vedasi processo verbale"/>
  <section id="creitem30" title="7. Approvazione del processo verbale della seduta precedente: vedasi processo verbale"/>
  <section id="creitem31" title="8. Situazione in Pakistan (discussione)">
    <intervention id="3-230" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle dichiarazioni del Consiglio e della Commissione sulla situazione in Pakistan.</p>
    </intervention>
    <intervention id="3-231" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signor Presidente, signora Commissario, onorevoli deputati, come sappiamo l’Unione europea ha osservato i recenti sviluppi in Pakistan con grande apprensione, in particolare gli eventi che hanno portato il 3 novembre alla dichiarazione dello stato di emergenza e conseguentemente a gravi disordini sociali e numerosi arresti, compreso quello del presidente della corte suprema, attualmente agli arresti domiciliari.</p>
      <p sl="pt">Non ho dubbi sul fatto che questo costituisca un grave passo indietro nello Stato di diritto e nel processo democratico del Pakistan che oserei dire fa venir meno qualsiasi speranza che il popolo pakistano, e la comunità internazionale generale, possano avere avuto di un rafforzamento della legittimazione delle istituzioni democratiche di quel paese. Per questo motivo il 6 novembre la Presidenza ha reso nota una dichiarazione a nome dell’Unione che esprime la nostra profonda preoccupazione in merito alla dichiarazione dello stato di emergenza e alla sospensione della costituzione pakistana e dei diritti fondamentali.</p>
      <p sl="pt">Il 4 novembre, due giorni prima, i capi della missione a Islamabad e l’Alto rappresentante Javier Solana avevano espresso i propri timori sul decorso degli eventi. Le nostre parole, le parole dell’UE, si sono così aggiunte alle molte altre che ribadivano l’importanza di ripristinare la Costituzione, l’ordinamento civile, di garantire l’indipendenza del potere giudiziario e la libertà dei mezzi di informazione, di rilasciare tutti i prigionieri politici, i giornalisti e i difensori dei diritti umani e di creare le condizioni necessarie per le elezioni legislative da svolgersi secondo programma, ovvero nel gennaio 2008.</p>
      <p sl="pt">Non abbiamo dubbi sul fatto che la stabilità e lo sviluppo di una nazione possano essere garantiti solo in un contesto di totale credibilità in termini di democrazia. Siamo seriamente preoccupati dalle notizie che ci giungono di numerosi arresti, del boicottaggio della libertà d’informazione, della repressione della fondamentale libertà di espressione dei cittadini e degli attacchi contro figure professionali come giudici, avvocati, giornalisti e attivisti per i diritti umani. Allo stesso tempo tuttavia formuliamo un forte appello a tutte le parti perché esercitino la massima moderazione e lavorino assieme per individuare una soluzione democratica e pacifica alla crisi attuale e consenta un rapido ritorno alla normalità.</p>
      <p sl="pt">Pur riconoscendo le difficoltà attualmente incontrate dal Pakistan in relazione alla sua situazione di sicurezza e i sacrifici e gli sforzi del popolo pakistano contro l’estremismo e il terrorismo, l’Unione europea crede fermamente che la soluzione a tali difficoltà non possa comportare l’interruzione del processo democratico.</p>
      <p sl="pt">Non possiamo tuttavia fare a meno di riconoscere l’alleato sul quale abbiamo sempre potuto contare nella lotta contro l’estremismo e il terrorismo. Dobbiamo pertanto far sì che il Pakistan confermi il suo impegno nella lotta contro tale minaccia globale, contro la quale la cooperazione internazionale costituisce uno strumento essenziale.</p>
      <p sl="pt">Infine l’Unione auspica che l’attuale clima di incertezza si risolva rapidamente e in modo pacifico e invita il Presidente Muscharraf a tener fede al suo impegno di smettere la sua uniforme militare e abbandonare la carica di capo di stato maggiore.</p>
    </intervention>
    <intervention id="3-232" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione .− Signor Presidente, il Pakistan rientra nell’ordine del giorno di questa plenaria per la terza volta nel giro di pochi mesi. Ciò testimonia la grande difficoltà della fase di transizione che il paese sta attualmente attraversando. L’imposizione il 3 novembre dello stato di emergenza da parte del Presidente Musharraf quale capo di stato maggiore ha inviato all’Europa e a tutto il mondo un segnale molto preoccupante e ha recato danno al cammino della democrazia in Pakistan.</p>
      <p sl="en">Prima della dichiarazione dello stato di emergenza avevamo assistito ad alcuni sviluppi incoraggianti, che facevano sperare in un processo politico più inclusivo e in istituzioni democratiche più forti; malauguratamente tutto ciò viene messo in discussione e oggi ci chiediamo se tale situazione sia ancora reversibile o se sia troppo tardi per riportare la fiducia e le condizioni necessarie prima delle elezioni parlamentari.</p>
      <p sl="en">Nel suo appello televisivo trasmesso la notte del 3 novembre il Presidente Musharraf ha detto che sospendeva la Costituzione a causa delle minacce contro la nazione dovute ad un chiaro aumento dell’attività e dell’incidenza degli attacchi terroristici. Non vi è dubbio che attualmente il Pakistan stia affrontando una serissima minaccia di estremismo religioso e di violenza, come hanno chiaramente dimostrato i recenti eventi verificatisi nella provincia di frontiera nord-occidentale e l’attacco al convoglio della signora Bhutto del 18 ottobre. Tuttavia oggi assistiamo anche all’arresto di migliaia di avvocati, giornalisti, dipendenti dei partiti politici e attivisti per i diritti umani, tra i quali personalità illustri come Asma Jahangir, presidente della commissione per i diritti umani del Pakistan o Aitzaz Ahsan, presidente dell’ordine degli avvocati presso la corte suprema.</p>
      <p sl="en">Si tratta di persone che rivendicano un Pakistan aperto e tollerante, non sono terroristi e pertanto è ingiusto tenerli in arresto. Essi devono essere liberati immediatamente. Considero inoltre particolarmente grave la drastica misura assunta contro il potere giudiziario pakistano. Lo Stato di diritto è alla base di qualsiasi processo democratico e il funzionamento del sistema democratico non è possibile senza un potere giudiziario indipendente.</p>
      <p sl="en">La dichiarazione della Presidenza, testé richiamata anche dal nostro Presidente a nome dell’UE, è pertanto molto chiara e questa continua ad essere la nostra posizione. Domenica scorsa il Presidente Musharraf ha annunciato nel corso di una conferenza stampa che si augura che le elezioni parlamentari pakistane possano tenersi entro il 9 gennaio 2008. Ciò costituirebbe un passo nella giusta direzione anche se rimane tutta una serie di problemi. Quando possiamo aspettarci che cessi lo stato di emergenza? Come possiamo avere elezioni libere ed eque se i mezzi di informazione della carta stampata ed elettronici sono censurati, se altri diritti civili e altre libertà sono sospese ed è stata lesa l’indipendenza del potere giudiziario? Come potranno i partiti condurre la campagna elettorale se è ridotta la libertà di assemblea e i capi di partito come Benazir Bhutto sono agli arresti domiciliari? Allo stato tali questioni non sono affatto chiare.</p>
      <p sl="en">Per porre fine a tale incertezza è di fondamentale importanza che venga annunciata quanto prima una data fissa per le elezioni e una data entro la quale sarà revocato lo stato di emergenza. Se vogliamo che queste elezioni abbiano una qualche possibilità di potersi dire democratiche e trasparenti, sarà essenziale revocare tutte le limitazioni imposte sui diritti politici e le libertà fondamentali. Per come stanno le cose al momento sembra che non sarà possibile inviare una missione di osservatori delle elezioni. Alcune condizioni minime contenute nella comunicazione della Commissione sull’assistenza e sull’osservazione dell’UE per lo svolgimento di elezioni democratiche non sono soddisfatte.</p>
      <p sl="en">Tuttavia se lo stato di emergenza fosse revocato abbastanza rapidamente e le condizioni potessero migliorare significativamente in tempi rapidi, potrei essere in grado di riesaminare la situazione. In ogni caso ho messo in moto i necessari preparativi per il possibile invio in Pakistan di una missione di osservatori dell’UE per le elezioni, qualora le condizioni cambiassero rapidamente e in modo netto per il meglio. Tuttavia, come dicevo, sono molto preoccupata sulla possibilità che questo possa verificarsi.</p>
      <p sl="en">Vi sono state richieste di sospendere o riconsiderare l’aiuto comunitario dato al Pakistan e alcuni Stati membri hanno intrapreso, o stanno considerando, iniziative a tal fine. Vorrei ricordare che il sostegno della Commissione europea al Pakistan si focalizza su questioni chiave come la riduzione della povertà e l’istruzione, anche nella provincia di frontiera nord-occidentale e nel Baluchistan, ovvero le due province più indigenti del Pakistan.</p>
      <p sl="en">Pertanto penso che dobbiamo considerare il modo migliore di procedere tuttavia, data la natura di tale assistenza, penso che dobbiamo riflettere molto attentamente.</p>
    </intervention>
    <intervention id="3-233" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE-DE . – Signor Presidente, la verità è che la situazione è molto preoccupante: sospensione delle garanzie costituzionali, stato di emergenza, arresto di molti esponenti della società civile, compresi avvocati come il signor Ahsan, presidente dell’ordine degli avvocati presso la corte suprema, e degli oppositori, come l’arresto del leader dell’opposizione signora Bhutto. Cosa fare davanti a questa situazione?</p>
      <p sl="es">Abbiamo saputo che il Vicesegretario di Stato americano Negroponte visiterà a breve il Pakistan e che uno Stato membro dell’UE, il Regno Unito, si è unito alle Nazioni Unite nella richiesta al Presidente di rinunciare alla sua carica di comandante in capo dell’esercito e di revocare lo stato di emergenza entro dieci giorni.</p>
      <p sl="es">E noi come Unione europea cosa possiamo fare? Ritengo che come primo passo occorra agire con la massima cautela. Mi pare che il rappresentante della Presidenza in carica abbia molto correttamente osservato che il Pakistan costituisce un partner irrinunciabile nella lotta contro il terrorismo oltre che un paese dotato di armi nucleari.</p>
      <p sl="es">Ritengo pertanto che l’Unione europea debba, da una parte, chiedere al governo di ripristinare il prima possibile – perché occorre non dimenticare che il terrorismo costituisce un elemento importante in Pakistan – di ripristinare dicevo in qualche misura l’ordine, la stabilità, i diritti costituzionali e le libertà e di liberare chi è illegittimamente detenuto. Inoltre, signora Commissario, le chiedo di organizzare le notevoli capacità di cui dispone e gli sforzi in modo da assicurare che possano tenersi elezioni libere ed eque e, sulla base delle garanzie a cui ha fatto riferimento nel suo discorso, che l’Unione europea sia presente e mantenga una presenza in Pakistan, che è altamente importante per la stabilità della regione e per tutte le relazioni tra tale regione e l’Unione europea.</p>
      <p sl="es">Pertanto, signora Commissario, riponiamo grande fiducia nelle sue capacità, nella sua azione diplomatica, nei suoi sforzi e ci auguriamo che portino ad un esito positivo che consenta all’Unione europea di essere presente nel processo elettorale.</p>
    </intervention>
    <intervention id="3-234" speaker_id="2099" name="Robert Evans" is_mep="True" mode="spoken">
      <p sl="en">a nome del gruppo PSE .– Signor Presidente desidero ringraziare il Consiglio e la Commissione, in particolare il Consiglio per la sua dura dichiarazione dell’8 novembre.</p>
      <p sl="en">Non penso che ci sia qualcuno che dubiti che la situazione del Pakistan è molto grave ed estremamente instabile. Forse è difficile prendere atto che tutto quello che sta succedendo è accaduto solamente negli ultimi dieci giorni circa, da quando è stato dichiarato lo stato di emergenza. Vari deputati qui presenti hanno incontrato il generale Musharraf alcuni mesi fa, sia a Bruxelles che più tardi a Islamabad, e ci era stata fatta una serie di assicurazioni. Il generale si è dimostrato fermo sulla sua fedeltà alla costituzione e sul fatto che si sarebbero tenute elezioni libere ed eque. Accolgo con favore il suo annuncio che le elezioni potranno aver luogo entro il 9 gennaio, tuttavia condivido i timori del Commissario e porgo la seguente domanda: alla luce di quanto accaduto e delle attuali misure di emergenza – sospensione di alcuni canali televisivi e di altri diritti umani – è ancora possibile che si tengano elezioni libere ed eque in meno di otto settimane?</p>
      <p sl="en">Sempre rivolgendomi al Commissario, vorrei anche attirare la sua attenzione in particolare sul paragrafo 14 della risoluzione in cui invitiamo la Commissione a considerare un aumento dell’aiuto al Pakistan per l’istruzione, la riduzione della povertà, l’assistenza sanitaria e operazioni di conforto erogando tuttavia i fondi attraverso ONG laiche e non direttamente al governo, in considerazione delle circostanze.</p>
      <p sl="en">Non esiste un problema con il popolo pakistano. Diamo atto che il Pakistan è un alleato fondamentale dell’Occidente, come ha detto il collega Salafranca Sánchez-Neyra. Riconosciamo il ruolo importante svolto dal Pakistan in moltissime aree nonché il fatto che anch’essi sono vittime del terrorismo. Tuttavia non ritengo, onorevoli colleghi, che ciò significhi che noi dobbiamo stare da parte e ignorare quanto sta attualmente accadendo. Il mio gruppo voleva inoltre inserire un paragrafo sulle possibili sanzioni invitando il Consiglio …</p>
      <a text="(Il Presidente invita l’oratore a parlare più lentamente)"/>
      <p sl="en">Mi pareva di parlare in inglese molto chiaro e che sarebbero stati perfettamente in grado di seguire, comunque va bene, parlerò più lentamente.</p>
      <p sl="en">Invito inoltre il Consiglio a considerare la possibilità di sanzioni mirate, che è quanto avrebbe voluto fare il gruppo socialista, senza purtroppo ottenere appoggi in tal senso: eventuali divieti di viaggio, congelamento dei beni. Ci auguriamo ovviamente che tutto ciò non sarà necessario e auspichiamo che il Pakistan faccia un passo indietro dal baratro, che sia possibile revocare lo stato di emergenza e che il generale Musharraf si dimetta da capo dell’esercito. Signor Presidente mi scuso se ho parlato troppo velocemente.</p>
    </intervention>
    <intervention id="3-235" speaker_id="28481" name="Sajjad Karim" is_mep="True" mode="spoken">
      <p sl="en">a nome del gruppo ALDE .– Signor Presidente, il Pakistan è un alleato irrinunciabile per l’Unione europea. Oggi vediamo che il Pakistan è ad un bivio. Tuttavia penso che il Pakistan sia desideroso di lavorare con noi e abbiamo riallacciato con il Pakistan una storia recente di impegni che, mi pare, proceda ragionevolmente bene.</p>
      <p sl="en">Tuttavia non dobbiamo dimenticare il contesto storico in cui ci troviamo oggi. Conosco relativamente bene il Pakistan e il problema e la questione di gran lunga più grandi che il Pakistan si trova ad affrontare oggi internamente è la minaccia terroristica proveniente dall’Afganistan, paese con cui confina. L’Afganistan costituisce un problema globale comune. Anni fa noi occidentali abbiamo voltato le spalle all’Afganistan. Oggi è importante che non voltiamo le spalle al Pakistan.</p>
      <p sl="en">Il Pakistan è in prima linea in questa battaglia, talvolta sostenendo un onere molto gravoso per conto della comunità internazionale, un onere talvolta troppo gravoso per le spalle deboli del Pakistan, un onere sostenuto dal popolo pakistano, che deve farsi carico di violenze e carneficine a non finire che, altrimenti, avrebbero colpito altre parti del mondo. La soluzione non è isolare i liberali e i valori liberali e di alienarli dal popolo pakistano.</p>
      <p sl="en">Oggi vedo che la Commissione ha ancora una volta invocato il rilascio dei prigionieri attualmente detenuti e appoggio tale invito. Tra i detenuti anche il presidente della corte suprema del Pakistan e appunto Aitzaz Ahsan, uno degli avvocati pakistani di punta. Il Presidente del Pakistan deve – e questo per noi deve costituire la base di partenza – porre fine immediata allo stato di emergenza ripristinando la costituzione. Inoltre deve riassegnare i poteri alla corte suprema e procedere verso elezioni libere ed eque.</p>
      <p sl="en">Il Presidente Musharraf deve riconoscere che non abbiamo voltato le spalle al Pakistan. Noi confermiamo il nostro impegno. E’ tempo che il Presidente Musharraf faccia un passo indietro rispetto alla sua attuale posizione, che riconosca i nostri valori di base facendone valori comuni. Pur in questa situazione disperata egli ha davanti a sé l’opportunità unica di dare il potere al popolo pakistano, ovvero al suo naturale custode.</p>
    </intervention>
    <intervention id="3-236" speaker_id="28113" name="Eoin Ryan" is_mep="True" mode="spoken">
      <p sl="en">a nome del gruppo UEN .– Signor Presidente, anch’io riconosco l’importanza del Pakistan per tutti noi nella lotta contro il terrorismo e il fatto che in tale lotta il Pakistan è nostro alleato. Tuttavia non ho mai pensato e non penso che tale fatto giustifichi, in nessuna circostanza, quanto accaduto in Pakistan nelle ultime settimane.</p>
      <p sl="en">Qualsiasi deviazione dal generale processo democratico non può essere una soluzione per i problemi politici del Pakistan. Uno degli aspetti per me più inquietanti è il motivo per cui il presidente Musharraf ha fatto quello che ha fatto: perché temeva che la corte suprema avrebbe deciso in modo difforme da quanto lui si aspettava o voleva. In un certo senso è una questione abbastanza banale e da quanto vediamo è ricorso a misure estreme nei confronti del popolo pakistano, del potere giudiziario di quel paese, nel modo di affrontare i problemi e la cosa è estremamente pericolosa.</p>
      <p sl="en">Accolgo favorevolmente il fatto che si sia impegnato a tenere le elezioni, tuttavia la comunità internazionale non deve consentire che egli venga meno a tale impegno. Lo stato di emergenza in Pakistan va rimosso immediatamente e il governo pakistano deve agire nei limiti della costituzione. L’abolizione della corte suprema ha arrecato un danno immenso al sistema della separazione dei poteri in quel paese. Quella che ci ha offerto il generale è una dimostrazione molto molto brutta. Condanno in pieno l’arresto in massa degli oppositori politici del generale tra cui 3000 manifestanti pacifici, civili e attivisti per i diritti umani.</p>
      <p sl="en">Il Parlamento europeo deve inviare oggi un messaggio molto forte al generale Musharraf, ricordandogli che le sue recenti iniziative violano tutte le convenzioni internazionali e che sta conducendo il Pakistan su una via alquanto sbagliata e pericolosa.</p>
    </intervention>
    <intervention id="3-237" speaker_id="4531" name="Jean Lambert" is_mep="True" mode="spoken">
      <p sl="en">a nome del gruppo dei Verts/ALE .– Signor Presidente, come molti altri penso che siamo pervasi da un profondo senso di rammarico e da un certo sentimento di rabbia perché, ancora una volta, ci troviamo a discutere della situazione del Pakistan. Vorrei dire che sono d’accordo con quasi tutto è stato detto oggi pomeriggio. Ci troviamo in una situazione seria, non da ultimo perché il Pakistan ha il nucleare e il rischio associato alla rovina di una potenza nucleare è tale da inquietare tutti noi.</p>
      <p sl="en">Giustamente è stato osservato che fondamentalmente solo il Presidente Musharraf e chi lo sostiene può fare un passo indietro dal baratro. Quest’idea che esiste uno stato di emergenza ma che comunque le elezioni devono andare avanti senza problemi non regge. Non si tratta certamente di elezioni pacifiche se i leader degli altri partiti politici sono agli arresti domiciliari o in prigione. Se non vi è libertà di stampa, se la popolazione non può neanche installare antenne satellitari perché le importazioni sono state vietate, allora non vi sono assolutamente le condizioni per elezioni libere ed eque.</p>
      <p sl="en">E’ chiaro che noi vogliamo la liberazione di tutti quei prigionieri politici, che vogliamo la libertà di stampa e che il potere giudiziario possa funzionare liberamente in quanto, se tutti coloro i quali si sono impegnati per la democrazia sono dietro le sbarre, di rimarrà? Il messaggio che il governo pakistano, con il suo operato, sta inviando è pertanto estremamente preoccupante per uno Stato che si dice fedele alla democrazia.</p>
      <p sl="en">Sono d’accordo con quanto dichiarato dall’onorevole Robert Evans. Dobbiamo predisporre delle sanzioni certe qualora il termine ultimo del 22 novembre fissato dal Commonwealth e dall’ONU non venga rispettato e qualora il Presidente Musharraf non si dimetta da capo supremo militare o revochi lo stato d’emergenza.</p>
      <p sl="en">Dobbiamo sostenere il giorno dell’azione di Amnesty International che domani ricorderà i prigionieri politici detenuti in Pakistan e certamente dobbiamo esaminare la questione dell’aiuto e del modo in cui viene speso. Il Pakistan ha ricevuto 10 miliardi di dollari di aiuti dagli Stati Uniti negli ultimi cinque o sei anni, perlopiù sotto forma di misure antiterrorismo e non per la manutenzione e lo sviluppo dell’istruzione.</p>
    </intervention>
    <intervention id="3-238" speaker_id="39320" name="Georgios Georgiou" is_mep="True" mode="spoken">
      <p sl="el">a nome del gruppo IND/DEM . – Signor Presidente, vedo che l’intero mondo occidentale, con gli Stati Uniti in prima linea, chiede elezioni anticipate in Pakistan. Si chiede un’elezione prima che l’opposizione esca di prigione e che ad Ahsan, presidente dell’ordine degli avvocati presso la corte suprema, siano revocati gli arresti domiciliari.</p>
      <p sl="el">Le conseguenze si faranno certamente sentire in Pakistan. Ci sarà inevitabilmente anche instabilità politica e un impatto negativo sull’economia di un paese che si trova già in una situazione abbastanza negativa. E’ probabile che la crisi abbia altre ripercussioni a livello regionale con maggiori sviluppi che incidono sulla stabilità di tutta l’Asia. Reputo impossibile poter scindere gli sviluppi che si verificano in Pakistan e nel Kashmir dall’Afganistan.</p>
      <p sl="el">Propongo che l’UE insista per mettere in sicurezza il ragguardevole arsenale nucleare pakistano, eventualmente tramite l’ONU, almeno sino a quando nel paese non torneranno le precedenti condizioni politiche e, se possibile, la democrazia.</p>
    </intervention>
    <intervention id="3-239" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, signor Commissario, da anni noi e il resto del mondo occidentale pensiamo al Pakistan come ad un importante alleato. La minaccia del terrorismo e le promesse del governo pakistano nonché una rocciosa retorica in merito all’eliminazione di tale minaccia sono state usate per rassicurare l’UE. Tuttavia troppi incidenti hanno scalfito tale alleanza e la reciproca solidarietà. E’ finalmente ora di aprire gli occhi.</p>
      <p sl="fi">Lo stato di emergenza dichiarato dal generale Musharraf il terzo giorno, un vulnus per la costituzione pakistana, rappresenta solo la punta dell’iceberg, contro la quale avevamo messo in guardia in quest’Aula già in luglio e in ottobre. Negli anni la società pakistana è diventata stata sempre più militarizzata e la cartina di tornasole dello stato dei diritti umani, della libertà di religione e dei diritti delle minoranze ha rivelato come siano fortemente limitati. Invece di prepararsi per una marcia trionfale della democrazia quest’anno, il Pakistan ha dato chiari segni di un sistema di governo dittatoriale sempre più rigido. Gli arresti dei membri dell’opposizione, l’interruzione delle attività della corte suprema, il rifiuto di consentire ad un leader dell’opposizione di entrare nel paese e gli arresti domiciliari ad un altro leader politico, la detenzione di un rappresentante dell’ONU e la violenza messa in atto dalle autorità contro dimostranti pacifici sono tutti fatti che dimostrano che il Pakistan è sull’orlo di un precipizio.</p>
      <p sl="fi">Signora Commissario, l’UE deve ora inviare un messaggio forte e unitario che la più forte barriera contro la salita al potere dei gruppi radicali non sta nell’esercito ma nel potere democratico assegnato al popolo e in una società che rispetti i diritti umani. Sappiamo che la sicurezza del paese è minacciata dall’interno e alle minacce occorre dare risposta, tuttavia la democrazia non costituisce una minaccia per la sicurezza. Proprio la democrazia è la risposta nella lotta contro la talebanizzazione. L’UE deve avere il coraggio di parlare e dire che ritiene cruciale per l’alleanza con il Pakistan la costruzione di una società stabile e democratica. Il primo passo per la stabilità del Pakistan è garantire che la corte suprema possa lavorare in modo indipendente e pacifico. Vi è poi la questione delle elezioni parlamentari di gennaio. L’offerta di un’assistenza internazionale alle autorità nelle indagini sugli attentati di ottobre testimonierebbe la nostra preoccupazione. Una società che è, almeno sulla carta, costituzionale, con tradizioni democratiche che vengono da lontano e in cui il popolo anela sinceramente alla democrazia, alla pace e alla stabilità, non si arrenderà facilmente. Pertanto il Pakistan ha ancora molte speranze.</p>
    </intervention>
    <intervention id="3-240" speaker_id="23707" name="Libor Rouček" is_mep="True" mode="spoken">
      <p sl="cs">Signor Presidente, signora Commissario, onorevoli colleghi, l’esperienza maturata nel tempo da parte di molti paesi indica che lo Stato di diritto e la democrazia costituiscono il metodo migliore e più efficace per evitare gli estremismi, l’instabilità e il caos. Vista in quest’ottica, la decisione del Presidente Musharraf di dichiarare lo stato di emergenza costituisce un grave errore e un passo falso. Il Pakistan non è un paese senza tradizioni democratiche: al contrario, come testimoniato dalla condotta coraggiosa e responsabile dei giudici, degli avvocati, di giornalisti e di altri rappresentanti delle organizzazioni non governative pakistane, la società civile ha radici forti e profonde in Pakistan. Tuttavia tale società civile va aiutata. Pertanto facciamo appello al Presidente Musharraf perché ponga termine allo stato di emergenza in modo da rilasciare tutti i prigionieri politici e da ripristinare i diritti e libertà garantiti dalla costituzione, compresi la libertà di circolazione, di parola, di associazione e di assemblea, in modo che all’inizio del prossimo anno possano tenersi elezioni parlamentari veramente democratiche, libere e trasparenti.</p>
    </intervention>
    <intervention id="3-241" speaker_id="4533" name="Neena Gill" is_mep="True" mode="spoken">
      <p sl="en">Signor Presidente, le ultime due settimane in Pakistan sono state un altalenarsi di eventi scioccanti. L’imposizione della legge marziale mascherata da stato di emergenza costituisce un tentativo sottobanco di destabilizzare il Pakistan per ambizione personale di un solo uomo.</p>
      <p sl="en">Il Presidente Musharraf giustifica le sue azioni come un tentativo per evitare il suicidio del paese, tuttavia qui non è il paese che si suicida ma sono le azioni e le gesta di un dittatore che lo stanno uccidendo.</p>
      <p sl="en">E’ assolutamente inaccettabile che il leader dell’opposizione, Benazir Bhutto, sia stata posta agli arresti domiciliari e che le sia stata vietata l’attività politica e che ad altri attivisti nonché ai mezzi di informazione e al potere giudiziario indipendente sia stato messo il bavaglio.</p>
      <p sl="en">Pur riconoscendo che gli estremisti all’interno del paese costituiscono minacce reali, ritengo che l’operato del generale Musharraf non faccia che incoraggiare gli estremisti invece di sradicarli e che serva solo ad indebolire la democrazia e le voci moderate del paese.</p>
      <p sl="en">Alcuni dicono che il Pakistan si trovi sull’orlo del baratro. Dobbiamo evitare che ciò accada dando una risposta forte. I moderati in Pakistan sono frustrati e arrabbiati e si sentono delusi dalle risposte soft dell’Europa.</p>
      <p sl="en">Invito pertanto il Commissario Ferrero-Waldner e il Consiglio a dare un messaggio chiaro e inequivocabile al Presidente in merito alle gravi conseguenze che deriverebbero qualora la soppressione della costituzione e le limitazioni imposte ai politici, ai mezzi di informazione e al potere giudiziario non cessassero immediatamente.</p>
    </intervention>
    <intervention id="3-242" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, quasi tutti i precedenti relatori hanno messo in evidenza il fatto che la dichiarazione dello stato di emergenza in Pakistan e il modo in cui ciò è stato fatto sono totalmente inaccettabili. E’ inaccettabile che Musharraf mostri un atteggiamento così sprezzante nei confronti della democrazia.</p>
      <p sl="nl">Inoltre tale stato d’emergenza esacerba ulteriormente un grave problema in quanto per così dire apre un secondo fronte, quello del terrorismo islamico.</p>
      <p sl="nl">Come sapete il regime di Musharraf si presta già ampiamente a critiche, dato che ad esempio le misure adottate contro i talebani e contro i gruppi associati ad Al-Qaeda operanti lungo il confine con l’Afganistan sono inefficaci. Pertanto, dichiarando lo stato di emergenza, Musharraf ha aperto la porta alle organizzazioni terroristiche di questo tipo e di conseguenza la situazione può solo degenerare.</p>
    </intervention>
    <intervention id="3-243" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signor Presidente, signora Commissario, onorevoli deputati, in primo luogo desidero ringraziare il Parlamento europeo per avere inserito all’ordine del giorno questa discussione che, in considerazione della situazione in Pakistan e della cooperazione avuta con quel paese in una battaglia così importante contro l’estremismo e il terrorismo, giunge davvero molto opportuna.</p>
      <p sl="pt">Non possiamo e non rimarremo indifferenti nei confronti di un paese come il Pakistan. Tale discussione mostra anche che le tre istituzioni, Parlamento, Consiglio e Commissione, condividano gli stessi obiettivi fondamentali immediati, ovvero il ripristino rapido e totale dello Stato di diritto e delle libertà democratiche in Pakistan e l’indizione di elezioni libere e democratiche. Si tratta di un obiettivo che ci unisce e quello per il quale dobbiamo lavorare tutti, in particolare le tre istituzioni, nell’ambito delle competenze e dei poteri di ciascuno.</p>
      <p sl="pt">Vorrei inoltre dire che la Presidenza comprende che, come il Commissario ha avuto modo di dire, qualsiasi misura che possa condurre alla possibile sospensione della cooperazione e che abbia ripercussioni su un popolo che già sconta molte privazioni va considerata ed esaminata con cautela. Il popolo del Pakistan ha già sofferto abbastanza e non deve continuare a soffrire. Anche questa è una questione meritevole di prudenza, qualora dovesse porsi.</p>
      <p sl="pt">Comunque sia, i nostri obiettivi sono chiari e definiti e posso assicurare che la Presidenza e il Consiglio assumeranno tutte le iniziative e le misure ritenute appropriate per rispondere agli sviluppi di questa situazione.</p>
    </intervention>
    <intervention id="3-244" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">membro della Commissione .− Signor Presidente, penso si sia dimostrato molto chiaramente che riteniamo quanto accaduto molto difficile da capire. La situazione è molto seria. Siamo tutti preoccupati in quanto l’imposizione di uno stato di emergenza ha messo in grave pericolo il processo di rafforzamento delle istituzioni democratiche e la costruzione di un processo democratico più inclusivo. E’ pertanto di fondamentale importanza che siano ripristinati tutti i diritti civili e politici, che siano revocate le restrizioni imposte ai mezzi di informazione e che siano apportati miglioramenti essenziali al quadro e alle condizioni necessarie per tenere le elezioni. Stabilità e sviluppo sono conseguibili solo tramite la democrazia e lo Stato di diritto.</p>
      <p sl="en">Dobbiamo pertanto riflettere ulteriormente sulla questione di una possibile missione di osservatori delle elezioni. Come ho detto potremmo essere in grado di inviare un’équipe ridotta di esperti per seguire il processo nelle circostanze del momento. Se ciò non fosse possibile, come ho detto, lo stato di emergenza dovrebbe essere revocato molto rapidamente e si dovrebbe procedere al ripristino delle libertà civili.</p>
      <p sl="en">Sulla questione degli aiuti consentitemi di dire che avevamo già aumentato in modo consistente gli aiuti al Pakistan, in particolare nei settori dell’istruzione e dello sviluppo rurale. Pertanto, come dicevo, penso che a questo punto dobbiamo aspettare e giudicare con molta prudenza. Chiaramente non dobbiamo creare rischi per la popolazione povera del Pakistan, tuttavia occorre procedere nel modo corretto.</p>
    </intervention>
    <intervention id="3-245" speaker_id="4308" is_mep="True" mode="spoken" role="Presidente">
      <p sl="unknown">Comunico di aver ricevuto sette proposte di risoluzione ai sensi dell’articolo 103 paragrafo 2 del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 15 novembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-246" speaker_id="1403" name="David Martin" is_mep="True" mode="written">
      <p sl="en">Il Pakistan è un alleato irrinunciabile nella guerra contro il terrorismo. Di conseguenza il Pakistan è stato sottoposto ad enormi pressioni interne e alla minaccia di instabilità. Il Presidente Musharraf ha risposto a tale situazione dichiarando lo stato d’emergenza.</p>
      <p sl="en">Egli sostiene che una situazione eccezionale richiede iniziative eccezionali. La risposta è parzialmente comprensibile ma decisamente sbagliata. Le forze antidemocratiche si combattono con la democrazia, pertanto Musharraf deve porre fine allo stato di emergenza, annunciare la data delle elezioni e la data in cui si dimetterà da capo dell’esercito, dopodiché dovrà aprire una discussione aperta e di ampia portata sul futuro del Pakistan.</p>
      <p sl="en">Sono convinto che una discussione di questo tipo rivelerebbe che la grande maggioranza dei pakistani respinge l’estremismo e il fondamentalismo e desidera vivere in un paese in pace con se stesso, con i suoi vicini e in buoni rapporti con l’Occidente.</p>
    </intervention>
  </section>
  <section id="creitem32" title="9. Strategia del Consiglio per la Conferenza di Bali sul cambiamento climatico (COP 13 e COP/MOP 3) (discussione)">
    <intervention id="3-248" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca in discussione:</p>
      <p sl="unknown">l’interrogazione orale sulla strategia del Consiglio per la Conferenza di Bali sul cambiamento climatico (COP 13 e COP/MOP 3), dell’onorevole Guido Sacconi, a nome della commissione temporanea sul cambiamento climatico al Consiglio (O-0057/2007 - B6-0379/2007), e</p>
      <p sl="unknown">l’interrogazione orale sulla strategia del Consiglio per la Conferenza di Bali sul cambiamento climatico (COP 13 e COP/MOP 3), dell’onorevole Guido Sacconi, a nome della commissione temporanea sul cambiamento climatico al Consiglio (O-0058/2007 - B6-0380/2007).</p>
    </intervention>
    <intervention id="3-249" speaker_id="4425" name="Guido Sacconi" is_mep="True" mode="spoken">
      <p sl="it">autore . – Signor Presidente, signor Ministro, signor Commissario, onorevoli colleghi, non c’è proprio bisogno di spiegare a voi quale sia l’importanza della Conferenza delle parti di Bali che è ormai imminente e in vista della quale appunto abbiamo chiesto di conoscere nuovamente la vostra strategia, la vostra linea di condotta.</p>
      <p sl="it">Noi come Unione europea siamo autonomamente impegnati in uno sforzo straordinario, possiamo dire, che però sappiamo non poter essere risolutivo.Il nostro obiettivo, che condividiamo, è di contenere entro i due gradi il riscaldamento globale rispetto al periodo dell’industrializzazione, sapendo che si tratta già di una soglia ad alto rischio, tant’è che sarà comunque necessario per alcune zone del pianeta, per alcune parti d’Europa, prevedere com’è prevista, una politica di adattamento.Ma se davvero vogliamo perseguire questo difficile obiettivo sappiamo che è assolutamente indispensabile un nuovo trattato internazionale.</p>
      <p sl="it">Il peso della responsabilità dell’Unione europea sappiamo essere limitato (14 per cento delle emissioni globali di gas a effetto serra).Un nuovo trattato internazionale che tenga conto dei cambiamenti che sono intervenuti da Kyoto in qua, in particolare la straordinaria, esplosiva, crescita economica dei giganti asiatici:bene, Bali è un passaggio chiave in questa direzione, non sarà la sede in cui si fa l’accordo, sarà la sede in cui parte il negoziato e sarà quindi fondamentale che da Bali scaturisca un mandato negoziale chiaro, con scadenze precise, in vista di una conclusione entro il 2009.</p>
      <p sl="it">Negli ultimi mesi il contesto mondiale è cambiato dal punto di vista politico, economico, culturale, diciamo così, dai rapporti IPCC che avranno l’ultima sintesi alla fine di questa settimana, che sarà presentata a Valencia, al Premio Nobel assegnato ad Al Gore e agli scienziati dell’IPCC .E’ cambiato davvero molto in questi mesi e si può quindi essere ottimisti, di un ottimismo critico e vigilante, diciamo così.</p>
      <p sl="it">Ecco io voglio spiegare con un’ultima battuta il senso della risoluzione che noi abbiamo predisposto e che sono sicuro domani sarà adottata a larga maggioranza da questo Parlamento:è un contributo, un contributo ai negoziatori per essere più forti in questo avvio di negoziato.Ringrazio la signora Hassi, che insieme agli altri relatori ha saputo fare una sintesi, evitare che diventasse un albero di Natale in cui c’è tutto.E’ molto finalizzato a quel negoziato e come tale noi ve lo proponiamo.</p>
    </intervention>
    <intervention id="3-250" speaker_id="28321" name="Satu Hassi" is_mep="True" mode="spoken">
      <p sl="fi">autore . – Signor Presidente, desidero esprimere il mio ringraziamento per l’eccellente livello di cooperazione con i relatori ombra dei gruppi politici nei negoziati condotti su questa risoluzione. Il cambiamento climatico è ormai una realtà e avanza più rapidamente del previsto. Un’indicazione drammatica in tal senso è quella avuta alla fine dell’estate scorsa, quando un milione di metri quadrati di ghiaccio nell’oceano Artico si è disciolto, ovvero un’area equivalente alla superficie di Finlandia, Svezia e Norvegia messi assieme. Quanto dicono gli scienziati sull’avanzamento del cambiamento climatico e sull’urgente necessità di tagliare le emissioni ha toni ancora più allarmanti. Tali indicazioni vengono inoltre confermate da informazioni preliminari sull’incontro in corso a Valencia questa settimana del gruppo intergovernativo sui cambiamenti climatici.</p>
      <p sl="fi">E’ importante che tra il protocollo di Kyoto e il successivo accordo sul clima non vi sia un periodo scoperto. Questo è il motivo per cui il trattato post-2012 deve essere pronto non più tardi del 2009. A Bali l’UE deve fare tutto quanto in suo potere per ottenere un mandato negoziale per far sì che il surriscaldamento globale rimanga contenuto entro i due gradi. A tal fine il ruolo di punta assunto dall’UE è essenziale. Noi stiamo mostrando la strada da percorrere con le misure da noi assunte per ridurre le nostre emissioni ma anche con il coordinamento di negoziati internazionali. E’ importantissimo coinvolgere tutti i paesi industrializzati, compresi gli Stati Uniti, sebbene ciò non sarà sufficiente per salvare il clima. Parimenti importante sarà far sì che le grandi economie emergenti come Cina e India accettino delle limitazioni sull’aumento delle rispettive emissioni. Qui sta forse la sfida più difficile nella storia della diplomazia internazionale. Dobbiamo comprendere che se Cina, India e altre economie simili accettano delle limitazioni alle rispettive emissioni, ciò significherà un enorme cambiamento nel loro modo di pensare e di agire. Per questo dobbiamo essere preparati a dare loro qualcosa in cambio. In altre parole dobbiamo anche fornire un’assistenza finanziaria per la diffusione in questi paesi di tecnologie pulite e compatibili con il clima.</p>
      <p sl="fi">Vorrei ricordare a tutti che Nicholas Stern ha calcolato che per proteggere il clima sarebbe necessario ogni anno l’1% del PIL globale. Dopo la seconda guerra mondiale gli Stati Uniti hanno destinato il 2% del loro PIL agli aiuti del piano Marshall. Dopo la guerra era importante avviare la ricostruzione tuttavia oggi è ancora più importante evitare una catastrofe paragonabile che deriverebbe dal cambiamento climatico. Dobbiamo pertanto essere pronti a pagare per salvaguardare il clima.</p>
    </intervention>
    <intervention id="3-251" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signor Presidente, signora Commissario, onorevoli deputati, si sta avvicinando il momento in cui l’isola indonesiana di Bali accoglierà i delegati per la 13a conferenza delle parti alla Convenzione sui cambiamenti climatici, a cui si chiederà ancora una volta di utilizzare al meglio la propria esperienza e negoziare soluzioni di portata storica.</p>
      <p sl="pt">In considerazione del primo periodo di conformità con il protocollo di Kyoto, dal 2008 al 2012, i preoccupanti dati scientifici emersi nel frattempo in merito ai recenti sviluppi del cambiamento climatico sottolineano quanto sia urgente individuare una risposta collettiva ed efficace a tale sfida, in quanto è in gioco il futuro del nostro pianeta. In tale contesto Bali rappresenta l’ultima opportunità per avviare negoziati per un accordo globale e comprensivo sul regime per il clima post-2012. Siamo consapevoli delle difficoltà di questo processo.</p>
      <p sl="pt">L’Unione europea andrà a Bali con la stessa risolutezza che l’ha guidata negli ultimi 15 anni, durante i quali abbiamo assunto, senza esitazioni e ambiguità, il ruolo di leader della comunità internazionale in questa grande sfida globale. L’obiettivo principale dell’Unione europea alla conferenza di Bali sul cambiamento climatico riguarderà il processo stesso, ovvero perché prenda avvio un processo negoziale globale e completo.</p>
      <p sl="pt">Desidero inoltre informarvi che l’UE considera essenziali per creare un quadro post-2012 efficace e adeguato i seguenti fattori: in primo luogo la continuazione dello sviluppo di una prospettiva comune sul problema di come raggiungere l’obiettivo principale della convenzione; in secondo luogo il raggiungimento di un accordo sull’adozione di impegni più severi da parte dei paesi industrializzati in merito alle emissioni globali; terzo, agevolare la disponibilità di contributi nuovi, giusti ed efficaci da parte di altri paesi, con incentivi creati tramite nuovi tipi di impegni flessibili volti a ridurre l’intensità delle emissioni di gas serra associate allo sviluppo economico; quarto, espandere il mercato dell’anidride carbonica, in particolare potenziando meccanismi innovativi e flessibili; quinto, rafforzare la cooperazione nei settori della ricerca, dello sviluppo, della divulgazione, delle previsioni e della trasparenza nel settore tecnologico; infine, intensificare gli sforzi di adattamento, in particolare per quanto riguarda gli strumenti per la gestione del rischio, il finanziamento e le tecnologie.</p>
      <p sl="pt">Signor Presidente, onorevoli deputati, le cifre parlano da sole. A Kyoto siamo stati in prima linea per assumere impegni più ambiziosi di quelli iniziali e oggi l’UE e gli Stati membri hanno chiaramente definito obiettivi ambiziosi che ci confermano in prima linea nella lotta contro il cambiamento climatico. Come il Presidente in carica del Consiglio europeo ha sottolineato a New York, il cambiamento climatico costituisce innegabilmente una delle maggiori sfide che l’umanità si trova ad affrontare, e da semplice teoria è diventato motivo di preoccupazione reale e diffusa per tutti i cittadini del mondo.</p>
      <p sl="pt">Si tratta di una sfida globale che richiede una risposta globale, la cui efficacia dipenderà dall’azione collettiva della comunità internazionale. Per questo motivo insistiamo sul fatto che va fatto ogni sforzo per negoziare l’accordo comprensivo globale, come dicevo, per la Convenzione quadro delle Nazioni Unite sul cambiamento climatico, che rappresenta e deve continuare a rappresentare il quadro di riferimento essenziale e centrale per tutte le azioni e le iniziative da assumere in tale settore.</p>
      <p sl="pt">E’ pertanto giunta l’ora che gli Stati si assumano le proprie responsabilità e che svolgano un ruolo reale e proporzionato nella lotta globale contro il cambiamento climatico. Incoraggiati dalla discussione tra i capi di Stato e di governo al recente Vertice informale di Lisbona sull’Europa e la globalizzazione, che ha chiaramente indicato il cambiamento climatico tra i temi prioritari dell’UE, e anche dalle conclusioni per la preparazione del COP 23 della commissione ambiente del 30 ottobre, andremo a Bali con l’impegno di contribuire attivamente al raggiungimento di un risultato che possa tradursi in progressi concreti e visibili sul futuro del regime climatico. Bali rappresenta non la fine ma piuttosto l’inizio di un percorso, la roadmap di cui tanto si è parlato negli ultimi anni. Si tratta di una sfida complessa e difficile ma che tuttavia può essere vinta e non può essere rinviata. Dal canto suo l’UE è preparata a guidare tale sfida in quanto ciò è quello che vogliono i nostri cittadini.</p>
    </intervention>
    <intervention id="3-252" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signor Presidente, la ringrazio per l’opportunità che abbiamo avuto oggi di scambiare alcune opinioni sulla posizione che l’UE rappresenterà alla conferenza dell’ONU di Bali che si apre il 3 dicembre.</p>
      <p sl="el">La Commissione e il Parlamento europeo hanno dato un contributo decisivo all’adozione di una politica europea ambiziosa sul cambiamento climatico, assumendo un ruolo di guida sulla scena internazionale e una posizione costruttiva rispetto ai nostri partner principali tra i paesi industrializzati e quelli in via di sviluppo. Attendo con interesse di poter continuare tale stretta e fruttuosa cooperazione a Bali, dove il Parlamento sarà rappresentato da una delegazione forte.</p>
      <p sl="el">L’interrogazione presentata dalla commissione temporanea sul cambiamento climatico riguarda le questioni più importanti che verranno affrontate a Bali.</p>
      <p sl="el">Una di queste verte su come assicurarsi il sostegno dei nostri partner principali per avviare i negoziati, con l’obiettivo di concludere un accordo internazionale che punti ad assicurare la limitazione del surriscaldamento globale a 2 °C.</p>
      <p sl="el">La conferenza di Bali costituirà sicuramente una pietra miliare nello sforzo internazionale di lotta contro il cambiamento climatico. Bali costituirà il primo test concreto sulla determinazione della comunità internazionale di tradurre in azione le dichiarazioni politiche.</p>
      <p sl="el">I segni incoraggianti sono molti. Il cambiamento climatico costituisce ora una delle massime priorità in politica internazionale; una questione di cui si occupano direttamente i capi di Stato e di governo di tutto il mondo. Un mese fa il primo incontro nel suo genere organizzato dal Segretario generale dell’ONU Ban Ki-moon a New York ha inviato un messaggio molto forte: il cambiamento climatico è oggi riconosciuto da tutti i leader del mondo come una questione che impone alla comunità internazionale un’azione urgente e decisiva.</p>
      <p sl="el">Il recente incontro a Bogor ha inoltre confermato esserci una visione comune tra un numero di paesi che va via via aumentando sulla necessità di raggiungere un accordo a Bali sull’avvio dei negoziati ufficiali che portino ad un accordo sul cambiamento climatico per il periodo dopo il 2012.</p>
      <p sl="el">Finora le discussioni hanno indicato che esiste una convergenza di vedute sui punti principali da inserire nell’accordo per il periodo post-2012. Chiaramente alcuni preferirebbero dei poli tematici (riduzione, adattamento, tecnologie, finanziamento) rispetto alla fissazione dei punti principali per un accordo a Bali, che è la posizione dell’UE.</p>
      <p sl="el">Resta il fatto che l’UE è riuscita in gran parte a fissare l’agenda per la conferenza di Bali. La strategia dell’UE sul clima e l’energia, approvata dal Consiglio europeo del marzo 2007 sulla base di una mozione collegata della Commissione, ha sortito un effetto decisivo sugli obiettivi e sul livello di ambizione della conferenza di Bali nonché sull’architettura dell’accordo post-2012 sul cambiamento climatico.</p>
      <p sl="el">La strategia dell’UE ha costituito la base per una serie di discussioni multilaterali e bilaterali. Alla fine del mese l’UE discuterà la questione del cambiamento climatico tra le priorità dei Vertici UE-Cina e UE-India. Tocca ai nostri interlocutori dei paesi industrializzati dare una risposta e collaborare sugli obiettivi fissati dall’UE, agendo sempre sulla base di dati scientifici.</p>
      <p sl="el">I paesi industrializzati devono continuare a guidare l’iniziativa formulando impegni ambiziosi per la riduzione delle emissioni in termini assoluti. Disponiamo dei mezzi economici e tecnici per limitare le emissioni di gas serra. Se noi e gli altri paesi industrializzati non facciamo il primo passo, come possiamo pretendere da parte delle economie emergenti e in rapido sviluppo un’azione in tal senso, specialmente in considerazione della sua portata?</p>
      <p sl="el">Cionondimeno le previsioni sull’aumento delle emissioni a livello mondiale non lasciano dubbi che anche i paesi in via di sviluppo debbano contribuire. Non chiediamo loro di impegnarsi temporaneamente su riduzioni delle emissioni in termini assoluti. Tuttavia con il nostro aiuto i paesi in via di sviluppo devono rallentare il tasso di aumento delle loro emissioni. Pertanto su scala globale nei prossimi 10-15 anni, una volta raggiunto un picco nelle emissioni di CO2, queste potranno cominciare a diminuire in termini assoluti.</p>
      <p sl="el">Questo è il solo modo in cui possiamo mantenere l’aumento della temperatura media del pianeta entro il limite di 2 °C. In tale contesto dobbiamo focalizzarci su proposte specifiche che vadano a potenziare i finanziamenti e gli investimenti nelle tecnologie pulite e il trasferimento di queste tecnologie ai paesi in via di sviluppo.</p>
      <p sl="el">Pertanto sosteniamo l’iniziativa dei nostri ospiti indonesiani di invitare i ministri delle Finanze ad un incontro su cambiamento climatico e finanziamento che si terrà a Bali negli stessi giorni della conferenza.</p>
      <p sl="el">Se vuole mantenere il proprio ruolo guida a livello internazionale l’UE deve soprattutto conseguire risultati sul proprio territorio. La Commissione approverà il pacchetto di misure su clima ed energia all’inizio del prossimo anno e pianificherà le misure necessarie per raggiungere tali obiettivi, nella fattispecie una riduzione unilaterale delle emissioni del 20 per cento, o del 30 cento qualora si giunga ad un accordo internazionale.</p>
      <p sl="el">Tale pacchetto di misure comprenderà proposte sulla distribuzione delle responsabilità e degli obblighi dagli Stati membri al fine di migliorare il sistema comunitario di scambio delle emissioni e raggiungere gli obiettivi in termini di sorgenti energetiche rinnovabili.</p>
      <p sl="el">Le misure da prendere a livello comunitario devono inoltre contribuire a ridurre le emissioni. Un esempio sono le nostre prossime proposte su CO2 e veicoli a motore, come discusso durante la plenaria di ottobre nel Parlamento europeo.</p>
      <p sl="el">La Commissione proporrà un quadro normativo per conseguire un obiettivo comunitario di 120 g/km entro il 2012. La Commissione presenterà inoltre il quadro giuridico per la cattura e lo stoccaggio della CO2, con le necessarie garanzie in termini di protezione ambientale.</p>
      <p sl="el">Bali costituisce solo l’inizio del processo negoziale, come ha detto in precedenza il Presidente. Ora dobbiamo prepararci e ottenere il più ampio sostegno internazionale possibile per il percorso che abbiamo scelto.</p>
      <p sl="el">L’UE intensificherà i contatti bilaterali con i maggiori partner e utilizzerà al meglio i prossimi vertici nonché tutti gli incontri importanti a livello internazionale.</p>
      <p sl="el">Come ho precedentemente osservato, nonostante segni incoraggianti provenienti da tutto il mondo, permangono comunque importanti differenze di vedute. Ad esempio non vi è accordo su come combattere il cambiamento climatico e in particolare sul tipo e la natura degli obiettivi, in quanto gli Stati Uniti continuano ad opporsi ad obiettivi vincolanti.</p>
      <p sl="el">Obiettivi di questo tipo sono di fondamentale importanza se vogliamo assicurare l’efficacia del nostro accordo e il rafforzamento del mercato globale della CO2. Continueremo a cooperare con tutti i soggetti degli Stati Uniti che possono contribuire ad un cambiamento di posizione a livello federale.</p>
      <p sl="el">Negli stessi Stati Uniti è in corso un dibattito molto vivace sulla lotta al cambiamento climatico. Da varie parti degli Stati Uniti riceviamo un messaggio chiaro nonché richieste per un’azione decisiva in preparazione della conferenza di Bali.</p>
      <p sl="el">Tramite i vari contatti di questo Parlamento con i colleghi di altri parlamenti in tutto il mondo e con rappresentanti del mondo industriale e della società civile, contiamo sul sostegno del Parlamento europeo per promuovere gli obiettivi ambiziosi dell’UE relativi al cambiamento climatico.</p>
      <p sl="el">Tale sostegno è necessario perché i nostri sforzi possano rafforzare la cooperazione internazionale sul cambiamento climatico.</p>
      <a text="(Applausi)"/>
    </intervention>
    <intervention id="3-254" speaker_id="4260" name="Eija-Riitta Korhola" is_mep="True" mode="spoken">
      <p sl="fi">a nome del gruppo PPE-DE . – Signora Presidente, prima di tutto vorrei ringraziare sinceramente l’onorevole Hassi per il suo contributo alla risoluzione. E’ chiaro che questa sarà forse una delle conferenze più importanti, se non la più importante, sul cambiamento climatico. Purtroppo le ultime cinque conferenze non hanno registrato grandi progressi. E’ giunta finalmente l’ora decidere misure concrete per il periodo post-2012.</p>
      <p sl="fi">L’elemento comune di tutte le conferenze precedenti è che, invece di segnare delle svolte reali, come UE abbiamo sì riscosso approvazione per il ruolo guida esercitato nelle azioni unilaterali da noi promosse e nelle nostre aspirazioni in materia ambientale, ma solo per tirare avanti per un altro anno. Il problema è che sono urgentemente necessarie misure globali per quello che è un problema climatico globale, sebbene appaia difficile addivenire a tali misure. Ad esempio un anno fa la conferenza di Nairobi non ha dato alcuna indicazione sul possibile impegno da parte dei nuovi paesi importanti per la riduzione delle emissioni a partire dal 2013. Abbiamo dovuto pertanto sperare che i negoziati al di fuori del quadro del protocollo di Kyoto portassero a riduzioni delle emissioni tra i soggetti inquinanti più grandi del mondo, ovvero Stati Uniti, Cina, India e Russia.</p>
      <p sl="fi">Forse la sfida più tangibile per i paesi in via di sviluppo è l’idea di solidarietà. Ad un certo punto nessuno avrebbe potuto prevedere sino a qual punto le emissioni avrebbero iniziato ad aumentare e ora circa la metà di tutte le emissioni provengono dai paesi in via di sviluppo, principalmente Cina e India. Naturalmente i cittadini di questi paesi hanno il diritto di veder crescere la propria economia ma è comunque interesse di tutti che si tratti di una crescita la più pulita possibile. La situazione negoziale è pertanto complicata, come del resto anche il lato pratico della questione. Le aziende che operano a livello globale potrebbero essere tentate di continuare ad investire in quei paesi dove non esistono norme ambientali adeguate o limiti per le emissioni. Tuttavia non c’è solidarietà per le popolazioni dei paesi in via di sviluppo se si va ad inquinare l’ambiente in cui vivono. Inoltre spostare le emissioni non vuol dire ridurle. Il risultato di tutto ciò è che tre emissioni su quattro stanno aumentando rapidamente. Partendo da tali presupposti dove si può andare? Ci sarà tempo per disaccoppiare la produzione industriale dalle restrizioni paesi-specifiche per elaborare invece un sistema mondiale per i settori industriale e un’economia internazionale dell’anidride carbonica? Le priorità devono essere quelle del contenuto energetico, dell’ecoefficienza e delle tecnologie a basse emissioni e del loro sviluppo.</p>
    </intervention>
    <intervention id="3-255" speaker_id="28308" name="Elisa Ferreira" is_mep="True" mode="spoken">
      <p sl="pt">a nome delgruppoPSE . – Signor Presidente in carica del Consiglio, signor Commissario, onorevoli colleghi, vorrei iniziare congratulandomi sinceramente con la relatrice onorevole Hassi per il testo di apertura e per la capacità dimostrata di produrre impegni su tale complessa questione.</p>
      <p sl="pt">Il testo in votazione riflette il sincero sforzo fatto dei vari gruppi politici per inviare a Bali un messaggio chiaro, efficace e di mobilitazione. Si tratta dell’unico modo per assicurare che vi siano le condizioni per raggiungere l’obiettivo centrale, che è quello di trasformare l’incontro di Bali nel punto di partenza perché tutte le parti a livello globale assumano impegni politici chiari e quantificabili per la lotta contro il cambiamento climatico entro il 2009.</p>
      <p sl="pt">Tutti abbiamo dovuto fare sacrifici e adattamenti. L’obiettivo sarà stato raggiunto se il testo otterrà un’ampia approvazione parlamentare, perché ciò darebbe agli occhi del mondo una legittimazione democratica allo spirito pionieristico dell’UE sui temi ambientali e climatici. Tuttavia tale spirito pionieristico comporta ulteriori responsabilità, in particolare per quanto riguarda la qualità delle specifiche proposte presentate, che devono prevedere sia riduzioni che adattamenti. Occorre tenere presente in particolare il fatto che i maggiori costi di adattamento ricadono attualmente sulle regioni più povere del mondo e che meno hanno contribuito al problema e che sono meno attrezzate per risolverlo. Le proposte devono far sì che le varie responsabilità internazionali in termini di riduzione siano distribuite in modo equo, proporzionale e leale.</p>
      <p sl="pt">Gli impegni in materia ambientale dovranno essere adattati in base al processo di sviluppo a cui hanno diritto anche i paesi e le regioni più poveri, che comprende l’accesso ai normali standard di benessere e di comfort, sia per i paesi meno sviluppati sia per le enormi popolazioni delle economie emergenti. Se da un lato l’approccio pionieristico europeo rappresenta un dovere, esso deve cionondimeno essere visto anche come un’opportunità per ottenere vantaggi comparativi in termini di innovazione e di tecnologie collegate all’ambiente. Ciò sarà possibile solo se le considerazioni e gli impegni di carattere ambientale verranno gradualmente a costituire la regola alla base dell’economia globale. Diversamente le buone pratiche dell’UE costituirebbero una distorsione della concorrenza e contrarierebbero i cittadini.</p>
      <p sl="pt">In tale contesto il Parlamento formula il suggerimento pratico in base al quale gli impegni nazionali devono essere integrati dalla valutazione di possibili impegni settoriali globali con l’obiettivo di creare criteri di valutazione e buone pratiche accettate a livello internazionale per tutti i settori industriali e dei servizi che partecipano alla concorrenza internazionale. Si tratta di un programma molto ambizioso ma l’UE deve assumersi le responsabilità che corrispondono al suo ruolo di leader positivo che è così importante per la sopravvivenza del pianeta.</p>
    </intervention>
    <intervention id="3-256" speaker_id="28127" name="Lena Ek" is_mep="True" mode="spoken">
      <p sl="sv">a nome del gruppo ALDE. – Signora Presidente, signor Ministro, signor Commissario, l’inizio dei negoziati a Bali in dicembre di quello che sarà il nuovo accordo di Kyoto è naturalmente estremamente importante. Il Parlamento si sta preparando attraverso questa discussione e una risoluzione e anche il Consiglio si è preparato con una risoluzione. Quello che ancora manca mi pare è una cooperazione chiara tra le varie istituzioni dell’UE. Questa è una grande responsabilità della Presidenza portoghese. A Bali l’Unione europea deve parlare con una voce sola.</p>
      <p sl="sv">Un elemento importante è vedere come la situazione nei paesi in via di sviluppo può essere gestita e come essi sapranno coniugare sviluppo economico e tecnologie ecocompatibili. Hanno bisogno della nostra assistenza, non solo a parole, ma anche in denaro, nello sviluppo di metodi e nell’accesso alle nuove tecnologie. Dobbiamo concentrare i nostri sforzi su varie aree politiche e cambiare gli aiuti in modo che siano anch’essi clima-compatibili.</p>
      <p sl="sv">Parte della soluzione dipende anche dal secondo punto a cui volevo accennare, quello del patrimonio boschivo. Oggi vaste aree sono soggette a distruzione e tutti sappiamo cosa ciò significhi per il clima. Tali distruzioni sono anche catastrofiche per coloro che vivono nelle aree colpite, dato che così vengono meno i loro mezzi di sussistenza. Occorre sviluppare un metodo di lavoro in base al quale paghiamo i paesi in via di sviluppo e le normali famiglie perché sorveglino e si occupino delle aree forestali. La sostenibilità della produzione è molto importante. Una foresta completamente vergine è positiva dal punto di vista della biodiversità ma una foresta in putrefazione emette grandi volumi di gas metano. Ciò che occorre è una foresta viva il cui prodotto finale venga gestito in modo da catturare la CO2 e altri gas serra.</p>
      <p sl="sv">Quello di Bali sarà un incontro grande, difficile e caotico. Il meglio che possiamo fare è prepararci bene in modo da avere un buon inizio dei negoziati. A tal fine questa discussione rappresenta un ottimo strumento tuttavia occorre anche prepararsi assieme con i nostri amici tramite un forte dialogo transatlantico e un dialogo con Cina e India. Sappiamo che 25 Stati da soli emettono l’83 per cento dei gas che devono cessare e, signor Commissario, signor Ministro, i veri amici sono quelli che non si limitano ai convenevoli ma che ti ascoltano.</p>
    </intervention>
    <intervention id="3-257" speaker_id="28114" name="Liam Aylward" is_mep="True" mode="spoken">
      <p sl="en">a nome del gruppo UEN .– Signora Presidente, anch’io desidero congratularmi con l’onorevole Hassi per il suo lavoro e il contributo alla discussione.</p>
      <p sl="en">Vorrei congratularmi anche con Al Gore, l’ex Vicepresidente degli Stati Uniti, per il Nobel per la pace recentemente assegnatogli per il prezioso lavoro svolto nel sottolineare l’esigenza di un’azione internazionale per fermare il cambiamento del clima.</p>
      <p sl="en">L’assegnazione di questo premio costituisce un riconoscimento internazionale che il cambiamento del clima è in cima all’agenda politica internazionale. E’ giunta l’ora di un’azione internazionale in modo che tutti possiamo assicurare assieme che le emissioni di biossido di carbonio vengano notevolmente ridotte nell’immediato futuro. Pertanto appoggio pienamente gli impegni assunti dell’UE, i cosiddetti 20/20 e 50/50, per la riduzione delle emissioni di anidride carbonica.</p>
      <p sl="en">Bali costituisce una reale opportunità per concordare un mandato ufficiale e un quadro per assicurare impegni chiari e fermi a livello internazionale per il periodo post-2012.</p>
      <p sl="en">Che a Bali si pongano le fondamenta e si tracci la roadmap in base ad una visione condivisa, impegni fermi da parte dei paesi inutilizzati, l’espansione del ricorso ai mercati dell’anidride carbonica, il rafforzamento della cooperazione nella ricerca tecnologica e nella riduzione della deforestazione. Non dimentichiamo inoltre che l’UE deve ottenere risultati al suo interno per poter dare l’esempio agli altri.</p>
      <p sl="en">Pertanto attendo con interesse la proposta che il Presidente Pöttering presenterà a febbraio su come quest’Aula, il Parlamento europeo, possa anch’esso ridurre le proprie emissioni di anidride carbonica.</p>
    </intervention>
    <intervention id="3-258" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signora Presidente, è ormai pratica comune nell’Unione europea, come abbiamo ascoltato oggi dal Presidente in carica del Consiglio, parlare del ruolo europeo di leader nello sforzo internazionale contro il cambiamento climatico. Se torno con la mente a marzo e alle decisioni assunte in occasione del Vertice per fissare gli obiettivi di una riduzione del 20% delle emissioni di CO2 , di un aumento del 20% dell’efficienza energetica e di una quota di energie rinnovabili del 20% entro il 2020, sembra effettivamente potersi parlare di un ruolo di leader .</p>
      <p sl="de">Trovo altamente deplorevole che i negoziati con gli Stati membri sul pacchetto energetico non abbiano compiuto abbastanza progressi da consentirci di sostenere con i fatti tali decisioni del Vertice a Bruxelles prima della conferenza di Bali. Se i paesi con i quali l’UE intende negoziare a Bali osservano la situazione europea e notano quanto siano difficili i negoziati con gli Stati membri sull’efficienza energetica e le energie rinnovabili, essi vedranno che l’intera questione ha rasentato la tragedia. Ritengo che sia un segno di cattivo auspicio chiedere, come facciamo noi, passi da gigante sulla scena mondiale per poi procedere in punta dei piedi a casa nostra. Nel caso nostro non si tratta di una mancanza di tecnologie. Il nostro problema è che ci manca totalmente il coraggio politico di intervenire sui cambiamenti marini discussi in marzo nelle nostre politiche sulle energie e sulle risorse.</p>
      <p sl="de">Devo dire che, quando è stata adottata la relazione Reul durante l’ultima tornata nella plenaria, ho appreso con sgomento che eravamo tornati a discutere di carbone e di opzioni di energia nucleare e mi vergogno profondamente che ora gli europei offrano ai paesi africani energia nucleare come una soluzione ai problemi del clima. Ritengo che alcuni europei siano usciti di senno.</p>
    </intervention>
    <intervention id="3-259" speaker_id="28977" name="Roberto Musacchio" is_mep="True" mode="spoken">
      <p sl="it">a nome del gruppo GUE/NGL .– Signora Presidente, arriva in quest’Aula un testo che è il frutto di un lavoro collettivo della commissione clima. Questa commissione, costruita ad hoc con un mandato di grande importanza, ha realizzato importanti iniziative di ascolto e di confronto e ha predisposto uno strumento utile a che l’Europa possa giocare un ruolo importante nella tredicesima Conferenza tra le parti di Bali.</p>
      <p sl="it">Il cuore della politica proposta è chiaro e forte.Occorre un approccio politico, multilaterale, che si fondi sull’ONU, che assuma l’IPCC e prospetti forti cambiamenti non solo tecnologici ma anche di modello sociale.Occorrono trasferimenti di tecnologie, cooperazione, una nuova logica ambientale e dello sviluppo.I 3,20% proposti da Commissione e Consiglio sono in tal senso solo l’avvio, anche se positivo.Occorre pensare in grande e verso il futuro e del futuro francamente non è certo il ritorno a tecnologie del passato, vecchie, pericolose, non condivise come il nucleare.</p>
      <p sl="it">Occorre anche cominciare a pensare a proposte innovative che noi stessi abbiamo avanzato nel dibattito parlamentare e che ora sono riprese con maggiore autorevolezza da personalità importanti come la Cancelliera signora Merkel.Parlo del calcolo pro capite delle emissioni, che insieme all’onorevole Vittorio Prodi abbiamo proposto, che è molto importante di fronte alla realtà che ci dice che oggi c’è una diseguaglianza nelle emissioni e che bisogna ridurle tutte in modo egualitario.</p>
    </intervention>
    <intervention id="3-260" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, desidero fare le seguenti considerazioni a nome del mio collega onorevole Hans Blokland.</p>
      <p sl="nl">Per iniziare devo ringraziare assai calorosamente l’onorevole Satu Hassi per l’importante lavoro da lei svolto per arrivare alla risoluzione che è sotto i nostri occhi. In vista della prossima conferenza sul cambiamento climatico di Bali è importante registrare nel modo più sintetico possibile la posizione del Parlamento europeo, e proprio questo ha fatto l’onorevole Satu Hassi.</p>
      <p sl="nl">Ora che l’Unione europea si sta concentrando fortemente su una politica ambientale, è giunto il momento che si mobilitino anche altre parti del mondo, inclusi i paesi che non hanno ancora ratificato l’accordo di Kyoto. A Bali l’Unione europea deve dimostrare le proprie credenziali di leader , non con un atteggiamento di superiorità ma in uno spirito di cooperazione.</p>
      <p sl="nl">Guardo alla conferenza di Bali come ad una perfetta opportunità per tutti noi di sederci assieme ad un tavolo e di considerare le azioni da intraprendere sulla politica per il clima dopo il 2012. Ciò richiederà sforzi congiunti in tutto il mondo atti a salvaguardare la qualità del mondo e il nostro futuro.</p>
    </intervention>
    <intervention id="3-261" speaker_id="1038" name="Karl-Heinz Florenz" is_mep="True" mode="spoken">
      <p sl="de">Signora Presidente, mi consenta di dare un caloroso benvenuto al Commissario Stavros Dimas. Attendiamo con interesse le discussioni che avremo assieme a Bali sul cammino che l’Europa intende seguire in tema di politica sul clima.</p>
      <p sl="de">Nella ricerca di una politica sul clima vedo una sfida per tutti noi. Non si tratta di una questione riservata ad ambientalisti sognatori o a commercianti liberali ma una sfida alla quale dobbiamo rispondere tutti assieme e questo è proprio quello che la commissione temporanea sul cambiamento climatico sta facendo. Non tutti apprezzano ancora questo fatto ma tuttavia l’inizio è stato buono.</p>
      <p sl="de">Bali costituisce una pietra miliare, su questo non ci sono dubbi. Un buco dopo Bali sarebbe anche un buco post-Kyoto e costituirebbe un disastro, non solo per l’ambiente ma anche in termini di politica economica in quanto l’industria non può investire se non dispone di dati reali. Si tratta anche di capire a che punto siamo e che cosa possiamo effettivamente offrire a Bali, in quanto dobbiamo avere qualcosa da offrire, altrimenti non possiamo pretendere che altri continenti si aggiungano a noi in uno sforzo comune per risolvere il problema.</p>
      <p sl="de">Per questo motivo è opportuno e giusto che qui ci impegniamo a fare offerte. 20% per tre significa molto e saremmo felici di centrare tali obiettivi. Sicuramente vedo ancora grossi ostacoli davanti a noi ma penso che ce la faremo. Inoltre, proprio perché dobbiamo dare il buon esempio, penso che perverremo ad una politica estera ambientale europea che contribuisca anche a dare una risposta alle questioni che ci poniamo, come ad esempio perché si verificano questi giganteschi incendi nel pianeta che producono più CO2 di tutte le centrali elettriche europee messe assieme.</p>
      <p sl="de">Penso che l’Europa debba impegnarsi su questo e in tal senso siamo a buon punto, cosicché i cittadini americani degli Stati Uniti – non necessariamente attraverso il loro governo – siano spinti a fare anche loro un passo in avanti. Questa è esattamente la direzione in cui ci stiamo muovendo. Considero il cambiamento climatico come un’opportunità economica d’oro. Se non la cogliamo noi lo faranno sicuramente altri.</p>
    </intervention>
    <intervention id="3-262" speaker_id="2062" name="Riitta Myller" is_mep="True" mode="spoken">
      <p sl="fi">Signora Presidente, la credibilità della leader ship mostrata dall’Unione europea nel settore della politica sul clima si misurerà a dicembre a Bali. Il risultato dovrà essere una volontà globale che si concretizzi in un chiaro mandato per evitare l’aumento della temperatura del pianeta di oltre due gradi. L’Unione europea ha già assunto le proprie decisioni. Il raggiungimento dell’obiettivo tuttavia richiederà l’impegno di tutti paesi industrializzati, ad esempio degli Stati Uniti e dall’Australia, in termini di riduzioni quantitative delle emissioni.</p>
      <p sl="fi">Non possiamo più permetterci di discutere come abbiamo fatto finora se tali obiettivi vadano conseguiti tramite uno sviluppo tecnologico o tramite la fissazione di obiettivi vincolanti. Occorrono entrambi. Tuttavia solo obiettivi vincolanti e obiettivi in termini di emissioni che siano opportunamente severi faranno sì che le aziende passino a tecnologie più pulite e più rispettose dell’ambiente. Occorre ricordare, come è già stato detto qui, che se vogliamo che tutte le parti adottino il trattato occorre solidarietà, specialmente nei confronti dei paesi in via di sviluppo, che sono quelli che si trovano nella situazione più difficile. Abbiamo tuttavia bisogno anche di raggiungere una chiara posizione negoziale con i paesi in via di sviluppo, come Cina e India, in merito a riduzioni quantitative delle emissioni per il futuro.</p>
      <p sl="fi">Vorrei ringraziare ancora una volta tutti coloro i quali sono stati coinvolti nell’elaborazione di questa risoluzione per il Parlamento, in particolare l’onorevole Hassi e i negoziatori dei vari gruppi. Il vostro è stato un ottimo lavoro.</p>
    </intervention>
    <intervention id="3-263" speaker_id="28370" name="Vittorio Prodi" is_mep="True" mode="spoken">
      <p sl="it">Signora Presidente, onorevoli colleghi, un saluto al Commissario Dimas, che sarà in prima linea a Bali. Il riscaldamento globale è un problema urgente, gravissimo, veramente globale e che richiede urgentemente un consenso globale.Per questo debbono essere da subito avanzate delle proposte di disciplina delle emissioni di gas a effetto serra che abbiano un carattere di equità e di condivisione superiori a quelle del protocollo di Kyoto, basato sul principio del grandfathering , cioè “chi ha più inquinato può continuare ad inquinare di più”.Questo non è accettabile.</p>
      <p sl="it">Per questo che io credo che si debba fare una proposta più ardita.Ho proposto un emendamento, come è già stato ricordato, che come slogan può essere riassunto come “una persona, un diritto di emissione” e questo è stato suggerito dal professor Lutz tedesco e anche accolto dalla Cancelliera Merkel.</p>
      <p sl="it">Riconoscendo ad ogni persona un diritto pari di comportamento, di accesso alle risorse naturali, è importante che il Parlamento accompagni questo processo che nel meccanismo di scambio delle emissioni potrebbe canalizzare verso i popoli in via di sviluppo una quantità di risorse di ordine di grandezza superiori a quelli della cooperazione internazionale e più controllabili.Tra l’altro anche dietro a un impegno di rispettare i depositi di carbonio, come le foreste equatoriali.</p>
      <p sl="it">Il principio di equità dovrà garantire una base, proprio per una gradualità che debba partire da una base per arrivare a dati che sarà possibile emettere nel 2050. Quindi il grandfathering dovrà essere gradualmente diminuito in modo molto determinante.E’ proprio per questa gravità di urgenza che noi dobbiamo aprire proprio le attività in modo da arrivare rapidamente a questo risultato finale.</p>
    </intervention>
    <intervention id="3-264" speaker_id="4524" name="Caroline Lucas" is_mep="True" mode="spoken">
      <p sl="en">Signora Presidente, una delle strategie più efficaci a cui l’UE può ricorrere a Bali è quella di dare l’esempio. Il primo strumento di una nuova normativa europea sul clima presentato in occasione del Consiglio di marzo e che ancora deve essere approvato è l’inserimento del settore aereo nel sistema dello scambio delle quote di emissione. Pertanto il risultato di tale processo è di vitale importanza non solo in sé ma anche quale segnale per gli altri partecipanti della conferenza di Bali sulla reale volontà dell’UE di mantenere i propri impegni sul cambiamento climatico.</p>
      <p sl="en">Finora occorre francamente dire che le prospettive sono abbastanza cupe. L’iniziale proposta della Commissione è disperatamente debole e il fatto che il Consiglio non sia stato in grado di raggiungere un mandato comune per un accordo in prima lettura costituiscono messaggi estremamente negativi. Sollecito pertanto il Consiglio e la Commissione ad alzare notevolmente e rapidamente la posta.</p>
      <p sl="en">Il successo a Bali dipende anche in modo determinante dal fatto che un eventuale nuovo accordo sia fondato su un principio di equità. Per questo motivo le proposte devono basarsi sulla convergenza verso diritti di emissione uguali pro capite, ad esempio secondo il metodo noto come “riduzione e convergenza”. Sollecito il Consiglio e la Commissione a seguire tale approccio.</p>
      <p sl="en">Infine vorrei mettere in guardia contro un eccessivo affidamento sui meccanismi di compensazione dell’anidride carbonica. Come indicato memorabilmente da un collega, le compensazioni delle emissioni di anidride carbonica sono utili quanto una campagna antifumo che paghi uno in un paese in via di sviluppo perché smetta di fumare mentre tu continui a fumare. Ciò è irresponsabile e assolutamente inefficace.</p>
    </intervention>
    <intervention id="3-265" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signora Presidente, signor Commissario, il mandato della conferenza di Bali è quello di promuovere un quadro post-2012 che sia ambizioso e realistico. Non vi sono spazi per ulteriori ritardi. La questione del surriscaldamento del pianeta deve essere affrontata immediatamente e in modo drastico. Ecologia ed economia possono e devono coesistere.</p>
      <p sl="el">I benefici che ne deriveranno supereranno di gran lunga i costi finanziari. Tuttavia ciò richiede un accordo ampio con specifici impegni per ridurre le emissioni, e non solo buone intenzioni. Occorrono impegni per combattere le emissioni causate da trasporto aereo e marittimo internazionale. Vi è la necessità di catturare i gas serra tramite una gestione sostenibile del patrimonio boschivo e il cambiamento delle norme di produzione e nei consumi, nonché tramite l’impiego del territorio.</p>
      <p sl="el">Tuttavia per poter fare questo la Commissione deve ricordare gli obiettivi dimenticati di una forte promozione delle fonti di energie rinnovabili. La Commissione deve promuovere obiettivi più ambiziosi e dimostrare una volontà politica più forte.</p>
      <p sl="el">Questo è quanto ci attendiamo, Commissario Dimas.</p>
    </intervention>
    <intervention id="3-266" speaker_id="28291" name="Romana Jordan Cizelj" is_mep="True" mode="spoken">
      <p sl="sl">L’Unione europea è leader mondiale nella lotta contro il cambiamento climatico e nello sviluppo di nuove tecnologie ecocompatibili. Ma per quanto ancora? La consapevolezza di un’esigenza di ridurre l’impatto umano sull’ambiente naturale cresce in un gran numero di paesi. A ciò fanno seguito strategie, piani e misure, anche nei paesi in cui la protezione ambientale non costituiva, fino a poco tempo fa, una priorità.</p>
      <p sl="sl">Si prenda ad esempio la Cina, che recentemente ha ricevuto la visita di una delegazione della commissione temporanea sul cambiamento climatico che aveva l’obiettivo conoscere la situazione in quel paese. Sebbene, quale paese in via di sviluppo, non sia tenuta ai sensi del protocollo di Kyoto a ridurre le proprie emissioni di gas serra, la Cina sta acquistando consapevolezza del problema del surriscaldamento del pianeta e ha già iniziato ad agire, adottando un programma nazionale in cui, tra le altre cose, si è prefissa una lunga serie di ambiziosi obiettivi.</p>
      <p sl="sl">Tutto ciò dimostra che l’Europa non può dormire sugli allori se vuole mantenere la propria influenza a livello mondiale. Pertanto invito la delegazione che andrà a Bali a rappresentare la posizione dell’Europa in tema di lotta contro il surriscaldamento globale in modo conseguente e parlando con una sola voce. Sono del parere che una riduzione sufficiente del surriscaldamento sia possibile solo se riusciamo ad istituire un mercato globale dell’anidride carbonica. I prezzi, vale a dire il denaro, costituiscono un meccanismo estremamente efficace nella società umana per raggiungere dei traguardi.</p>
      <p sl="sl">Nel tentativo di raggiungere un accordo su misure globali non possiamo dimenticare l’attuazione dei nostri stessi obiettivi. Dobbiamo sviluppare rapidamente nostre politiche e continuare ad innovare nei settori energetico, dei trasporti e in altri che pure producono emissioni di gas serra. Solo tramite un’effettiva e corretta attuazione internamente potremo avere successo nei nostri negoziati e nella cooperazione con i paesi terzi.</p>
      <p sl="sl">Mi auguro che la delegazione che andrà a Bali riuscirà a presentare con efficacia le posizioni esposte nella nostra risoluzione.</p>
    </intervention>
    <intervention id="3-267" speaker_id="4558" name="Dorette Corbey" is_mep="True" mode="spoken">
      <p sl="nl">Signora Presidente, il mese prossimo a Bali l’Unione europea dovrà esercitare tutto il proprio peso politico per far sì che questa conferenza abbia successo. A tal fine ci occorre il sostegno dei paesi in via di sviluppo e anche di paesi come Cina e India. Finora tali paesi hanno contribuito molto poco sulla questione climatica tuttavia anch’essi patiscono seriamente le ripercussioni di tale fenomeno. L’Europa deve offrire il proprio aiuto a quei paesi rivolgendosi a loro in modo che essi possano procedere agli adattamenti imposti dal cambiamento climatico e noi dobbiamo investire nel trasferimento delle tecnologie.</p>
      <p sl="nl">Penso ottimisticamente che nel 2009 potremo veramente rimboccarci le maniche e concludere un buon accordo che anche gli Stati Uniti potrebbero sottoscrivere. Tuttavia se il resto del mondo non segue l’Europa e se non è d’accordo su obiettivi vincolanti, ci occorrerà un piano B e addirittura un piano C.</p>
      <p sl="nl">Il piano B sarebbe quello fissare a livello mondiale degli obiettivi di riduzione in ogni settore industriale e, se anche questo non funzionasse, un piano C dovrebbe imporre dazi sulle importazioni dei prodotti di paesi che rifiutano di attuare la politica sul clima.</p>
      <p sl="nl">La soluzione proposta è buona e merita il nostro pieno sostegno. Mi congratulo con l’onorevole Satu Hassi e i relatori ombra.</p>
    </intervention>
    <intervention id="3-268" speaker_id="28345" name="David Hammerstein" is_mep="True" mode="spoken">
      <p sl="es">Signora Presidente, un livello di emissioni pro capite medio è stato proposto per tutti ma occorre tuttavia sapere che ciò che può essere equo in termini sociali può rivelarsi impossibile in termini ecologici.</p>
      <p sl="es">Gli obiettivi ambientali devono comprendere paesi come Cina e India, devono comprendere un principio di equità. Tuttavia la convergenza ambientale tra nord e sud deve realizzarsi rapidamente, con un livello di emissioni molto basso se vogliamo che costituisca una misura efficace e non invece uno specchietto per le allodole.</p>
      <p sl="es">Allo stesso tempo dovremmo prendere in considerazione possibili misure di ordine fiscale e commerciale per rallentare gli scambi commerciali sia di prodotti altamente inquinanti sia di prodotti fabbricati impiegando tecnologie non pulite.</p>
      <p sl="es">Una protezione di questo tipo del clima esterno può costituire la risposta da parte dell’Unione europea all’aumento delle emissioni dei nostri prodotti che provengono dal sud del mondo e ci dà la possibilità di raccogliere il gettito generato e investirlo in tecnologie pulite sempre nei paesi del sud del mondo.</p>
    </intervention>
    <intervention id="3-269" speaker_id="37008" name="Jens Holm" is_mep="True" mode="spoken">
      <p sl="sv">Presto decideremo come potremo combattere il surriscaldamento globale dopo il 2012 quando l’accordo di Kyoto giungerà a scadenza.</p>
      <p sl="sv">Disponiamo di un’ottima base. Dobbiamo raggiungere una riduzione che arrivi anche all’80% entro il 2050, occorre un’assistenza per i paesi in via di sviluppo per far sì che riducano le loro emissioni, misure contro l’industria delle carni, a cui è imputabile quasi un quinto delle emissioni globali di gas serra, una normativa più flessibile sui brevetti che agevoli la diffusione delle tecnologie verdi, una certificazione dei biocombustibili per evitare che entrino in conflitto con le forniture alimentari e una conservazione del patrimonio forestale del mondo. Come è già stato detto, è tutto meraviglioso.</p>
      <p sl="sv">Quello che manca, e quanto dobbiamo fare in futuro, sono iniziative contro i flussi di traffico all’interno dell’UE che sono in costante aumento, sussidi comunitari e il fatto che i mercati tendono a ricevere un trattamento prioritario quando l’UE legifera e attua norme in materia.</p>
      <p sl="sv">Vi sono undici emendamenti che per la maggior parte giudico buoni e che rafforzano il punto trainante della risoluzione, che è quello che sono i paesi ricchi che sono responsabili del cambiamento climatico e che pertanto devono prendere l’iniziativa con riduzioni radicali.</p>
      <p sl="sv">Mi preoccupa l’emendamento n. 7, che punta ad usare l’energia nucleare per combattere l’effetto serra. Non dobbiamo sostituire un problema ambientale con nuovi problemi.</p>
    </intervention>
    <intervention id="3-270" speaker_id="4276" name="Anders Wijkman" is_mep="True" mode="spoken">
      <p sl="sv">Signora Presidente, sono passati quasi 15 anni dalla firma della convenzione sul clima in occasione della conferenza di Rio e tuttavia le emissioni dannose per il clima aumentano oggi più rapidamente di sempre. Ciò dimostra quanto insufficiente sia stata finora la cooperazione internazionale.</p>
      <p sl="sv">L’UE deve continuare ad assumere una responsabilità in prima linea adottando iniziative a livello interno – qualsiasi cosa, da requisiti più severi per le automobili di domani ad un aumento degli aiuti per le fonti alternative di energia. Tuttavia un’azione a livello interno non basta. L’onorevole Florenz ha chiesto cosa possiamo offrire al resto del mondo. E’ una bella domanda. Penso che possiamo offrire tre cose. La prima sono tecnologie pulite ecocompatibili per tutti paesi in via di sviluppo che si trovano in una fase di modernizzazione, non da ultimi Cina e India. Hanno pieno diritto allo sviluppo che stanno attraversando ma non devono ripetere i nostri errori. La fornitura di un aiuto sul piano tecnologico e delle conoscenze deve costituire una priorità del bilancio comunitario. Ci guadagnano loro ma ci guadagniamo anche noi.</p>
      <p sl="sv">E’ parimenti importante che noi accettiamo le nostre responsabilità storiche e forniamo un sostegno in termini di misure di adattamento a tutti i paesi a basso reddito che saranno grandemente colpiti da tempeste, alluvioni e siccità prolungate. Le riserve finanziarie fin qui accumulate tramite vari fondi di adattamento e la recente iniziativa della Commissione “Alleanza per il clima” non bastano perché di portata risibilmente limitata. Le esigenze sono superiori di centinaia di volte.</p>
      <p sl="sv">Terzo, come sottolineato dall’onorevole Ek, è importante prestare attenzione alla funzione delle foreste, non da ultimo di quelle tropicali. Dobbiamo dare a chi ha le foreste un incentivo perché non le disboschi ma le conservi.</p>
      <p sl="sv">La politica sul clima non nasce e muore con Bali, tuttavia è chiaro che un successo a Bali migliorerebbe le possibilità di raggiungere un accordo definitivo nel 2009. Al fine di facilitare tale esito presumo che la Commissione e il Consiglio ascolteranno il Parlamento, non da ultimo in merito alla necessità di fare molto di più per la cooperazione tecnica, le misure di adeguamento e le foreste.</p>
    </intervention>
    <intervention id="3-271" speaker_id="34728" name="Matthias Groote" is_mep="True" mode="spoken">
      <p sl="de">Signora Presidente, signor Commissario, onorevoli colleghi, in occasione del Vertice di primavera i capi di Stato e di governo hanno assunto buone decisioni per la lotta contro il cambiamento climatico. Le decisioni assunte sui gas serra prevedono una riduzione del 20% dei livelli di emissione europei del 1990 entro il 2020. Al Vertice di primavera è stato inoltre deciso che l’obiettivo di riduzione sarebbe stato portato al 30% qualora altri paesi industrializzati si fossero impegnati a ridurre le rispettive emissioni di gas serra. L’UE deve pertanto fare ogni sforzo per incoraggiare altri paesi industrializzati a sottoscrivere l’accordo post-Kyoto.</p>
      <p sl="de">Vorrei inoltre riferirmi ad un altro punto specifico, ovvero quello dei trasporti, in quanto è importante inserire i trasporti nell’accordo per il post-Kyoto. Nella sola Europa i trasporti producono il 21% di tutti i gas serra. In particolare l’aviazione internazionale non rientrava nel protocollo di Kyoto in quanto l’ICAO, l’organizzazione internazionale dell’aviazione civile, aveva assicurato che vi erano progetti per la creazione di un sistema globale. Tale impegno non è stato onorato dal 1997 ad oggi e temo che stiamo ancora aspettando che il settore dell’aviazione sia inserito nel protocollo. Mi auguro che ciò possa essere fatto a Bali.</p>
    </intervention>
    <intervention id="3-272" speaker_id="28225" name="Herbert Reul" is_mep="True" mode="spoken">
      <p sl="de">Signora Presidente, onorevoli colleghi, quello del clima è un problema serio, nessuno lo nega. La questione politica è tuttavia come affrontiamo lo sforzo per risolvere il problema. Devo dire che abbiamo avuto notevoli difficoltà con la presente relazione per quanto attiene alle modalità in cui il problema viene affrontato.</p>
      <p sl="de">I problemi non si risolvono descrivendo scenari apocalittici e parlando di violazioni dei diritti umani o assumendo un tono sconsolato invece di proporre soluzioni. L’obiettivo deve essere quello di individuare soluzioni in modo realistico e obiettivo, soppesando i pro e i contro. A tale riguardo trovo deplorevole che non abbiamo dimostrato disponibilità ad ammettere valutazioni divergenti in merito alle cause delle tendenze e dei cambiamenti del clima. Sono del tutto favorevole all’inserimento di obiettivi ambiziosi ma è parimenti essenziale assicurare che siano praticabili, altrimenti la nostra politica sul clima sarà inefficace.</p>
      <p sl="de">E’ sbagliato anche stabilire dei tabù e dire che l’argomento del carbone e lo sviluppo di tecnologie con carbone pulito o il tema dell’energia nucleare sono fuori discussione e che l’unica risposta è quella delle energie rinnovabili. Tale approccio non è assolutamente adeguato ad affrontare il problema. Quanto occorre è una discussione onnicomprensiva in cui tutti gli aspetti vengono esaminati in dettaglio e nella quale noi restiamo aperti a vari strumenti e a ricevere informazioni da un’ampia gamma di fonti.</p>
      <p sl="de">Penso che dovremmo anche considerare, come parte di tale discussione, gli effetti che possiamo ottenere e con quali risorse. Come possiamo massimizzare tali effetti? Dovremmo inoltre riflettere sui costi. Penso che non dovremo solo focalizzarci sul modo in cui le visioni politiche nazionali vengono assunte ma anche considerare, come uno o due colleghi mi hanno detto, come può essere dato impulso allo sviluppo tecnologico e come questo possa essere sostenuto. Non vedo l’utilità di tenere oggi questa discussione e poi, dopo due o tre ore o due o tre giorni, discutere le strategie di Lisbona e simili nella stessa Aula. Queste due discussioni devono convergere in un’unica discussione se vogliamo combattere il cambiamento di clima e mitigarne gli effetti.</p>
      <p sl="de">A mio parere in quest’Aula c’è stata solo una limitata opportunità di dar voce alle osservazioni critiche che avevamo espresso nelle nostre deliberazioni in sede di commissione. Spero che la prossima volta, quando affronteremo la completa relazione della commissione sul cambiamento climatico, avremo la possibilità di proporre uno spettro più ampio di argomentazioni.</p>
    </intervention>
    <intervention id="3-273" speaker_id="4242" name="Karin Scheele" is_mep="True" mode="spoken">
      <p sl="de">Signora Presidente, vorrei aggiungere anche il mio ai numerosi complimenti rivolti alla relatrice per la relazione, buona e presentata in modo obiettivo, che ha anche ricevuto il sostegno di una vasta maggioranza della commissione sul cambiamento climatico. Va da sé che ci attendiamo risultati e un mandato chiaro per Bali. Ciò deve comprendere responsabilità condivise ma differenziate per le nazioni industrializzate, gli Stati con economie emergenti e i paesi in via di sviluppo.</p>
      <p sl="de">La risoluzione indica chiaramente che ci attendiamo anche dei risultati entro il 2009. Negli strumenti giuridici adottati dal Parlamento europeo – e i relatori di oggi hanno già fatto riferimento all’inserimento del settore aereo nel sistema di scambio delle emissioni nonché alle emissioni di CO2 dei veicoli a motore – dobbiamo inviare un messaggio politico molto chiaro al resto del mondo e agli altri continenti. Si tratta di una condizione essenziale se vogliamo coinvolgere tutti i paesi.</p>
    </intervention>
    <intervention id="3-274" speaker_id="28579" name="Katerina Batzeli" is_mep="True" mode="spoken">
      <p sl="el">Signor Commissario, mi consenta innanzitutto di congratularmi con lei per il suo impegno in questa importante questione internazionale del cambiamento climatico.</p>
      <p sl="el">Signora Presidente, la lotta contro il cambiamento climatico deve ispirare la creazione di un nuovo modello di sviluppo. Tale modello ridefinirà le politiche esistenti in senso favorevole ad una protezione ambientale, correlando le attività economiche con il rispetto per le risorse naturali e il benessere sociale.</p>
      <p sl="el">L’UE deve svolgere un ruolo guida e far sì che i negoziati non finiscano in un allentamento dei meccanismi flessibili del protocollo di Kyoto. L’obiettivo a Bali dev’essere un accordo in una prospettiva ambientale. L’accordo dovrebbe inoltre sfruttare le opportunità di innovazione tecnologica, di sviluppo economico e di creazione di posti di lavoro.</p>
      <p sl="el">Ad esempio il passaggio ad un’economia mondiale a basse emissioni di anidride carbonica, correlando i mercati di carbonio ai sistemi di scambio delle quote di emissione, costituirebbe un’iniziativa nella direzione giusta.</p>
      <p sl="el">La conferenza di Bali deve essere un’opportunità per formulare una proposta completa per il periodo post-2012 con obiettivi vincolanti di lungo termine.</p>
    </intervention>
    <intervention id="3-275" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signora Presidente, signor Commissario, onorevoli colleghi, questa è una discussione di indiscutibile importanza che abbiamo già tenuto con regolarità qui nel Parlamento europeo. La questione del cambiamento climatico e dei preparativi dell’Unione europea per la conferenza di Bali ha costituito un tema ricorrente durante le sessioni mensili a cui ho partecipato. Ciò evidenzia chiaramente l’importanza che giustamente il Parlamento attribuisce alla questione e anche questa mattina il cambiamento climatico era ancora una volta all’ordine del giorno in relazione alla nostra discussione sulla globalizzazione.</p>
      <p sl="pt">Nel mio discorso di apertura ho fatto cenno ai sei obiettivi fondamentali che l’Unione europea porterà alla conferenza di Bali. Si tratta di obiettivi chiari e definiti che presumo siano ben noti e sottoscritti appieno, e ovviamente il nostro obiettivo sarà quello di conseguirli tutti. Tuttavia ho inoltre detto molto chiaramente che si tratta di un processo difficile, complesso e politicamente delicato, tuttavia faremo sicuramente il massimo per raggiungere una conclusione.</p>
      <p sl="pt">Alcuni parlamentari hanno suggerito che l’UE potrebbe non essere stata, in questo processo, il leader che spesso si è vantata di essere. Non posso essere d’accordo in quanto se vi è un blocco, un’organizzazione o un’entità che ha dimostrato concretamente di avere traguardi ambiziosi, di cercare di fare progressi e di mostrare una reale preoccupazione per un problema che riguarda i nostri cittadini, ebbene è l’Unione europea. Noi abbiamo fissato i nostri obiettivi di riduzione delle emissioni che non possono essere e non sono stati eguagliati in nessun’altra parte del mondo e abbiamo inoltre fatto sforzi significativi per risparmiare energia, per investire nelle energie rinnovabili, eccetera. Dobbiamo pertanto andare fieri dei nostri sforzi e del nostro lavoro e non dobbiamo abbassare la guardia.</p>
      <p sl="pt">Infine vorrei anche dire che ho preso nota delle raccomandazioni e dei suggerimenti contenuti nella risoluzione dell’onorevole Hassi. Alcuni di tali suggerimenti sono stati richiamati dall’onorevole Ferreira e il Consiglio terrà sicuramente a mente tali raccomandazioni.</p>
    </intervention>
    <intervention id="3-276" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione .− Signora Presidente, prima di tutto vorrei ringraziare gli oratori intervenuti nella discussione di oggi per i loro positivi contributi.</p>
      <p sl="en">Vi è un crescente consenso sul fatto che siano necessari sforzi globali per vincere la battaglia contro il cambiamento climatico e che Bali debba indicare il processo e i contenuti dell’accordo sul clima per il periodo post-2012.</p>
      <p sl="en">L’Unione europea intensificherà i contatti bilaterali con i partner fondamentali per ottenere un sostegno su tale linea. Tuttavia dobbiamo anche guardare oltre Bali. Non dimentichiamo che Bali è solo l’inizio di un processo negoziale. Imboccare la giusta strada a Bali è chiaramente fondamentale, tuttavia dobbiamo moltiplicare i nostri sforzi per elaborare posizioni comuni e sviluppare soluzioni comuni con tutti i nostri partner nel corso dei prossimi mesi e anni.</p>
      <p sl="en">I Vertici UE-Cina e UE-India nonché il Vertice UE-Asia, tutti in programma questo novembre, costituiscono i passaggi successivi per creare maggiore convergenza e un maggiore slancio politico per l’accordo internazionale sul clima per il periodo post-2012.</p>
      <p sl="en">Quanto agli Stati Uniti e al Canada sarà essenziale continuare ma anche andare oltre i contatti con il governo federale. Il partenariato internazionale per il mercato del carbonio (ICAP) con Stati degli USA e province del Canada, che ho firmato a nome dell’Unione europea a Lisbona il 29 ottobre, mette assieme partner che sono attivamente impegnati nella realizzazione dei mercati del carbonio tramite sistemi obbligatori di tetti massimi e di scambio delle quote.</p>
      <p sl="en">Attendo con interesse di poter continuare a queste discussioni con gli onorevoli parlamentari in preparazione a Bali e vi ringrazio molto per il vostro sostegno.</p>
      <p sl="en">Devo sottolineare che senza il continuo appoggio del Parlamento europeo non avremmo avuto nella parte precedente dell’anno un pacchetto sull’energia e sul cambiamento climatico e senza il vostro sostegno non abbiamo neanche alcuna speranza di ottenere migliori risultati a Bali. Vi prego quindi di venire a Bali con alte ambizioni e di cercare di aiutarci, dato che sapete come farlo.</p>
    </intervention>
    <intervention id="3-277" speaker_id="4313" is_mep="True" mode="spoken" role="Presidente">
      <p sl="unknown">Nell’accingermi a chiudere la discussione comunico di aver ricevuto una proposta di risoluzione, ai sensi dell’articolo 108 paragrafo 5 del regolamento, a nome della commissione temporanea sul cambiamento climatico.</p>
      <p sl="unknown">La discussione è chiusa.</p>
      <p sl="unknown">La votazione avrà luogo domani, giovedì.</p>
    </intervention>
  </section>
  <section id="creitem33" title="10. Sviluppo della politica europea di vicinato - Situazione in Georgia (discussione)">
    <intervention id="3-279" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione degli onorevoli Raimon Obiols i Germà e Charles Tannock, a nome della commissione affari esteri, sul rafforzamento della politica europea di vicinato (2007/2088(INI)); e</p>
      <p sl="unknown">le dichiarazioni del Consiglio e della Commissione sulla situazione in Georgia.</p>
    </intervention>
    <intervention id="3-280" speaker_id="4328" name="Raimon Obiols i Germà" is_mep="True" mode="spoken" role="relatore">
      <p sl="es">Signora Presidente, ho ereditato il ruolo di correlatore di questa relazione dal collega onorevole Beglitis, che ora siede nel parlamento greco, e ho accettato con una certa trepidazione ma ora posso dire di essere molto soddisfatto del risultato raggiunto. In primo luogo grazie ai buoni rapporti di lavoro con il correlatore onorevole Tannock e anche perché ho avuto la possibilità di lavorare con un gruppo di assistenti e funzionari estremamente competenti, e infine perché nella stesura della relazione è stato raggiunto un alto livello di consenso.</p>
      <p sl="es">E’ stato inoltre possibile accettare la gran parte degli emendamenti, anch’essi sottoposti in uno spirito di consenso, e ritengo che il risultato sia soddisfacente.</p>
      <p sl="es">La relazione sostiene il documento della Commissione del dicembre 2006 sulla valutazione e sullo sviluppo futuro della politica europea di vicinato e, in considerazione del consenso raggiunto, possiamo attualmente dire che il Parlamento e la Commissione condividono la stessa idea secondo la quale il continente europeo e il Mediterraneo sono realtà interdipendenti che non possono essere viste separatamente e che la politica di vicinato offre nuovi canali per le relazioni e la cooperazione con le società che si trovano ad affrontare sfide e problemi comuni nonché importanti opportunità per un progresso comune.</p>
      <p sl="es">La relazione indica una serie di aspetti che possono rendere la politica europea di vicinato quanto più forte e ambiziosa possibile. Passerò brevemente in rassegna cinque di questi aspetti.</p>
      <p sl="es">In primo luogo il principio di un ampio sistema di politiche all’interno di un quadro di differenziazione, un principio di differenziazione, in modo che la politica europea di vicinato non venga vista come una prassi standardizzata e meccanica ma come lo strumento tramite il quale l’Unione europea può organizzare le relazioni con i propri vicini mantenendo al contempo una sufficiente flessibilità per rispondere con efficacia alle varie situazioni che si presentano.</p>
      <p sl="es">In secondo luogo l’idea di un equilibrio tra i paesi dell’est e i paesi del sud del mondo. Non dobbiamo dare una priorità all’uno piuttosto che all’altro ma dobbiamo sempre mantenere un approccio totalmente equilibrato.</p>
      <p sl="es">In terzo luogo l’idea di rafforzare, tramite la politica di vicinato, la struttura della politica euromediterranea – la questione in questa relazione sulla quale ho lavorato più da vicino. Ciò non significa un’imposizione dall’alto delle politiche con l’istituzione di un quadro iperelaborato e super complicato, ma la creazione di sinergie in modo che la politica europea di vicinato possa significare il rafforzamento della struttura generale della politica di partenariato o dell’associazione euromediterranea.</p>
      <p sl="es">Quarto, l’idea di passare dalla cooperazione all’integrazione in tutti i settori in cui ciò è possibile. Ciò significherebbe che negli anni a venire i settori che vi si sono preparati condividerebbero alcune aree politiche per contribuire a sviluppare riavvicinamenti e sinergie in settori chiave come quelli delle energie, delle reti dei trasporti, del dialogo interculturale, dell’ambiente o dell’istruzione.</p>
      <p sl="es">Infine il coinvolgimento da parte non solo delle istituzioni politiche del governo o parlamentari ma anche, il più possibile, di molti altri settori attivi della società civile interessata.</p>
      <p sl="es">A tal fine la politica europea di vicinato dovrebbe anche affrontare la questione fondamentale della comunicazione e della visibilità, dire quasi la storia della politica complessiva dell’Europa in relazione ai suoi vicini.</p>
      <p sl="es">Infine desidero osservare che al momento sta affrontando la sua prima sfida in termini di visibilità, di storia, con le proposte di un’Unione mediterranea formulate dal Presidente Sarkozy. Ieri abbiamo ascoltato il Presidente francese e ritengo che abbia introdotto alcune sfumature molto positive laddove ha osservato che in primo luogo la sua proposta di un’Unione mediterranea non esclude nessuno e che secondariamente essa andrebbe ad aggiungersi all’acquis della politica euromediterranea e che, in terzo luogo, deve cercare superarla.</p>
      <p sl="es">Non potrei essere più d’accordo con questa idea di cercare di semplificare il quadro politico e istituzionale generale della politica europea di vicinato, in particolare in riferimento all’area del Mediterraneo.</p>
    </intervention>
    <intervention id="3-281" speaker_id="4521" name="Charles Tannock" is_mep="True" mode="spoken" role="relatore">
      <p sl="en">Signora Presidente, anch’io vorrei unirmi al ringraziamento sia dell’onorevole Beglitis, che oggi è un deputato del parlamento greco, sia del suo successore onorevole Obiols i Germà per l’eccellente cooperazione trasversale e per il successivo consenso in qualità di correlatori di questa fondamentale relazione.</p>
      <p sl="en">Tutti abbiamo bisogno di buoni vicini, lo sappiamo. In un mondo insicuro e in continua evoluzione, l’UE deve sviluppare relazioni positive e rafforzate con i paesi collocati alla sua periferia che si basino su sicurezza, stabilità e vantaggi reciproci per tutti. Fino ad oggi la politica europea di vicinato (PEV) si è dimostrata uno strumento prezioso in questo processo, nella creazione di una cerchia di paesi amici con l’obiettivo di migliorare i commerci, la mobilità e la cooperazione politica, in particolare contro il terrorismo e il traffico di esseri umani. Ma va da sé che ad avere la massima importanza siano i valori comuni, prioritariamente il rafforzamento della democrazia, dello Stato di diritto e dei diritti dell’uomo.</p>
      <p sl="en">La politica della PEV è stata elaborata un po’ affrettatamente, devo dire alla Commissione. Si potrebbe obiettare che un accordo generico per tutti i paesi Euromed e dell’est europeo nonché i paesi vicini del Caucaso meridionale non può costituire un’idea duratura in politica estera dell’Unione europea. Purtuttavia la nostra relazione accetta pienamente che per il prossimo futuro tale politica unitaria resti e che il Parlamento vi si impegnerà così com’è.</p>
      <p sl="en">Questo non toglie che la Moldova non sia uguale al Marocco. I paesi del bacino sud non sono europei e pertanto non hanno reali prospettive di aderire all’UE. A est, e il mio contributo alla relazione riguarda questa parte, vi sono almeno due paesi a mio parere, Ucraina e Moldova, che sono ammessi ai sensi dell’articolo 49 del trattato di Maastricht in quanto sono innegabilmente europei.</p>
      <p sl="en">Certamente questioni come le semplificazioni per i visti, le riammissioni e l’accesso all’OMC della post-Ucraina – che ci auguriamo avvenga il prossimo anno – nonché un serio accordo EU di libero scambio sono tutte questioni che procedono bene con un paese come l’Ucraina e mi auguro che ciò possa valere anche per la Moldova ed eventualmente, a suo tempo, per altri paesi del Caucaso meridionale.</p>
      <p sl="en">A mio parere il futuro obiettivo della PEV per l’est dev’essere la possibilità di circolare senza visto.</p>
      <p sl="en">La PEV contribuirà in generale a consolidare l’aspirazione di questi paesi di agganciarsi saldamente alle istituzioni dell’UE. Nel caso della Moldova la PEV può rivelarsi un fattore propulsivo significativo per la risoluzione dei conflitti congelati in Transnistria. Tuttavia i paesi est-europei che fanno parte della PEV devono sapere per certo, tramite il Consiglio e la Commissione, che per loro l’adesione non è preclusa e che la PEV non costituisce solo una tattica dilatoria per frustrarne le ambizioni di adesione.</p>
      <p sl="en">La relazione riconosce inoltre le sofferenze del popolo della Bielorussia e il coraggio delle forze democratiche del paese. Dobbiamo essere pronti, quando il regime di Lukashenko si salverà, a dare il bentornato alla Bielorussia nella PEV prospettando anche ad essa un futuro europeo.</p>
      <p sl="en">La relazione propone lo sviluppo di un’assemblea parlamentare congiunta tra il Parlamento europeo e i paesi PEV dell’est, che provvisoriamente chiameremo “EURO-NEST”. L’iniziativa prende le mosse dal successo di simili strutture, come l’assemblea parlamentare Euromed che è già operativa e costituisce fondamentalmente la dimensione meridionale della cooperazione parlamentare per la PEV, nonché il processo di Barcellona e la più famosa assemblea ACP. Sono personalmente convinto che l’EURO-NEST rafforzerebbe le istituzioni democratiche nei paesi dell’est aderenti alla PEV, accelerando l’isolamento della Bielorussia e consentendo, ad esempio, a parlamentari azerbaigiani e armeni di discutere il conflitto congelato ma potenzialmente esplosivo del Nagorno-Karabakh, in cui potrebbe di nuovo scoppiare la guerra, considerando la quantità di petrodollari che affluiscano nei forzieri del governo azerbaigiano e la retorica di entrambi i contendenti.</p>
      <p sl="en">Anche l’UE è diventata troppo dipendente dalle risorse energetiche russe e tutti siamo d’accordo che dobbiamo elaborare fonti alternative. E’ per questo motivo che la nostra relazione, quando è stata presentata alla commissione affari esteri, ha proposto la possibilità di far aderire alla PEV, un domani, anche il Kazakistan. Tuttavia al momento tale prospettiva, mi duole dire, non è più sostenuta dai maggiori gruppi politici pertanto domani, in occasione della votazione, potrebbe anche essere stralciata dalla relazione. Così facendo avremmo potuto avere accesso alle vaste risorse naturali del Kazakistan, mentre l’UE avrebbe contribuito a far proseguire le riforme in questo grande, geograficamente parlando, paese secolare di importanza strategica. Se un giorno il Kazakistan sarà attirato a sé dalla Russia e dalla Cina, come sono sicuro è nelle intenzioni di queste due potenze, rimpiangeremo il giorno in cui abbiamo assunto l’affrettata decisione di tenere distante il Kazakistan.</p>
    </intervention>
    <intervention id="3-283" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, signora Commissario, alla quale in particolare desidero rivolgere il mio apprezzamento per aver dedicato così molto tempo, lavoro, impegno ed entusiasmo allo sviluppo e all’attuazione della politica europea di vicinato. Riconosco il valore di tale impegno e per questo esprimo la mia ammirazione.</p>
      <p sl="pt">Onorevoli colleghi, la politica europea di vicinato, che nel seguito del mio intervento chiamerò semplicemente PEV, costituisce una politica essenziale l’Unione europea.</p>
      <p sl="pt">La PEV costituisce un elemento fondamentale nell’architettura delle relazioni dell’Unione con la cerchia degli Stati confinanti. Stabilità, sicurezza e sviluppo sono processi intercorrelati. Le relazioni tra l’Unione e paesi confinanti va rafforzata, sia ad est che a sud, facendo in modo che la PEV fornisca un quadro politico globale, unitario, inclusivo, equilibrato e coerente. Nonostante la natura specifica e la singolarità di ogni paese e di ogni società, esistono interessi e sfide comuni che vanno affrontati assieme.</p>
      <p sl="pt">Il fatto che stiamo rafforzando la PEV costituisce prima di tutto la prova dei meriti di tale politica. A noi interessa solo rafforzare e approfondire le politiche che si sono dimostrate riuscite. Riconosciamo tuttavia che dobbiamo continuare a rafforzare e potenziare la PEV. Da quando la Commissione ha presentato le proprie proposte alla fine dell’anno scorso, gli Stati membri hanno raggiunto un ampio consenso sulla necessità di potenziare la PEV e sulle misure necessarie a tal fine. In tale contesto vorrei a nome del Consiglio ringraziare i due relatori, gli onorevoli Tannock e Obiols i Germà, per l’eccellente ed esauriente relazione.</p>
      <p sl="pt">I pareri del Parlamento sono particolarmente importanti e preziosi, in particolare per l’attuazione di una politica europea di vicinato e verranno tenuti in considerazione man mano che procederemo. Come sapete la Presidenza tedesca ha presentato una relazione intermedia sul rafforzamento della PEV che è stata sottoscritta dal Consiglio e dal Consiglio europeo nel giugno scorso. Il Consiglio di giugno ha inoltre adottato delle conclusioni che ribadiscono i principi generali della PEV. In primo luogo la PEV consolida una strategia basata sul partenariato e la cooperazione. Nostro obiettivo è quello di aiutare i nostri vicini a modernizzarsi e a riformare. A tale scopo e per assicurare l’efficacia della PEV rafforzata, è necessario che ad essa si attengano tutti i paesi aderenti nel quadro di un partenariato privilegiato finalizzato a conseguire le necessarie riforme. L’imposizione da parte di Bruxelles di un calendario di riforme non costituisce certamente il metodo migliore per ottenere risultati e per questo motivo abbiamo ascoltato cosa vogliono i paesi partner da questa PEV rafforzata.</p>
      <p sl="pt">In secondo luogo si tratta un quadro politico globale, unico, inclusivo, equilibrato e coerente. Gli Stati membri accettano che l’offerta di relazioni più intense valga per tutti i paesi partner , mantenendo un equilibrio complessivo tra est e sud.</p>
      <p sl="pt">Terzo, gli aspetti di differenziazione previsti in base alle performance e all’assistenza in base alla misura continuano ad essere essenziali nelle relazioni dell’UE con gli Stati confinanti. Va da sé che il quadro politico della PEV debba rimanere sufficientemente flessibile in modo da potersi adattare alle necessità di ogni partner e alla misura in cui ciascuno fa ed è pronto a fare progressi effettivi e visibili sulla strada delle riforme. Il sostegno dell’UE deve pertanto essere ancora di più tagliato sulle esigenze e le priorità dei partner così come indicate nei piani d’azione della PEV.</p>
      <p sl="pt">Infine la politica europea di vicinato rimane separata dal processo di allargamento e non pregiudica in alcun modo eventuali sviluppi futuri nelle relazioni dei paesi partner con l’UE. Già la stessa partecipazione alla PEV consente di aumentare i processi di trasformazione a livello nazionale nell’interesse dei cittadini dei paesi partner , indipendentemente da eventuali prospettive di adesione all’UE. Dobbiamo pertanto essere cauti e non mescolare due cose che sono diverse.</p>
      <p sl="pt">A norma dell’articolo 49 del trattato sull’Unione europea, ogni Stato europeo che rispetti i principi di libertà, democrazia, rispetto dei diritti dell’uomo e delle libertà fondamentali e dello Stato di diritto può chiedere di diventare membro dell’Unione. Le domande di adesione vengono esaminate in base alle disposizioni del trattato.</p>
      <p sl="pt">Vorrei parlare ora del rafforzamento della PEV. Come sapete uno degli aspetti chiave della PEV rafforzata è quello del miglior uso possibile del peso finanziario dell’Unione. L’aumento dei finanziamenti per i partner a titolo del nuovo strumento europeo di vicinato e di partenariato è già di per se stesso un’indicazione dell’aumentato impegno dell’Unione. Per favorire ulteriormente le riforme è stato istituito un fondo di amministrazione basato su criteri di assegnazione obiettivi e trasparenti. I finanziamenti di questo fondo saranno assegnato per la prima volta quest’autunno. Procede inoltre il lavoro sull’istituzione del fondo per gli investimenti della PEV, che è inteso a migliorare l’impatto dei contributi di bilancio dell’Unione e a contribuire a mobilitare le risorse dei donatori più importanti. Tale nuovo meccanismo sarà pienamente compatibile con gli strumenti finanziari esistenti, in particolare con il fondo di investimento e di partenariato euromediterraneo.</p>
      <p sl="pt">Al fine di favorire e sostenere ulteriormente una riforma regolamentare e amministrativa e un potenziamento delle istituzioni, noi puntiamo a rendere accessibili agenzie e programmi comunitari ai paesi che aderiscono alla PEV attraverso un approccio graduale. Progressi sono già stati fatti in tale settore. La Commissione sta negoziando i protocolli necessari sui principi generali per la partecipazione a tali nuovi programmi comunitari con il primo gruppo di partner della PEV. Israele, Marocco e Ucraina saranno probabilmente i primi paesi a beneficiare di tale misura.</p>
      <p sl="pt">Vorrei inoltre concludere con alcune osservazioni su quanto riteniamo costituire gli elementi fondamentali della PEV rafforzata. In primissimo luogo uno dei componenti essenziali è la maggiore integrazione economica, che va ottenuta in particolare tramite la graduale adozione di accordi di libero commercio onnicomprensivi. L’apertura dei negoziati su tali accordi dev’essere tuttavia preceduta dall’accesso dei paesi partner all’OMC.</p>
      <p sl="pt">E’ inoltre essenziale per agevolare la mobilità tra paesi partner e UE per determinate categorie di persone. Per dare un segno chiaro e tangibile dell’apertura dell’Unione verso i propri vicini e in linea con il proprio approccio comune sulla semplificazione dei visti abbiamo concluso accordi per la semplificazione dei visti e la riammissione con Ucraina e Moldova. Discuteremo inoltre l’eventuale semplificazione dei visti per alcuni gruppi di cittadini dell’est europeo per dare loro modo di partecipare ad eventi collegati alla PEV, sulla base di misure equivalenti che vengono applicate a gruppi di cittadini dei paesi Euromed dal 2003.</p>
      <p sl="pt">Infine vorrei richiamarmi all’impegno recentemente assunto in relazione al Mar Nero e ai paesi di quella regione. La sinergia per il Mar Nero punta a rafforzare la cooperazione tra i paesi della regione e ad approfondire le relazioni dell’UE con essa a tutti i livelli. In termini generali la politica europea di vicinato è nell’interesse sia dell’Unione sia dei paesi partner . E’ giunto il momento di renderla più appetibile, efficace e credibile quale politica che garantisce sicurezza e prosperità per tutti.</p>
    </intervention>
    <intervention id="3-284" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione .− Signor Presidente, onorevoli deputati, considero la politica europea di vicinato, di cui oggi discutiamo il potenziamento, una politica strategica di fondamentale importanza e a tal proposito vorrei formulare il mio sincero ringraziamento ai due relatori per la relazione presentata, che è un documento davvero importante che utilizzeremo per la fase successiva del progetto PEV.</p>
      <p sl="de">Chiaramente vogliamo usare questa politica di vicinato per proiettare la nostra stabilità e incentivare le riforme. Alla luce delle sfide internazionali che l’Europa si trova ad affrontare, il successo di questa politica è di vitale importanza non solo per la nostra prosperità ma anche per la prosperità, la stabilità e la sicurezza sia nostre che dei nostri vicini. Questa è l’idea di base.</p>
      <p sl="de">Vi ringrazio anche per gli elementi chiave che sono stati sviluppati nella relazione. Si tratta di una politica differenziata che deve avere un quadro politico coerente. Una politica che è anche destinata a generare sinergie nel quadro di una struttura regionale – la sinergia per il Mar Nero in una zona e il partenariato euromediterraneo nell’altra. Una politica basata sul riconoscimento della necessità di sostenere particolari settori. L’attuazione e l’ulteriore intensificazione della politica di vicinato costituiscono pertanto una priorità assoluta. Sono quindi grata per il sostegno del Parlamento che è essenziale.</p>
      <p sl="de">I risultati dell’importante conferenza sulla politica europea di vicinato del 3 settembre indicano inoltre che i nostri partner e i nostri Stati membri concordano pienamente con tale prioritarizzazione. La conferenza è stata un vero successo in quanto ha riunito per la prima volta tutti i partner della PEV e tutti gli Stati membri, assieme a rappresentanti delle varie autorità e della società civile. E’ emerso un chiaro consenso sulle priorità di sostanza della politica di vicinato, dall’integrazione economica ad una maggiore mobilità e dalla politica energetica alla cooperazione politica.</p>
      <p sl="de">Il Parlamento può svolgere un ruolo importante e di particolare rilievo nel campo della cooperazione politica e ovviamente costituisce un catalizzatore per lo sviluppo della democrazia, per i diritti umani e per le riforme che portano alla realizzazione dello Stato di diritto, aspetto questo al quale noi attribuiamo la massima importanza e che costituisce la bussola di questa politica di vicinato. La politica di vicinato sta già dando risultati precisi. Basti pensare a quanto abbiamo intensificato la nostra cooperazione con l’Ucraina nel quadro della PEV fin dalla “rivoluzione arancione”. Il fatto che l’Ucraina ora tenga per la seconda volta elezioni libere ed eque costituisce indubbiamente un successo. Mi auguro che i titolari delle decisioni politiche a Kiev riusciranno a mantenere lo slancio delle ultime settimane.</p>
      <p sl="de">Continueremo a lavorare con voi anche per l’attuazione delle maggiori riforme con l’aiuto del corposo piano d’azione per la PEV. I negoziati stanno procedendo verso un accordo migliorato che, come sapete, è inteso ad avvicinare il più possibile l’Ucraina all’Unione europea.</p>
      <p sl="de">Continueremo inoltre anche a sostenere l’adesione dell’Ucraina all’OMC in modo da poter istituire un’aria completa di libero scambio e come sapete abbiamo già concluso un accordo per la semplificazione dei visti con l’Ucraina e ci auguriamo che lo stesso si possa fare presto con la Repubblica di Moldova, accompagnando ciascuno di tali accordi con un accordo di riammissione.</p>
      <p sl="de">Il Marocco è un altro beneficiario entusiasta di tale politica di vicinato e la usa intelligentemente come motore per la modernizzazione, che è appunto ciò che noi vogliamo che accada. Abbiamo elogiato con molta chiarezza il progresso del Marocco in base al suo programma dettagliato di riforme interne, e il nuovo accordo sul settore aereo e la cooperazione energetica stretto dal Marocco con l’UE costituiscono, ad esempio, modelli positivi di una cooperazione fruttuosa.</p>
      <p sl="de">La settimana scorsa sono stata a Rabat per alcuni colloqui in occasione dei quali ho dato il via a ulteriori progressi sul processo di riflessione congiunta iniziato in luglio per venire incontro alla richiesta del Marocco di ottenere uno status avanzato nel quadro della PEV. Sono fiduciosa che nella seconda metà di quest’anno dovremmo essere in grado di presentare proposte adeguate per una nuova e avanzata forma di associazione.</p>
      <p sl="de">La politica di vicinato quindi funziona ma dobbiamo fare un passo in più, questo è chiaro, nei nostri sforzi per migliorarla, renderla ancora più efficiente e completa. A dicembre la Commissione ha pubblicato delle raccomandazioni su come rafforzare la PEV, che il nostro Presidente in carica del Consiglio ha già presentato. Ritengo che abbiamo fatto dei passi molto importanti. Ad esempio i nostri partner dell’est mancano di una dimensione regionale ma ora abbiamo lanciato questa sinergia per il Mar Nero come un processo tagliato su misura per l’est. Esso dà all’est quanto il sud possiede da lungo tempo sotto forma di un partenariato euromediterraneo; il primo incontro nel quadro della sinergia per il Mar Nero si terrà nel 2008.</p>
      <p sl="de">Abbiamo inoltre fatto progressi verso l’apertura dei programmi e delle agenzie della Comunità ai nostri vicini. Quest’anno assegneremo inoltre i primi stanziamenti del nuovo Fondo per l’amministrazione, con il quale dimostriamo che possiamo offrire e offriremo di più a quei partner che si distinguono per un reale zelo riformatore.</p>
      <p sl="de">Inoltre prima della fine dell’anno avremo istituito il Fondo investimenti per la politica di vicinato. Scopo del fondo è contribuire a mobilitare risorse per la politica di vicinato in aggiunta al nostro bilancio ordinario, principalmente per rendere possibile il finanziamento di progetti vasti in settori come quello energetico e dei trasporti.</p>
      <p sl="de">Penso che possiamo vantare un qualche successo ma ora abbiamo bisogno del vostro continuo sostegno e del sostegno degli Stati membri per consentirci di apportare ulteriori miglioramenti e di fare altri passi in avanti. Sto pensando principalmente ad una più stretta integrazione economica e ad una maggiore intensità nel libero scambio con i nostri partner . La loro integrazione nel mercato interno dell’UE costituisce ovviamente una potentissima leva per le riforme. Per tale motivo dobbiamo anche aprire gradualmente il nostro mercato anche a quelli che chiamiamo beni e servizi agricoli sensibili, per i quali i nostri partner possono disporre di determinati vantaggi competitivi. Ciò significa che dobbiamo anche chiederci se siamo pronti a farlo.</p>
      <p sl="de">La seconda cosa che ho in mente sono ulteriori semplificazioni per i visti che sono urgentemente necessarie per facilitare il contatto tra persone di paesi diversi. Tali misure possono sovente essere assunte all’interno della normativa già esistente a condizione che esista una sufficiente volontà politica di utilizzare le possibilità disponibili e dobbiamo continuare a sviluppare la dimensione politica della politica di vicinato. Ciò si ricollega ai conflitti congelati presenti all’interno dei paesi partner che confinano con noi ad est, conflitti che frenano seriamente il progresso dei nostri vicini verso le riforme e, in alcuni casi, minacciano la nostra stessa sicurezza.</p>
      <p sl="de">Per tale motivo la politica di vicinato deve contribuire a creare il clima migliore per la risoluzione dei conflitti come quello del Caucaso meridionale.</p>
      <p sl="de">Nell’area mediterranea continuerò a fare pressione per avere progressi in Medio Oriente, in particolare nel quadro del Quartetto, e mi auguro di cuore che si facciano l’incontro di Annapolis e la successiva conferenza dei donatori a Parigi in modo da poter compiere degli progressi concreti in Medio Oriente.</p>
      <p sl="de">Siamo inoltre preparati ad aiutare le parti coinvolte nel conflitto nel Sahara occidentale nella ricerca di una soluzione a lungo termine. In futuro la nostra politica di vicinato sarà focalizzata con precisione sull’attuazione pratica. Dobbiamo tutti unire le forze per mantenere e intensificare le dinamiche di riforma che sono state suscitate tra i nostri partner .</p>
      <p sl="de">Il mese prossimo la Commissione adotterà un’altra comunicazione sulla politica di vicinato in cui descriveremo i passi che l’UE intende fare per ottenere ulteriori risultati concreti nel 2008, in altre parole il nostro contributo. In aprile presenteremo le relazioni di avanzamento per ogni singolo paese in cui analizziamo i punti dove i nostri vicini possono ulteriormente migliorare l’attuazione dei piani d’azione.</p>
      <p sl="de">All’inizio di dicembre dovremo porci alcune domande fondamentali, ad esempio se la Commissione è pienamente consapevole delle varie capacità e degli obiettivi dei singoli Stati confinanti. Tuttavia, come ho già detto, possiamo fare molti progressi sulla base di tale approccio differenziato.</p>
      <p sl="de">Mi sembra inoltre che sia importante anche la nozione di partecipazione e di potenziale locale per dare realizzazione pratica al principio della partecipazione nonché per ottenere un coinvolgimento ancora maggiore della società civile, un settore in cui potremmo ancora fare molto.</p>
      <p sl="de">Non devo dimenticare qualche parola sugli eventi in Georgia sui quali abbiamo discusso assieme. Voglio solo aggiungere che siamo molto preoccupati per gli ultimi sviluppi in Georgia. Deploriamo l’eccessivo uso della forza da parte delle forze di sicurezza dello Stato georgiano per disperdere i dimostranti e chiudere stazioni televisive indipendenti.</p>
      <p sl="de">Penso che occorra un’indagine indipendente su questi incidenti. Restiamo inoltre preoccupati per il perdurante stato di emergenza e le restrizioni sulla libertà di informazione, in quanto la limitazione dei diritti costituzionali e la chiusura di operatori dell’informazione costituiscono misure draconiane non conciliabili con i valori democratici che sono alla base delle nostre relazioni bilaterali con la Georgia e che la Georgia si è impegnata a difendere. Ci attendiamo quindi che tali misure vengano revocate senza indugi.</p>
      <p sl="de">D’altra parte plaudo alla decisione assunta dal Presidente Saakashvili di tenere le elezioni presidenziali e un referendum sulla data delle elezioni parlamentari, con ciò venendo incontro alle richieste dell’opposizione. Mi auguro che così si contribuisca ad allentare la tensione e mi rivolgo a tutti i soggetti coinvolti affinché le dispute politiche rimangano dentro il perimetro di un normale processo democratico e affinché si torni dalle strade al tavolo negoziale. Abbiamo bisogno di condizioni idonee per un processo elettorale equo e trasparente.</p>
      <p sl="de">Questo è quanto volevo aggiungere. Vi prego di scusarmi per essermi dilungata più del consueto ma penso che mi comprenderete se tali questioni mi stanno particolarmente a cuore, sentendomi io particolarmente responsabile in virtù dell’adagio “anche la politica è per te stessa”.</p>
    </intervention>
    <intervention id="3-285" speaker_id="28424" name="Tunne Kelam" is_mep="True" mode="spoken">
      <p sl="en">relatore per parere della commissione per lo sviluppo regionale. – Signor Presidente, la commissione per lo sviluppo regionale considera la politica europea di vicinato rafforzata uno strumento fondamentale in primissimo luogo per avvicinare ulteriormente i nostri vicini al sistema di valori europeo. Una PEV efficiente e aperta può fornire vari incentivi per rilanciare le riforme economiche, giuridiche e sociali nei paesi che confinano con l’UE. La PEV non va considerata come una via diretta che porta all’adesione all’UE e pertanto il principio di condizionalità dell’approccio comunitario deve fornire meccanismi praticabili per favorire cambiamenti economici e democratici all’interno dei paesi nostri partner , in accordo con la rispettiva volontà e il rispettivo stato di avanzamento.</p>
      <p sl="en">La PEV può funzionare solo in modo bidirezionale. A livello politico penso che la PEV ci offrirebbe una magnifica opportunità di approfondire un dialogo politico regolare con paesi disponibili ad allineare le proprie posizioni di politica estera con quelle dell’UE, penso a paesi come Ucraina, Moldova, Georgia, Armenia e altri.</p>
      <p sl="en">La commissione per lo sviluppo regionale sottolinea l’importanza cruciale dei programmi di cooperazione transfrontaliera e interregionale per la realizzazione pratica della PEV. Tali programmi devono comprendere aspetti economici e ambientali nonché sociali e culturali.</p>
      <p sl="en">Vorrei sottolineare un altro principio: la PEV non deve limitarsi alla cooperazione tra governi e istituzioni, ma deve coinvolgere la società civile e in particolare stimolare degli scambi di tipo partecipativo tra cittadini, ONG e autorità locali. E’ pertanto importante semplificare in modo efficace i requisiti per il rilascio dei visti per il traffico frontaliero locale e per determinati gruppi di popolazione. Invitiamo inoltre la Commissione ad elaborare orientamenti per le autorità locali e regionali in merito al loro ruolo specifico nell’attuazione dei piani d’azione per la PEV in modo da svilupparla ulteriormente.</p>
      <p sl="en">Infine, a parere della commissione per lo sviluppo regionale, la PEV deve comprendere anche una cooperazione per prevenire e affrontare congiuntamente i disastri naturali. Incoraggiamo gli Stati membri ad inserire tale aspetto nei programmi di cooperazione transfrontaliera.</p>
    </intervention>
    <intervention id="3-286" speaker_id="37324" name="Adina-Ioana Vălean" is_mep="True" mode="spoken">
      <p sl="en">relatore per parere della commissione per le libertà civili, la giustizia e gli affari interni. – Signor Presidente, in questi tempi di globalizzazione e di insicurezza per il futuro i nostri vicini hanno bisogno di indicazioni chiare dall’Unione europea, hanno bisogno di sentirsi dire che li consideriamo nostri partner . Hanno bisogno di sapere che li sosteniamo nel loro passaggio verso la democrazia e una vita migliore. Pertanto plaudo alla proposta della Commissione di rafforzare la PEV offrendo ai nostri partner nuovi incentivi per le riforme.</p>
      <p sl="en">Come relatore per il parere della commissione per le libertà civili, la giustizia e gli affari interni, desidero insistere sull’importanza della PEV quale mezzo per creare un’area di libertà, sicurezza e giustizia che superi i nostri confini. Non possiamo permetterci di lasciare i nostri vicini ad affrontare da soli le questioni della sicurezza, del crimine organizzato e della migrazione illegale. Nel mondo di oggi ciascuno di tali fenomeni ha un impatto globale e tali sfide sono pertanto le nostre sfide. La PEV è, in ultima analisi, una politica win-win , ci si guadagna comunque. Costruire un’area di libertà, sicurezza e giustizia è nel reciproco interesse, dell’UE e dei nostri vicini, per il bene di tutti i nostri popoli.</p>
    </intervention>
    <intervention id="3-287" speaker_id="4346" is_mep="True" mode="spoken" role="Presidente">
      <p sl="unknown">Mi dicono che la Presidenza del Consiglio non è stata informata che la discussione era una discussione congiunta sulla politica europea di vicinato e sulla situazione in Georgia.</p>
      <p sl="unknown">Pertanto diamo ora al Presidente Lobo Antunes la possibilità di trattare quest’ultimo tema, cambiando l’oratore.</p>
    </intervention>
    <intervention id="3-288" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Davvero non ho capito perché questa discussione debba riguardare sia la politica di vicinato che la Georgia. Non abbiamo molto tempo a disposizione e per questo motivo vorrei dire molto rapidamente che il 18 novembre scorso, come sapete, la Presidenza ha reso nota una dichiarazione in cui esprimeva viva preoccupazione per i recenti eventi in Georgia e invitava ad un dialogo tra le parti e alla ricerca di soluzioni alla crisi attuale che non violassero i principi democratici e i diritti fondamentali, ovvero la libertà di espressione. Vorremmo anche sottolineare che è essenziale che il governo della Georgia ricrei la fiducia nella legittimità del suo operato e si adoperi al meglio delle sue possibilità per assicurare il rispetto dei principi della democrazia.</p>
      <p sl="pt">A nostro parere la situazione corrente rimane motivo di preoccupazione ma accogliamo con molta soddisfazione l’annuncio del parlamento georgiano che preannuncia la revoca dello stato di emergenza per il prossimo 16 novembre, ovvero dopodomani. Ci auguriamo che a tale annuncio seguiranno i fatti.</p>
      <p sl="pt">Si tratta di un passo importante verso il ripristino di una normalità democratica in Georgia in quanto sono state annunciate prossimamente le elezioni presidenziali ed è naturalmente necessario assicurare tutte le condizioni democratiche richieste per lo svolgimento di tali elezioni. Siamo inoltre soddisfatti per il dialogo instaurato tra le autorità e l’opposizione.</p>
      <p sl="pt">Sono in grado di informarvi che il Consiglio sta lavorando con la Georgia per esercitare pressione politica e diplomatica e assicurare un rapido ritorno alla normalità. Il nostro rappresentante speciale per la regione si è attivato e si trova attualmente in Georgia. Posso inoltre informarvi che la situazione in Georgia è all’ordine del giorno del prossimo Consiglio “Affari generali e relazioni esterne”. Circa tre anni fa ho presieduto personalmente un consiglio di associazione Unione europea-Georgia e in quell’occasione ho potuto mettere in luce i progressi economici fatti dal paese e indicare con un certo grado di speranza gli sviluppi democratici che ritenevamo positivi.</p>
      <p sl="pt">Ci auguriamo sinceramente che quanto sta accadendo in Georgia non sia un passo indietro in quanto ciò andrebbe sicuramente a danneggiare fortemente gli aspetti positivi di sviluppo della situazione politica ed economica che avevamo giudicato incoraggianti. Mi immagino che il popolo georgiano e le autorità di quel paese siano consapevoli di questo. Un passo indietro non è né possibile né accettabile.</p>
    </intervention>
    <intervention id="3-289" speaker_id="28297" name="Jacek Saryusz-Wolski" is_mep="True" mode="spoken">
      <p sl="pl">a nome del gruppo PPE-DE .– Signor Presidente, signora Commissario, signor Ministro, vorrei richiamare un aspetto dell’eccellente relazione preparata dai colleghi onorevoli Tannock e Raimon Obiols i Germà, ovvero l’idea dell’assemblea parlamentare EURO-NEST.</p>
      <p sl="pl">L’obiettivo principale di EURO-NEST, come proposto nella relazione, è di dare realizzazione pratica all’idea di creare un insieme di amici dell’UE a livello parlamentare e fare che diventino anche amici tra di loro, per integrare la politica di vicinato perseguita dagli organi esecutivi dell’UE. EURO-NEST si porrebbe quale forum parlamentare per il dialogo, lo scambio di esperienze e la cooperazione multilaterale. Non si tratta solo di rafforzare i contatti tra il Parlamento europeo e i parlamenti nazionali di Ucraina, Moldova, Azerbaigian, Armenia e Georgia nonché con i rappresentanti delle forze democratiche della Bielorussia; per noi la questione più importante è che i nostri vicini sviluppino un dialogo e una cooperazione tra di loro, che si conoscano meglio, che sviluppino una fiducia reciproca e che traggano vantaggio dai migliori esempi in termini di democrazia, libertà di espressione e rispetto per i diritti umani.</p>
      <p sl="pl">L’idea di EURO-NEST è stata sostenuta dalla maggioranza dei membri della commissione per gli affari esteri e della commissione per le libertà civili, la giustizia e gli affari interni. Mi auguro che essa riceverà anche il sostegno di tutto il Parlamento. Vorrei inoltre rivolgermi ai miei colleghi del gruppo liberale che hanno presentato l’emendamento n. 5, che propone la sostituzione di EURO-NEST con l’organizzazione esistente PABSEC. Vorrei dire che PABSEC, l’associazione parlamentare per la cooperazione economica del Mar Nero, svolge una funzione completamente diversa. In primissimo luogo il Parlamento europeo non può avere un ruolo all’interno di tale organizzazione. Ringrazio i colleghi del gruppo socialista per la loro comprensione. La formula di compromesso, che sostituisce l’emendamento n. 11 e sottolinea la necessità di una migliore cooperazione intergovernativa, consentirebbe di tracciare in modo adeguato tale forma di cooperazione.</p>
      <p sl="pl">Sono convinto che EURO-NEST darà ulteriore slancio al rafforzamento del partenariato con i nostri vicini dell’est e andrà ad integrare le relazioni per quanto riguarda i nostri vicini del sud nel contesto del processo di Barcellona. Esso sarà il segnale che, nel Parlamento europeo, trattiamo seriamente i nostri vicini nonché la prova che stiamo rafforzando i legami con i nostri vicini dell’est, indipendentemente dalle divisioni tra i partiti.</p>
    </intervention>
    <intervention id="3-290" speaker_id="28380" name="Marek Siwiec" is_mep="True" mode="spoken">
      <p sl="pl">a nome del gruppo PSE .– Signor Presidente, nella relazione in esame vi sono alcune importanti dichiarazioni che giungono al momento opportuno. La situazione nei paesi a cui la relazione si riferisce (parlo principalmente della zona orientale) è molto dinamica e porta, prevedibilmente, molte esperienze nuove. E’ estremamente positivo che le istituzioni europee – Commissione, Consiglio e Parlamento europeo – parlino con un’unica voce, che riflette la funzione per la quale le istituzioni sono state create, e per queste dichiarazioni introduttive desidero ringraziare il Commissario e il Ministro. Vorrei anche ringraziare i relatori.</p>
      <p sl="pl">Il gruppo socialista del Parlamento europeo sostiene lo sviluppo di una politica europea di vicinato, una politica rafforzata, a condizione che sia cauta ed efficace. Nel corso dei lavori che hanno portato alla relazione abbiamo evitato molte dispute non necessarie. Abbiamo evitato una discussione piuttosto incauta sul fatto se sia più importante il vicinato con l’est o il vicinato con il sud. Sarebbe un po’ come chiedere ad un bambino se vuole più bene al papà o alla mamma. Abbiamo evitato qualsiasi discussione non necessaria sul fatto se una politica europea di vicinato sostituisca o meno una politica mirante all’allargamento dell’UE. Anche questi sono dilemmi surreali, ma nondimeno si tratta di questioni che hanno ricevuto un chiarimento.</p>
      <p sl="pl">Una politica europea di vicinato può essere efficace se viene condotta congiuntamente. Per “congiuntamente” intendiamo condotta dall’Unione europea e dai paesi interessati. Non può essere la stessa politica nei confronti di tutti i paesi in quanto tali paesi si trovano a livelli di democrazia diversi e sono interessati ad una diversa attuazione della politica. Quanto delicata sia una questione di questo tipo lo avete visto voi stessi, osservando quanto avvenuto recentemente in Georgia, che è appunto l’oggetto della discussione che si faceva. Soddisfazione per l’elezione democratica in Ucraina, seppur resa meno completa dal fatto che si trattava delle seconde elezioni del paese nel giro di due anni. Potremmo chiamarla una soddisfazione a metà. Per quanto riguarda l’est, la nostra politica si riferisce ad una zona costantemente travagliata da macchinazioni della Federazione russa, palesi o meno.</p>
      <p sl="pl">Infine, come diceva il Ministro, tale politica potrà avere successo solo se accompagnata da risorse, volontà politica, un’azione effettiva e se sarà scevra da ingenuità, soprattutto qualora si tratti di creare nuove istituzioni.</p>
    </intervention>
    <intervention id="3-291" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">a nome del gruppo ALDE .– Signor Presidente, la politica di vicinato è una delle priorità della politica estera dell’UE. La politica europea di vicinato fa parte di un più ampio obiettivo volto a promuovere la pace, la stabilità e la prosperità economica. L’attuazione della PEV richiede anche molto dall’UE, dato che gli obiettivi strategici dei 27 Stati membri devono poter essere compatibili. E’ importante evitare un confronto est-ovest sebbene, ovviamente, gli Stati membri dell’UE abbiano priorità diverse in termini di cooperazione.</p>
      <p sl="fi">Una cooperazione è necessaria in tutte le direzioni. Dato che sono coinvolti tutti gli Stati membri dell’UE nonché 16 paesi partner , è parimenti comprensibile che si nutrano forti dubbi sullo sviluppo di tale politica e su come i vari paesi partner possano essere coinvolti nella collaborazione. La forza della politica della PEV risiede tuttavia nel fatto che essa dà all’UE più risorse per aiutare i paesi partner di quanto non avverrebbe se ciascun paese venisse affrontato separatamente e da prospettive totalmente diverse. L’approccio a 360 gradi della PEV assicura inoltre che la politica dell’UE non dipenda dalle preferenze regionali e nazionali di ciascun paese su come condurre la presidenza.</p>
      <p sl="fi">Il mio gruppo dà un sostegno chiaro per lo sviluppo della PEV e delle aree prioritarie evidenziate dalla Commissione, ovvero l’integrazione economica, la mobilità delle persone, l’energia (a cui vorremmo decisamente aggiungere il cambiamento climatico) e l’assistenza in campo finanziario tecnico.</p>
      <a text="(Applausi)"/>
    </intervention>
    <intervention id="3-292" speaker_id="23788" name="Adam Bielan" is_mep="True" mode="spoken">
      <p sl="pl">a nome del gruppo UEN. – Signor Presidente, la politica europea di vicinato ha guadagnato maggior slancio contemporaneamente all’ultimo allargamento dell’UE. Oggi contribuisce ad incoraggiare le regioni vicine ad avvicinarsi al sistema di valori europeo. Essa costituisce la condizione irrinunciabile per realizzare obiettivi che sono nell’interesse di entrambe le parti, ovvero una garanzia di sicurezza e stabilità e la promozione di valori come il rispetto dei diritti umani e una piena realizzazione democratica.</p>
      <p sl="pl">Allo stesso tempo, nel quadro della politica europea di vicinato vale la pena sottolineare il particolare significato e la particolare identità di paesi come, ad esempio, l’Ucraina. Questo paese dovrebbe ricevere uno statuto speciale nel gruppo dei paesi che fanno parte della PEV e dovrebbe ricevere trattamento prioritario, in primo luogo per il suo ruolo nel patrimonio culturale europeo e per i suoi legami storici con i paesi vicini. Il riconoscimento all’Ucraina di uno statuto privilegiato è inoltre particolarmente importante in quanto questo paese ha un ruolo cardine da svolgere per assicurare la stabilità e la sicurezza energetica per l’intera Unione europea.</p>
      <p sl="pl">La questione dell’Ucraina e dell’apertura del percorso per la piena adesione all’UE vanno pertanto considerate singolarmente, tenendo in considerazione che l’Ucraina è il principale partner dell’UE tra i paesi vicini dell’est europeo.</p>
    </intervention>
    <intervention id="3-293" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">a nome del gruppo Verts/ALE . – Signor Presidente, vorrei dire per prima cosa che mi dispiace che questa sia una discussione congiunta in quanto la crisi in Georgia avrebbe dovuto formare l’oggetto di una discussione separata. Lo scorso fine settimana il Presidente di quest’Aula mi ha inviato in Georgia. Sono appena tornato dal viaggio e avrei voluto presentare una relazione sugli eventi di quel paese e sui vari incontri che ho avuto ma purtroppo due minuti non sono sufficienti.</p>
      <p sl="fr">Prima di parlare della Georgia tuttavia vorrei dare il benvenuto all’ultimo arrivato tra i paesi della politica europea di vicinato, ovvero la Mauritania, un paese che ho visitato di recente in qualità di capo della missione di osservatori per le elezioni.</p>
      <p sl="fr">Quanto emerge chiaramente oggi è che la grave crisi della Georgia ha certamente messo alla prova la nostra politica europea di vicinato. Può questa politica essere davvero utile? Porsi oggi questa domanda ha senso, alla luce della situazione in Georgia.</p>
      <p sl="fr">Quello che posso dirvi, onorevoli colleghi, è che a quattro anni dalla rivoluzione non violenta della rosa le comunità georgiane sono veramente scioccate dalla violenza, di cui abbiamo visto qualcosa alla televisione, una violenza diretta contro il popolo della Georgia e la violenza usata per chiudere Imedi TV. Sono scioccati perché non capiscono cosa sta succedendo.</p>
      <p sl="fr">Sono pertanto grato alla Commissione per aver sollecitato le autorità georgiane ad avviare un’indagine – indipendente e trasparente – in quanto la gente vuole sapere esattamente cos’è successo e come.</p>
      <p sl="fr">Abbiamo visitato il paese e ovviamente abbiamo sentito due versioni degli eventi, quella dell’opposizione e quella delle autorità, entrambe plausibili. E’ chiarissimo che esistono due versioni tuttavia il popolo chiede una reale trasparenza. Ovviamente non dobbiamo ricordare solo, come ci invitava a fare il nostro collega, che la Georgia è vulnerabile – questo lo sappiamo – ma anche che la Georgia deve raggiungere un compromesso con un “grande fratello” che è sempre appostato attendendo il momento opportuno.</p>
      <p sl="fr">Quando le autorità georgiane attirano la nostra attenzione sull’onnipresenza della Russia, dobbiamo considerare quanto accade. Ne abbiamo visto un esempio con il nostro accordo di semplificazione dei visti con la Russia, che favorisce i cittadini dell’Abkhazia e dell’Ossezia meridionale muniti di passaporto russo, anche se tali zone fanno parte del territorio georgiano, e che pertanto pone la Georgia in una posizione di imbarazzo.</p>
      <p sl="fr">Queste cose non giungono nuove al Commissario. Quello che dobbiamo chiedere oggi – oltre ovviamente alla revoca dello stato di emergenza – è l’immediato ripristino della libertà di espressione e della libertà dei mezzi d’informazione e, cosa più importante, la garanzia che si terranno elezioni libere e trasparenti. Oggi la Georgia è in grado di organizzare tali elezioni. Lo ha dimostrato l’anno scorso quando ha tenuto elezioni locali trasparenti e democratiche nel pieno rispetto degli standard internazionali. E’ giunta l’ora – e qui mi rivolgo al Consiglio, in quanto ritengo che sia stato un po’ duro con le autorità georgiane – che, con la nostra politica europea di vicinato, dimostriamo che l’UE può essere utile. Dobbiamo mostrare ai cittadini georgiani le ragioni della PEV. L’Unione europea non deve deluderli. Questo è il messaggio che dobbiamo trasmettere con forza alle autorità georgiane.</p>
    </intervention>
    <intervention id="3-294" speaker_id="28407" name="Willy Meyer Pleite" is_mep="True" mode="spoken">
      <p sl="es">a nome del gruppo GUE/NGL. – Signor Presidente, signora Commissario, signor Ministro, vorrei prima di tutto ringraziare gli onorevoli Tannock e Obiols per aver presentato la relazione e poi, senza ulteriori indugi, informarvi che il mio gruppo critica l’evoluzione e il metodo scelto per la politica di vicinato.</p>
      <p sl="es">Siamo critici in quanto nel 2004, allorché è stata istituita una politica di vicinato basata essenzialmente sulla promozione dei diritti umani, su una consulenza tecnica specializzata, su un migliore equilibrio tra commercio e flussi migratori, avevamo visto chiaramente che si stavano aprendo alcune possibilità. Tuttavia non vi è dubbio che, dall’approvazione dello strumento finanziario, sembrerebbe che l’impressione che diamo è quella che siamo fondamentalmente interessati ad istituire aree di libero scambio, accordi di libero scambio e un controllo ferreo sui flussi migratori, lasciando da parte qualsiasi riferimento alla promozione dei diritti umani e all’obbligo di rispettarli.</p>
      <p sl="es">Vi sono due esempi chiari rispetto ad ovest e a sud, ovvero il conflitto nel Sahara, richiamato dal Commissario Ferrero-Waldner, e il conflitto con Israele o, per dirla in altri termini, la responsabilità del Marocco e dello Stato di Israele in due conflitti: i territori occupati del Sahara occidentale e il conflitto palestinese.</p>
      <p sl="es">Credo veramente che su tali questioni la politica di vicinato dovrebbe essere molto più esigente nei confronti dei due Stati, chiedendo loro di assumersi una volta per tutte la responsabilità dei conflitti che in un caso si protraggono da quasi cento anni e nell’altro da 40-50 anni senza che siano stati risolti.</p>
      <p sl="es">Riteniamo pertanto che, da questo punto di vista, avremmo voluto che l’Unione europea assumesse una posizione molto più rigorosa quando è stata istituita la politica di vicinato.</p>
    </intervention>
    <intervention id="3-295" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo IND/DEM .– Signor Presidente, tale relazione dimostra chiaramente come l’élite politica eurofila presente in quest’Aula abbia perso completamente il contatto con la realtà e con i desideri dei rispettivi bacini elettorali.</p>
      <p sl="en">La relazione chiede un urgente miglioramento dell’evasione dei visti in modo da facilitare e rendere meno oneroso lo spostamento da alcuni Stati extra-UE. Non si tratta di ciò che la maggior parte dei londinesi vuole. Non vogliono che sia più facile l’arrivo di migranti nel Regno Unito, al contrario vogliono che tale possibilità diventi più difficile. Essi vogliono una maggiore selettività per le persone che invitiamo nel nostro paese e non un allargamento dell’attuale politica delle porte aperte.</p>
      <p sl="en">La relazione prevede l’ingresso dell’Ucraina nell’UE. L’Ucraina ha 46 milioni di cittadini che, come cittadini dell’UE, avrebbero tutti i diritti di entrare nel Regno Unito. La maggior parte dei miei elettori non vuole che il diritto d’ingresso nel Regno Unito sia esteso ad altri milioni di persone. Non vogliono che continui l’immigrazione indiscriminata dall’est Europa. Abbiamo già abbastanza immigranti che guidano per Londra senza pagare il bollo e l’assicurazione, abbiamo abbastanza criminali, spacciatori, truffatori, trafficanti di esseri umani e schiavi sessuali.</p>
      <p sl="en">Un’altra idea stravagante contenuta nella relazione è la richiesta di un’assemblea parlamentare UE-vicinato – un’altra fabbrica di chiacchiere, senza contatto con la realtà che si ingegna a trovare nuovi modi per buttare i soldi dei contribuenti. Questi politici andrebbero ovviamente lautamente ricompensati per i loro sforzi.</p>
      <p sl="en">Non deve sorprendere che uno degli autori di questa relazione faccia parte del partito conservatore inglese, un partito che si dice euroscettico a casa ma che qui è entusiasticamente eurofilo. Non c’è da meravigliarsi che a Londra l’onorevole Tannock sia conosciuto come il deputato dell’Europa dell’est.</p>
      <p sl="en">Sono categoricamente contrario a tali politiche in quanto danneggiano l’interesse dei miei elettori. Per questo motivo sarò rieletto a Londra nel 2009, mentre l’onorevole Tannock potrebbe non esserlo.</p>
    </intervention>
    <intervention id="3-296" speaker_id="24030" name="Philip Claeys" is_mep="True" mode="spoken">
      <p sl="en">Signor Presidente, il considerando C della relazione dice che la politica europea di vicinato “deve rimanere distinta dal processo dell’allargamento, considerando che la partecipazione alla PEV non preclude in alcun modo, per i vicini dell’est chiaramente identificabili come paesi europei, la prospettiva di un ingresso nell’UE a lungo termine”. Per qualche motivo questa regola sembra non applicarsi alla Turchia. In questo caso abbiamo esattamente la situazione opposta: la Turchia è chiaramente identificabile come un paese non europeo, non rientra nella politica europea di vicinato ma aspira ad entrare a far parte dell’UE.</p>
      <p sl="en">Non si è mai capito chiaramente perché la Turchia non entrata a far parte della PEV. La Commissione ha detto all’inizio che, avendo presentato domanda di adesione all’UE, l’inserimento della Turchia non era appropriato. Ciò è strano in quanto in altri casi si dice esplicitamente che la politica di vicinato e il processo di allargamento devono restare distinti l’uno dall’altro. E’ chiaro che nel caso della Turchia vale una regola sui generis .</p>
      <p sl="en">Temo che tutto ciò abbia a che fare con un certo obnubilamento ideologico. Anche ammettendo un impegno totale sui negoziati per l’adesione della Turchia, avremmo dovuto far rientrare la Turchia nella politica europea di vicinato, se non altro per ragioni di prudenza. Qualora fosse stato necessario sospendere i negoziati, come si sarebbe dovuto fare molto tempo fa, la Turchia avrebbe potuto essere assorbita direttamente in una struttura esistente. Così non è stato e di conseguenza le cose in futuro saranno ancora più difficili.</p>
    </intervention>
    <intervention id="3-297" speaker_id="28380" name="Marek Siwiec" is_mep="True" mode="spoken">
      <p sl="pl">Signor Presidente, dopo la votazione odierna ho scoperto – forse sono stato l’unico a farlo – che il gruppo Identità, tradizione e sovranità aveva cessato di esistere nel momento in cui il Presidente del Parlamento aveva dato l’annuncio. Tuttavia osservo che, in base all’elenco delle discussioni, il gruppo esiste ancora, per cui non so chi abbia commesso l’errore, se l’onorevole McMillan-Scott quando ha annunciato che il gruppo cessava di esistere oppure la persona che compila questi elenchi.</p>
    </intervention>
    <intervention id="3-298" speaker_id="4346" is_mep="True" mode="spoken" role="Presidente">
      <p sl="unknown">Onorevole Siwiec, il sistema elettronico non è ancora stato aggiornato tuttavia l’onorevole Claeys non ha ancora parlato a nome di un gruppo che ha cessato di esistere due ore fa ma ha parlato in qualità di membro non iscritto.</p>
    </intervention>
    <intervention id="3-299" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signora Commissario, signor Presidente in carica del Consiglio, onorevoli colleghi, sono davvero incredulo per le parole dell’onorevole Batten, che arriva dal cosmopolita Regno Unito e tuttavia in questa sede lancia una propaganda miope e xenofoba condendola di false accuse. Ciò non ha nulla a che vedere con la fiera tradizione di questo grande paese.</p>
      <p sl="de">La politica di vicinato è sicuramente diventata lo strumento principale dell’Unione europea per la politica estera nel momento in cui entriamo in una fase di consolidamento dopo l’accesso di 12 nuovi Stati. Per tale motivo è importante che lo strumento della PEV venga utilizzato in modo appropriato e concentrato ed effettivamente risulta chiaramente che ciò, almeno per alcuni aspetti, avviene.</p>
      <p sl="de">La politica di vicinato ci dà inoltre un solido strumento per un coinvolgimento attivo nelle questioni attinenti al conflitto nel Medio Oriente, come ha indicato il Commissario Ferrero-Waldner. Credo che la comparsa in Georgia di soluzioni subito dopo lo scoppio delle tensioni, e il fatto che devono tenersi nuove elezioni, siano in parte da ricollegarsi agli effetti della prospettiva europea e della politica di vicinato, e ciò ci mostra che su tale tema siamo sulla strada giusta. La politica ci dà i mezzi per curare i nostri interessi, per costituire legami, per servire gli interessi dei nostri partner e per alimentare lo sviluppo dei diritti umani e della democrazia.</p>
      <p sl="de">Quando discutiamo della Bielorussia in tale contesto, signora Commissario, trovo interessante come riusciamo a trovare il modo adatto per collegare gli strumenti per i diritti umani e la democrazia in una situazione in cui lo strumento di vicinato non può ancora avere lo stesso impatto. Si tratta di un importante esercizio che dobbiamo ripetere l’anno prossimo.</p>
      <p sl="de">Abbiamo qui una politica di vicinato dell’est e una politica di vicinato del sud. Entrambe sono parimenti importanti, tuttavia il metodo non deve necessariamente essere sempre lo stesso in quanto anche la politica di vicinato orientale ha questa dimensione di una prospettiva europea, il che significa che vi possono essere punti di partenza diversi e, in certa misura, anche prospettive diverse. Una politica che riguardi gli accordi di associazione, gli accordi di partenariato e cooperazione e gli obiettivi di portare un paese come l’Ucraina nell’OMC, creando così un’area di libero scambio – facendo progressi verso un tale tipo di evoluzione, mi sembra essere un importantissimo strumento di progresso.</p>
      <p sl="de">Si tratta di una politica di responsabilità congiunta. Non si tratta del fatto che gli Stati membri del centro Europa stanno guardando solo ad est e che gli europei del sud stanno guardando a sud: l’intera Comunità europea è responsabile per entrambe le direzioni. Per tale motivo devo dire che non posso accettare proposte come quella di un’Unione mediterranea. Mi piacerebbe molto vedere che gli spagnoli e francesi si interessano dell’Ucraina e gli svedesi e i tedeschi si interessano del Marocco. Questa, e non una nuova divisione dell’Unione europea, dev’essere la nostra politica.</p>
      <a text="(Applausi)"/>
    </intervention>
    <intervention id="3-301" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Signor Presidente, prima di tutto desidererei, a nome del mio gruppo, ripetere di cuore l’appello rivolto dall’onorevole Elmar Brok e che abbiamo tutti appena ascoltato. Esso mostra quanto è importante la politica di vicinato per le attività esterne dell’Unione europea. Noi accogliamo con favore i piani di un rafforzamento della PEV, tuttavia ciò non significa che la PEV sia l’obiettivo ultimo. L’UE deve continuare a cercare modi per rendere più efficace la politica.</p>
      <p sl="nl">La differenziazione, come hanno detto anche altri, è la chiave per assicurare il successo della politica di vicinato. La PEV si applica ad un’area molto vasta, dal Marocco all’Ucraina. L’influenza dell’Europa non è uguale in tutti questi paesi né l’Europa rappresenta una prospettiva appetibile per tutti loro in eguale misura. Nel quadro della PEV l’UE deve offrire ai paesi partner l’accordo di cooperazione che risponde meglio alle sue aspettative. Questo è un dato di fatto che riteniamo dovrebbe riflettersi nelle priorità della Commissione.</p>
      <p sl="nl">Le aspirazioni europee della Georgia sono diverse da quelle dell’Azerbaigian. La Tunisia è meno importante per l’UE dell’Ucraina e il Libano non ha lo stesso peso del Marocco, da qui la necessità di considerare ogni paese individualmente.</p>
      <p sl="nl">Dobbiamo concentrarci su quei paesi in cui appare più fattibile l’obiettivo principe della PEV, che è quello di avvicinare ulteriormente i paesi confinanti all’Europa.</p>
      <p sl="nl">La relazione tratta anche dei vicini orientali dei paesi che aderiscono alla PEV. Pensiamo sia una buona idea, nel quadro della strategia dell’Asia centrale recentemente adottata, lavorare per costituire solidi legami con i paesi in questione. Nel fare questo l’Unione europea potrebbe sicuramente attingere all’esperienza della sua politica di vicinato.</p>
      <p sl="nl">Non sottoscriviamo tuttavia l’idea di riconoscere anche ai paesi non appartenenti a questa regione lo statuto di “paesi PEV”. Sarebbe meglio focalizzarsi su un approccio coerente verso l’Asia centrale piuttosto che trascinare certi paesi nella PEV.</p>
      <p sl="nl">Infine una maggiore cooperazione parlamentare con i paesi PEV ad est è utile solo se accompagnata da una cooperazione multilaterale da parte dei governi della regione. Qualora venisse costituita un’assemblea parlamentare occorrerebbe anche un’assemblea ministeriale, come in altre regioni in cui abbiamo creato assemblee parlamentari di questo tipo. A nostro parere ci potrebbe essere un Parlamento di questo tipo solo se il Consiglio e la Commissione creassero anche una controparte a livello intergovernativo.</p>
    </intervention>
    <intervention id="3-302" speaker_id="28862" name="Lydie Polfer" is_mep="True" mode="spoken">
      <p sl="fr">Signor Presidente, quale relatore per il Caucaso meridionale vorrei sfruttare l’occasione di questa relazione degli onorevoli Tannock e Obiols i Germà – con i quali tra l’altro vorrei congratularmi per il lavoro svolto – per riferire le mie impressioni sulla situazione in Georgia sulla base della mia visita del 5 novembre, al culmine delle dimostrazioni.</p>
      <p sl="fr">Ho trovato una situazione molto complessa. Le maggiori riforme che erano state intraprese erano, da un lato, impressionanti, in particolare quelle per l’economia e la lotta alla corruzione; dall’altro occorre tenere presente il difficile clima sociale, caratterizzato da un’elevatissima disoccupazione e da un terzo della popolazione che vive sotto la soglia di sussistenza.</p>
      <p sl="fr">L’aspetto che più colpisce è il clima politico molto teso, anzi di aggressione, in cui l’opposizione lancia accuse estremamente gravi nei confronti del Presidente, per poi procedere a pubbliche ritrattazioni che non fanno altro che sollevare ulteriori interrogativi. Il governo risponde con ripetute accuse di interferenze straniere, leggi Russia, presentando documenti filmati a sostegno di tale tesi. Gli eventi del 7 novembre – la dichiarazione dello stato di emergenza, la violenta repressione dei dimostranti attuata dalla polizia e la chiusura dell’emittente televisiva – hanno messo in luce la natura estremamente preoccupante della situazione. E’ chiaro che azioni come queste mal si conciliano con il tradizionale quadro europeo di valori che affonda le radici nello Stato di diritto e nei diritti fondamentali ed esigono spiegazioni.</p>
      <p sl="fr">Occorre sperare che l’elezione presidenziale in programma il 5 gennaio consenta alla discussione democratica di tornare in primo piano. Spetterà ai cittadini georgiani scegliere tra fatti e parole e se concentrarsi sulle delusioni subite o sulle sfide del presente e del futuro. Sarà tuttavia nostro compito incoraggiarli e assisterli nell’organizzazione di elezioni veramente democratiche e condotte in modo corretto, conformemente agli standard internazionali. La posta in gioco è la credibilità e la stabilità della democrazia in Georgia.</p>
    </intervention>
    <intervention id="3-303" speaker_id="28617" name="Inese Vaidere" is_mep="True" mode="spoken">
      <p sl="lv">Onorevoli colleghi, dopo la rivoluzione della rosa la Georgia ha dato dimostrazione della propria volontà di far propri i valori europei. La Georgia si attendeva la nostra comprensione e la nostra sensibilità e tuttavia noi abbiamo completamente ignorato tale desiderio. L’anno scorso ho chiesto la sostituzione delle forze CIS di mantenimento della pace con analoghe forze internazionali. Avevo suggerito un riesame della legittimità del rilascio di passaporti russi in Abkhazia e nell’Ossezia meridionale, pratica che modifica la composizione nazionale della cittadinanza georgiana. Avevo proposto che la Commissione e il Consiglio adottassero per la Georgia la stessa semplificazione per i visti attualmente riconosciuta in Russia. Tuttavia tali inviti per un più attivo coinvolgimento nella risoluzione di problemi della Georgia non sono stati ascoltati. Tale disinteresse molto ha fatto per favorire la situazione attuale. La via che porta alla democratizzazione e alle riforme comporta spesso crisi politiche interne, in particolare in questa situazione, in cui esse sono indotte da un grande paese confinante. L’Unione europea deve ascoltare la Georgia mostrandole la propria solidarietà non solo a parole ma anche nei fatti. Grazie.</p>
    </intervention>
    <intervention id="3-304" speaker_id="28249" name="Tobias Pflüger" is_mep="True" mode="spoken">
      <p sl="de">Signor Presidente, l’obiettivo ufficiale della politica europea di vicinato è la creazione, cito, di “una cerchia di Stati amici e stabili” attorno all’UE. Per tale politica vengono spese ingenti somme di denaro – 12 miliardi di euro per il periodo 2007-2013. E a quale scopo? Si è parlato molto di diritti umani ma non si tratta altro che di imporre gli interessi dell’UE. Ad esempio si parla di istituire un’area di libero scambio: a vantaggio di chi, mi chiedo.</p>
      <p sl="de">Si parla molto di protezione delle frontiere e di controllo della migrazione. Specificatamente la relazione dice, se posso citarne parti, che il Parlamento “sottolinea la necessità di migliorare la capacità dei paesi PEV nella gestione dei flussi migratori, nel contrastare in modo efficace la migrazione illegale [ …] in modo da intensificare la loro cooperazione nella lotta contro [ …] il terrorismo [e] sostiene il coinvolgimento dei vicini nella Agenzia europea per la gestione della cooperazione operativa alle frontiere esterne degli Stati membri dell’Unione europea (Frontex) e nell’Ufficio europeo di polizia (Europol)”. Si tratta di aspetti che non appoggiamo e pertanto, come ha detto il collega onorevole Willy Meyer-Pleite, il nostro gruppo non voterà a favore della relazione.</p>
    </intervention>
    <intervention id="3-305" speaker_id="4507" name="Bastiaan Belder" is_mep="True" mode="spoken">
      <p sl="nl">Signor Presidente, l’impegno della Commissione nei confronti dello Stato di Israele nel quadro della politica europea di vicinato è una questione che mi sta a cuore. Appena ieri la Commissione lo ha dimostrato in questa sede nella persona del suo illustre portavoce Andreas Eldina.</p>
      <p sl="nl">Continui così, signor Commissario. So che ho l’appoggio del nostro correlatore onorevole Tannock e della presidente della nostra delegazione per Israele onorevole Hybášková.</p>
      <p sl="nl">Ho una domanda urgente da sottoporre: quali specifiche nuove possibilità prevede il Commissario per rafforzare la politica europea di vicinato per quanto riguarda Israele, certamente in vista della posizione politicamente ed economicamente molto sviluppata dello Stato ebraico? In altri termini non sarebbe del tutto opportuno distinguere su questo punto all’interno della politica europea di vicinato? Io direi proprio di sì.</p>
    </intervention>
    <intervention id="3-306" speaker_id="28400" name="Francisco José Millán Mon" is_mep="True" mode="spoken">
      <p sl="es">Signor Presidente, è molto importante che i nostri vicini costituiscano una cerchia di paesi prosperi, stabili e pacifici in cui il potere si basa su modelli democratici e in cui vige il massimo rispetto per i diritti fondamentali.</p>
      <p sl="es">Tale idea deve costituire la premessa di base della politica europea di vicinato, una politica che deve incoraggiare e aiutare i nostri vicini ad intraprendere le riforme necessarie per tradurre in modo effettivo i valori che richiamavo innanzi.</p>
      <p sl="es">La questione delle riforme politiche, economiche e sociali costituisce, per me, una parte essenziale della relazione che approveremo domani.</p>
      <p sl="es">L’idea che viene dopo è che la politica di vicinato deve avere riguardo per le caratteristiche specifiche di ciascun paese. Le differenze non vanno individuate sulla base del continente a cui appartiene il paese. I vicini sono appunto solo questo: vicini. Si tratta di un punto importante. Il fatto che alcuni di loro siano anche europei può avere conseguenze per quanto riguarda la possibile adesione all’Unione ma non per quanto riguarda la politica di vicinato. Si tratta di un’affermazione di carattere più generale che condivido in quanto commetteremmo un errore se facessimo discriminazioni contro un gruppo di paesi a favore di un altro.</p>
      <p sl="es">Non vi può essere una politica di vicinato di prima fascia e un’altra di seconda fascia. I vicini della costa meridionale del Mediterraneo hanno osservato con una certa apprensione che l’allargamento a 27 può portare ad una certa esclusione da parte dell’Unione allargata; una politica di vicinato che prioritizzi l’Europa orientale o il Caucaso può bene alimentare tale timore.</p>
      <p sl="es">I paesi del sud del Mediterraneo vantano legami antichi con l’Unione e per noi sono importantissimi in settori chiave come quelli della sicurezza, dell’immigrazione e dell’energia. Molti dei nostri Stati membri, come sappiamo, hanno con essi legami molto vicini sul piano storico, politico, umano, culturale ed economico.</p>
      <p sl="es">E con questo arriviamo al secondo punto importante del mio intervento. Nella nostra politica di vicinato non dobbiamo fare differenze tra europei e non europei. Tale politica deve essere, come ha appena detto l’onorevole Brok, di responsabilità condivisa.</p>
      <p sl="es">In considerazione di quanto detto, signor Presidente, non condivido i timori espressi nel paragrafo 2 della relazione sul significato dell’ambito geografico della PEV. Inoltre non avrei diviso la relazione in due sezioni, una sui vicini europei e una sui vicini mediterranei: sarebbe stato migliore un unico documento.</p>
      <p sl="es">Chiudendo vorrei congratularmi con gli onorevoli Tannock e Obiols.</p>
    </intervention>
    <intervention id="3-307" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, la questione è capire se gli sviluppi in Georgia indicano o meno un fallimento della politica di vicinato. Non penso che sia così. Essi ci mostrano che ci potrà ancora essere la necessità di alzare il profilo della politica di vicinato dato che quanto succede in quel paese era in gran parte prevedibile. Il fatto è che i successi e i meriti della rivoluzione della rosa in Georgia sono stati intaccati negli ultimi mesi e negli ultimi anni da numerose decisioni di tipo autoritario che hanno violato le prerogative del potere giudiziario.</p>
      <p sl="de">Questo, completato dalla situazione sociale, ha portato ai disordini recenti e mi auguro che siamo abbastanza forti da assicurare, assieme al Presidente Saakashvili, l’avvio di un dialogo e l’indizione di elezioni libere e trasparenti caratterizzate da una vera libertà di espressione che porti a scegliere in modo davvero democratico.</p>
      <p sl="de">Il secondo motivo per cui la politica di vicinato dev’essere rafforzata è indubbiamente tutta questa discussione che riguarda il futuro allargamento. Nostra intenzione ora è quella di discutere l’allargamento verso sud-est, di negoziare con i paesi del sud-est europeo e con la Turchia e di portare a conclusione tale processo. Non è questo il momento di prevedere i successivi cicli di allargamento ma piuttosto di rafforzare le relazioni con i nostri vicini e alcuni di questi paesi confinanti, quelli che si trovano in Europa, avranno la possibilità di aderire all’Unione europea in un successivo momento, mentre altri non lo potranno fare. Questo forte legame tuttavia deve esistere.</p>
      <p sl="de">Il terzo motivo è già stato menzionato. Ritengo che alcune idee astruse, se mi si consente questa espressione, come quella di un’Unione mediterranea che traccerebbe una linea attraverso l’Unione europea, un’Unione mediterranea nella quale, come suggeriva ieri il Presidente Sarkozy alla Conferenza dei presidenti, gli altri Stati membri dell’UE potrebbero avere statuto di osservatore, è bene che vadano evitate, e a tal fine occorre avere una politica comune di vicinato e lavorare assieme per rafforzare le relazioni.</p>
      <p sl="de">E’ legittimo pensare ad una comunità UE-Mar Nero e ad una comunità UE-Mediterraneo, tuttavia sarà sempre compito dell’Unione europea nel suo complesso mantenere e rafforzare le relazioni con questi vicini, un compito che comporta anche sostenere gli sforzi della Commissione.</p>
    </intervention>
    <intervention id="3-308" speaker_id="23830" name="István Szent-Iványi" is_mep="True" mode="spoken">
      <p sl="hu">Signor Presidente, l’obiettivo dell’Unione è di creare un’area di prosperità, stabilità e sicurezza con i propri vicini. Si registrano già alcuni risultati seri e consistenti in tale settore, ma anche gravi fallimenti. Non si è visto alcun reale progresso sul tema dei conflitti congelati e non vediamo idee nuove per risolvere le crisi in Transnistria, Abkhazia, Palestina o Sahara occidentale.</p>
      <p sl="hu">I paesi della politica di vicinato non costituiscono un tutt’unico geografico, culturale, economico o politico e questo è il motivo per cui è necessario un approccio differenziato e specifico per paese: quando una cosa va bene per la Giordania, non è detto che vada bene anche per l’Ucraina.</p>
      <p sl="hu">Occorre quanto prima creare un equilibrio politico e di bilancio tra la dimensione est e la dimensione sud della politica di vicinato. Tuttavia ciò deve portare al rafforzamento della dimensione est in quanto costituisce un’ovvia conseguenza del recente allargamento dell’Unione europea, con l’accesso di nuovi Stati membri. Sul punto abbiamo ottenuto molte promesse dalla Commissione, aspettiamo che vengano mantenute. Grazie.</p>
    </intervention>
    <intervention id="3-309" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Signor Presidente, se vogliamo che la politica europea di vicinato abbia effetto essa va costantemente monitorata e adattata alla situazione geopolitica. Solo così sarà possibile realizzare efficacemente quanto l’UE ha previsto per questa politica.</p>
      <p sl="pl">La politica europea di vicinato si trova tuttora ad affrontare notevoli sfide. Tali sfide consistono non solo nel dare un’assistenza efficace per la creazione di una cooperazione tra Stati o economica. Oggi è anche essenziale sapere come possiamo contribuire a rimediare alla situazione in quei paesi in cui la libertà è minacciata. Penso in particolare alla Russia e alla Bielorussia.</p>
      <p sl="pl">La politica europea di vicinato deve essere uno strumento per influenzare le autorità di quei paesi in cui libertà politica e democrazia sono solo apparenti, in cui i giornalisti dei media indipendenti perdono la vita in circostanze poco chiare e in cui l’opposizione viene sistematicamente e spesso sanguinosamente eliminata dalla vita pubblica. I paesi che agiscono in questo modo devono sapere che tali pratiche saranno denunciate e severamente condannate dall’Unione europea.</p>
    </intervention>
    <intervention id="3-310" speaker_id="28197" name="Árpád Duka-Zólyomi" is_mep="True" mode="spoken">
      <p sl="hu">La ringrazio, signor Presidente. Gli ultimi tre anni hanno dimostrato che la politica europea di vicinato costituisce uno strumento molto importante per una cooperazione ancora più stretta con gli Stati interessati e per aumentare la stabilità e la sicurezza della nostra Comunità. La politica di vicinato inoltre ci impone un obbligo, principalmente se il fragile sistema fin qui costruito in uno dei paesi interessati è a rischio.</p>
      <p sl="hu">Vorrei richiamare la vostra attenzione sulla situazione della Georgia dove la democrazia, la costituzionalità e uno sviluppo economico vigoroso che erano stati costruiti assieme vengono minacciati. Le dimostrazioni di massa e i tumulti hanno reso la situazione incerta. E’ mia convinzione che i motivi dietro la situazione che si è creata siano da ricercarsi nelle intenzioni sovversive della politica della superpotenza russa.</p>
      <p sl="hu">Va prestata la massima attenzione al rafforzamento del sistema delle istituzioni democratiche. Dopo la dichiarazione dello stato di emergenza o gli eccessi delle forze armate contro i dimostranti, annunciare le elezioni presidenziali era il passo giusto in tale direzione.</p>
      <p sl="hu">La Georgia, sotto la guida del Presidente Saakashvili, è un partner impegnato dell’UE e nonostante numerosi problemi mostra significativi progressi nei settori delle riforme e della crescita economica. L’UE, ovvero la Commissione, il Consiglio e il Parlamento in cooperazione con l’OSCE, si sono interessate per risolvere la tensione per via pacifica. A questo dobbiamo dare tutto nostro sostegno.</p>
      <p sl="hu">L’UE è una “potenza soft ”; ciò significa che il metodo della persuasione attraverso il coinvolgimento è stato dimostrato dalla situazione Georgiana quando il Presidente Saakashvili ha ricondotto un processo che si era surriscaldato nell’alveo della democrazia. Penso che sia particolarmente importante condurre una revisione sistematica dell’efficacia della politica di vicinato alla luce degli eventi della Georgia. La potenza della Georgia viene messa alla prova. In ogni caso il dialogo con l’opposizione divisa, che non può essere esclusa da tale processo, è inevitabile. Nonostante il nostro sostegno Tbilisi deve dimostrare la forza del sistema democratico del paese con le elezioni di gennaio.</p>
    </intervention>
    <intervention id="3-311" speaker_id="28267" name="Josep Borrell Fontelles" is_mep="True" mode="spoken">
      <p sl="es">Signor Presidente, quale inviato speciale della Presidenza spagnola dell’OSCE ho avuto l’opportunità di visitare una delle aree più dilaniate dai conflitti del nostro vicinato: il Caucaso. Considerando quello che accade in Georgia, la soluzione migliore per tutti i conflitti “congelati” è di rimanere “congelati”, in quanto non abbiamo ottenuto alcun miglioramento in nessuno di essi. Anzi gli eventi della Georgia, descritti in modo così ammirevole, dimostrano quanto sia difficile la via verso la piena democrazia.</p>
      <p sl="es">Oggi il Caucaso è la prima linea della nuova guerra fredda, la guerra fredda locale. Quando si arriva a Tbilisi, si è accolti da un’immagine gigantesca del Presidente Bush e, quando si arriva al confine con l’Ossezia da un’immagine gigantesca del Presidente Putin, a sintetizzare il nuovo scontro che pensavamo di aver superato.</p>
      <p sl="es">Quello che è stato è stato, tuttavia spetta ora a noi utilizzare la politica di vicinato per contribuire ad assicurare che le elezioni di gennaio si svolgano in modo libero ed equo. La cosa sarà difficile. E’ difficile passare nel giro di pochi mesi da uno stato di emergenza in cui le dimostrazioni vengono violentemente represse, in cui i mezzi di informazione vengono chiusi con la forza, ad un’atmosfera di libertà che consente lo svolgimento di elezioni libere e democratiche; è difficile immaginare di poter passare da una situazione in cui il difensore civico viene picchiato per le strade cittadine dalla polizia ad una situazione in cui la gente può liberamente scegliere il proprio presidente. Tuttavia così stanno fatti.</p>
      <p sl="es">Noi, il Parlamento europeo, dobbiamo essere fortemente coinvolti e partecipare alla vigilanza delle elezioni con l’OSCE tramite osservatori da inviare in quanto quella interessata è la zona in cui il cammino verso la democrazia è più a rischio, una delle aree più dilaniate da conflitti del nostro vicinato.</p>
    </intervention>
    <intervention id="3-312" speaker_id="2340" name="Samuli Pohjamo" is_mep="True" mode="spoken">
      <p sl="fi">Signor Presidente, anch’io desidero ringraziare gli autori della relazione per l’ottimo lavoro. Vorrei indicare quanto è importante il ruolo delle autorità locali e regionali e della società civile nell’attuazione della politica europea di vicinato.</p>
      <p sl="fi">Nel momento in cui vogliamo promuovere i valori europei nei paesi vicini assumono cruciale importanza gli scambi culturali e tra studenti e i progetti pratici congiuntamente realizzati. La commissione per lo sviluppo regionale ricorda anche le ottime esperienze del principio del partenariato nella politica di coesione, che dovrebbero essere sfruttate anche nell’attuazione della PEV.</p>
      <p sl="fi">Anche allentando gli ostacoli al traffico frontaliero e favorendo la circolazione di studenti, ricercatori, artisti, giornalisti, imprenditori e altri si può arrivare ad un sincero senso di riconciliazione.</p>
    </intervention>
    <intervention id="3-313" speaker_id="28343" name="Bogusław Rogalski" is_mep="True" mode="spoken">
      <p sl="pl">Signor Presidente, quando parliamo della politica europea di vicinato dobbiamo prima di tutto ricordare di sostenere quei governi che rispettano le libertà fondamentali e i diritti umani e di incoraggiare quei diritti nei paesi in cui non sono rispettati. Ciò è di fondamentale importanza per la stabilità del continente europeo.</p>
      <p sl="pl">L’elenco dei paesi che rientrano nella PEV è lungo. Vorrei attirare la vostra attenzione su due paesi, Ucraina e Bielorussia, che potrebbero entrare nella PEV.</p>
      <p sl="pl">L’Ucraina deve costituire per noi una priorità e i negoziati in corso con questo paese devono portare alla conclusione di un accordo di associazione e rendere possibile l’ingresso di questo paese nell’UE. Tale politica deve dotarci di una polizza di assicurazione contro le ambizioni di espansione della Russia e l’ulteriore tentativo di assoggettare l’Ucraina.</p>
      <p sl="pl">Infine, la Bielorussia. L’iniziativa della Commissione di invitare la Bielorussia in qualità di osservatore alla conferenza della PEV sembrerebbe prematura. Occorre ricordare che questo paese si trova ancora sotto la dittatura di Lukashenko, che viola i diritti umani e i diritti delle minoranze etniche. L’UE farebbe meglio a dare un sostegno più efficace alla popolazione e all’opposizione in Bielorussia. La riduzione del costo dei visti per i cittadini bielorussi, in particolare per gli studenti, potrebbe costituire un segnale positivo in tale direzione e la Commissione dovrebbe introdurla senza indugi.</p>
    </intervention>
    <intervention id="3-314" speaker_id="28350" name="Jana Hybášková" is_mep="True" mode="spoken">
      <p sl="en">Signor Presidente vorrei prima di tutto congratularmi con la Commissione per aver collaborato su tale idea speciale della PEV. Ora finalmente abbiamo una distinzione netta tra strumento dell’allargamento e PEV.</p>
      <p sl="en">L’Europa sta attraversando un processo molto pacifico, che finora ha avuto molto successo. La PEV rappresenta la quantità giusta di pensiero creativo che tutela e protegge la pace e la stabilità per i nostri figli. Sicurezza energetica, immigrazione e misure contro il terrorismo costituiscono tutti temi centrali. Più saremo chiari, precisi e analitici e meno politici, più preparati saremo per affrontare tali minacce. Consentitemi quindi di utilizzare questo particolare contesto e porre delle domande sulla base giuridica.</p>
      <p sl="en">Alcuni piani di azione scadranno presto. In particolare mi riferisco al piano di azione UE-Israele che scadrà nell’aprile 2008. La Presidenza tedesca ha creato il gruppo di riflessione, con il compito principale di proporre una chiara azione di lavoro per il futuro. Nel frattempo, signora Commissario, il suo lavoro, il nostro lavoro, ha riflessi molto positivi anche in Israele.</p>
      <p sl="en">Il Consiglio e la Commissione hanno ricevuto un non-paper che riflette il dato di fatto che Israele vuole potenziare le nostre relazioni bilaterali con un incontro UE-Israele annuale e una cooperazione regolare ad alto livello. Signora Commissario, la mia domanda è: quali iniziative assumerà la Commissione in base al non-paper israeliano e in particolare come lavorerà la Commissione ad un nuovo piano d’azione? Come rifletterà il nostro nuovo piano d’azione o il piano d’azione potenziato i punti che più ci interessano – misure contro il terrorismo, lotta all’estremismo, xenofobia, sicurezza energetica e ovviamente diritti umani – nonché le questioni internazionali, le convenzioni di Ginevra? A cosa porterà tutto questo e come risponderemo al gruppo di riflessione e alla Presidenza tedesca?</p>
    </intervention>
    <intervention id="3-315" speaker_id="28637" name="Alexandra Dobolyi" is_mep="True" mode="spoken">
      <p sl="en">Signor Presidente, anch’io sono molto preoccupato per la crisi in Georgia e devo ammettere di essere negativamente sorpreso. I recenti sviluppi sono alquanto malaugurati e deplorevoli per tutti coloro che sono a favore dello sviluppo democratico della Georgia. Le relazioni di organizzazioni come Amnesty International e Human Rights Watch e del difensore civico georgiano sono molto inquietanti.</p>
      <p sl="en">Considerando la situazione attuale del paese plaudo alla dichiarazione del presidente del Parlamento georgiano in base alla quale lo stato di emergenza sarà revocato venerdì ed entro due giorni da oggi i cittadini georgiani torneranno sperabilmente alla vita di tutti i giorni. A mio parere la situazione mina la reputazione del governo e anche del Presidente Saakashvili, salito al potere nel 2003 nel mezzo di proteste pacifiche che lo hanno posto quale leader più democratico del Caucaso.</p>
      <p sl="en">Il fatto che il Presidente Saakashvili abbia già indetto le elezioni presidenziali per il 5 gennaio 2008 costituisce un passo positivo che ha già contribuito ad allentare le tensioni nel paese. Tuttavia il governo deve tenere elezioni libere e democratiche in ossequio agli standard internazionali se vuole mostrare al mondo che il paese sta andando avanti. Pertanto il governo deve garantire per la campagna elettorale libertà di espressione per tutti i candidati. Plaudo al dialogo in corso tra autorità e opposizione, è un segno positivo. Mi attendo inoltre e chiedo a tutti i partiti coinvolti che agiscano con responsabilità durante l’intera campagna elettorale e che partecipino in modo costruttivo alla sfida di elezioni democratiche libere e sicure.</p>
    </intervention>
    <intervention id="3-316" speaker_id="28388" name="Grażyna Staniszewska" is_mep="True" mode="spoken">
      <p sl="pl">Signor Presidente, è di vitale importanza che, parallelamente alla politica di vicinato, le porte dell’Unione europea rimangano aperte per i nostri vicini dell’est europeo. L’appartenenza all’UE può costituire una possibilità in prospettiva di lungo periodo in quanto dipende dai progressi sulle riforme e dalla conformità ai criteri di Copenhagen, tuttavia ha un grande significato simbolico e politico. So, in base all’esempio del mio paese, che la sola possibilità di entrare nell’UE ha la capacità di mobilitare la società ad intraprendere la strada delle riforme economiche e della trasformazione democratica.</p>
      <p sl="pl">Oggi nel Parlamento europeo mandiamo un segnale chiaro e positivo ai nostri partner dell’est e ne attendiamo la reazione, non solo espressa con dichiarazioni politiche ma anche, e questa è la cosa più importante, espressa con misure concrete a livello economico e sociale. Noi ci aspettiamo che questi paesi percorrano la via delle riforme e della democrazia, che riformino i rispettivi sistemi giudiziari rendendoli indipendenti dall’influenza politica, che combattono la corruzione e creino un contesto positivo per la crescita economica.</p>
      <p sl="pl">Sono convinto che un’Ucraina, una Moldavia e – speriamo – un giorno anche una Bielorussia democratiche e prospere non siano solo una cosa positiva per i loro cittadini ma anche per l’intera Unione europea.</p>
    </intervention>
    <intervention id="3-317" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, la politica di vicinato è uno dei meccanismi volti a sostenere la costituzione di un’area attorno all’UE in cui sia possibile cooperare senza conflitti, evitando anche la formazione di una spaccatura culturale ed economica presso i confini dell’UE. Concordo con i timori espressi dagli autori della relazione secondo i quali sarebbe un errore far partecipare a questa stessa politica i paesi attorno al Mediterraneo. Sarebbe molto più sensato creare un partenariato UE-Mediterraneo dotato di meccanismi propri.</p>
      <p sl="pl">Ritengo che solo quei paesi che hanno frontiere di terra con l’Unione europea debbano far parte della politica di vicinato. La partecipazione alla politica dovrebbe costituire per il paese interessato un passo verso l’ingresso nell’UE come membro, ovviamente solo qualora il paese e l’UE stessa lo vogliano. In futuro dovremo pensare alla creazione di una politica separata UE-Asia per la cooperazione con i paesi asiatici che vogliono cooperare sul piano economico e politico con l’Unione europea, ad esempio Georgia e Armenia. Dobbiamo separare le nostre attività per regione.</p>
    </intervention>
    <intervention id="3-318" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Siamo consapevoli del fatto che l’obiettivo della politica europea di vicinato è quello di creare un perimetro di sicurezza e stabilità attorno all’Unione europea, di sviluppare relazioni strette con i paesi confinanti e di consentire a questi paesi di attuare riforme democratiche, che si basino sul rispetto dei diritti umani, lo Stato di diritto e lo sviluppo economico e sociale. La domanda che vorrei porre questa: qual è il prezzo che siamo disposti a pagare per raggiungere tali obiettivi?</p>
      <p sl="lt">Alla luce delle esperienze passate vorrei indicare che sono essenziali fondi adeguati per lo sviluppo della politica europea di vicinato. A mio parere 11 miliardi di euro per un periodo di 7 anni e per 16 paesi non sono molti. Un coordinamento più efficiente degli strumenti finanziari e delle politiche è essenziale per migliorare il finanziamento della politica europea di vicinato e la riforma del bilancio comunitario in corso costituisce un’eccellente opportunità di porre basi solide per uno sviluppo futuro molto più efficiente della politica europea di vicinato. Non posso in alcun modo concordare con l’onorevole Pflüger secondo il quale si tratterebbe di un esempio di sperpero di denaro dei contribuenti.</p>
      <p sl="lt">Il secondo punto che vorrei sottolineare riguarda le relazioni fra gli Stati confinanti dell’UE. E’ essenziale che mantengano buone relazioni e si appoggino a vicenda. Non vi è dubbio che sarebbero in grado di risolvere la maggior parte dei rispettivi problemi lavorando assieme. In considerazione di questo il Parlamento europeo deve esprimere il proprio sostegno esplicito per EURO-NEST – l’assemblea parlamentare vicinato UE-est – nonché mostrare una determinazione politica e offrire un sostegno finanziario per l’attuazione del progetto. EURO-NEST darebbe nuovo slancio ad una più efficiente attuazione della politica europea di vicinato aumentando contemporaneamente in modo sostanziale la dimensione parlamentare di tale politica, e in questo contesto il Parlamento europeo potrebbe adempiere alla sua nobile missione.</p>
    </intervention>
    <intervention id="3-319" speaker_id="28317" name="Jamila Madeira" is_mep="True" mode="spoken">
      <p sl="pt">Il ruolo dell’Unione europea nel mondo è oggi assolutamente irrinunciabile se vogliamo raggiungere determinati equilibri che sono essenziali per il perseguimento di una pace e una giustizia globali. In particolare la logica di associarsi con alcuni paesi tramite accordi bilaterali non deve pertanto minare lo sviluppo di un approccio multilaterale che una visione globale ci impone.</p>
      <p sl="pt">L’innegabile influenza dei diritti umani universali e la garanzia delle libertà fondamentali nelle relazioni dell’UE con il mondo devono essere alla base di ogni dialogo con qualsiasi partner del mondo, con particolare riferimento alla regione mediterranea.</p>
      <p sl="pt">Data la prossimità geografica della regione all’Europa, l’affinità secolare, la diversità culturale e la costante instabilità politica, l’UE deve agire molto fermamente per assicurare tali principi fondamentali. Mi congratulo pertanto con i relatori per l’importanza da loro riconosciuta a questo aspetto nella relazione sulla politica europea di vicinato.</p>
      <p sl="pt">La proposta nel frattempo presentata dal Presidente Sarkozy sull’Unione mediterranea è completamente avulsa dal contesto. Sebbene sia estremamente utile in quanto rivitalizza la discussione sul Mediterraneo, da una parte essa propone lo smantellamento del partenariato attuale e, dall’altro, disconosce i principi fondamentali dell’UE sul primato dei diritti umani universali e delle libertà fondamentali in particolare, ritenendole questioni secondarie in base ad un pragmatismo caso per caso che alimenterebbe una relazione a più velocità.</p>
      <p sl="pt">Il nostro ruolo non è quello di alimentare il rallentamento in cui si rifugiano i nostri partner o alimentare divisioni. Dobbiamo promuovere sviluppo e progresso, in particolare in termini di diritti, garantendo sempre che usiamo i nostri investimenti per dare opportunità di crescita e sviluppo economico complessivi per l’intera regione.</p>
      <p sl="pt">Garantire il completamento dell’area di libero scambio nella regione entro il 2010, tra tutti i soggetti pari che vi aderiscono, è pertanto un obiettivo raggiungibile, tuttavia non dobbiamo mai abbandonare il rispetto per i valori e i diritti umanistici e democratici.</p>
    </intervention>
    <intervention id="3-320" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Apprezzo la relazione dell’onorevole Tannock. Abbiamo bisogno di vicini che rispondano agli standard dell’Unione europea, a prescindere dal fatto che diventino membri dell’Unione europea o meno e dai tempi di tale ingresso.</p>
      <p sl="ro">Per tale motivo ritengo che la politica di vicinato debba farsi proattiva, ovvero credo che non dobbiamo monitorare solo lo sviluppo della situazione ma anche sostenere lo specifico paese nello sforzo di conformarsi agli standard richiesti.</p>
      <p sl="ro">Quanto alla situazione in Georgia, le decisioni del Presidente Saakaşvili di organizzare elezioni presidenziali anticipate, un referendum per fissare le elezioni parlamentari e di revocare lo stato di emergenza sono salutari.</p>
      <p sl="ro">Tutte tali azioni contribuiranno al ripristino di un clima democratico favorevole alla ripresa di discussioni e negoziati per una soluzione praticabile della delicata situazione in Georgia.</p>
      <p sl="ro">Sostengo l’idea della necessità di ripristinare i meccanismi dello Stato di diritto, della libertà di espressione e della libertà di stampa. Chiedo a tutte le forze politiche presenti in Georgia di cooperare al fine di elaborare una normativa che regoli le attività del settore audiovisivo, onde evitare situazioni come quella recentemente verificatasi.</p>
      <p sl="ro">Il partito che oggi è al potere è quello che, a iniziare dal 2003, ha avviato e sostenuto un sistema coerente di riforme in settori chiave che, a loro volta, hanno generato un visibile sviluppo economico, spingendo la Georgia verso un’economia di mercato funzionante e una vera democrazia.</p>
      <p sl="ro">Sempre con lo stesso governo è stata sostenuta la creazione di meccanismi per una reale e più efficiente attuazione del piano di azione con l’Unione europea ed è stata intensificata l’evoluzione in direzione europea.</p>
      <p sl="ro">Allo stesso tempo la Georgia è diventata un partner strategico della politica di vicinato, fatto indispensabile per risolvere i conflitti congelati di quella regione, un buon mediatore, un partner importante nel quadro della cooperazione regionale e un alleato strategico nei progetti di cooperazione sull’energia e per i trasporti.</p>
      <p sl="ro">Le rivendicazioni e l’atteggiamento dell’opposizione dovrebbero essere presi in esame ma valutati nel contesto dell’intera situazione politica ed economica, sia interna che nella regione. Ritengo che dobbiamo osservare attentamente quanto accade nelle aree della Georgia in cui sono presenti conflitti nonché l’atteggiamento della Federazione russa, in particolare nel quadro della prossima scadenza per una decisione sullo statuto del Kosovo.</p>
    </intervention>
    <intervention id="3-321" speaker_id="28137" name="Kader Arif" is_mep="True" mode="spoken">
      <p sl="fr">Signor Presidente, desidero parlare in modo specifico della regione mediterranea che, come i relatori ci hanno ricordato – e per questo li ringrazio – è molto importante per l’Europa in termini di politica estera. E’ il mio sostegno per un forte impegno europeo nella regione mediterranea che mi spinge a mettere in guardia contro i rischi di annacquare la politica mediterranea dell’Europa con la generale politica di vicinato.</p>
      <p sl="fr">Non vogliamo che nasca una rivalità tra i paesi dell’est europeo e i nostri vicini del sud. La PEV deve integrare a livello bilaterale il processo multilaterale di Barcellona che, vorrei ricordare, dal 1995 costituisce il quadro di riferimento per la creazione di relazioni nella regione mediterranea. Stanti così le cose, né la PEV né qualsiasi altro progetto rivolto ai paesi mediterranei deve poter mettere in secondo piano o sostituire gli obiettivi di Lisbona che si basano sui tre pilastri di un partenariato per uno sviluppo politico, economico e sociale, che costituiscono l’unico modo per promuovere un’effettiva integrazione regionale.</p>
      <p sl="fr">Devo pertanto evidenziare due punti. In primo luogo occorre mantenere un equilibrio nella ripartizione dei fondi tra paesi dell’est europeo e paesi mediterranei. La nostra capacità di sostenere una politica europea forte e ambiziosa per la regione mediterranea dipende dal successo nel raggiungimento di questo equilibrio. In secondo luogo, per quanto riguarda la progettata area di libero scambio euro-mediterranea – già oggetto della mia relazione presentata in quest’Aula nella prima parte dell’anno – vorrei sottolineare l’importanza di un approccio coordinato e graduale che permetta ai paesi interessati di tenere il passo con il ritmo e l’intensità di un sistema commerciale aperto, tenendo presenti le rispettive specificità e in particolare la fragilità di alcuni settori delle rispettive economie. Nostro obiettivo deve restare un commercio funzionale alla causa dello sviluppo.</p>
      <p sl="fr">In conclusione vorrei vedere tali due aspetti sviluppati nella relazione in quanto sono necessari per definire una chiara politica mediterranea basata su una visione strategica a lungo termine per lo sviluppo e la stabilizzazione della regione.</p>
    </intervention>
    <intervention id="3-322" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Signor Presidente, mi consenta di congratularmi con i relatori per la loro accurata disamina dell’argomento. Devo tuttavia indicare che se uno dei nostri obiettivi di base è creare un’area di pace, dobbiamo prestare attenzione al futuro politico dei paesi in questione.</p>
      <p sl="el">Vorrei citare l’Egitto come esempio. Chi di noi sa cosa accadrà nel dopo Mubarack? Temo nessuno. Siamo consapevoli del fatto che presto o tardi in Egitto andrà al potere la Confraternita musulmana, una grande organizzazione estremista islamica? Dobbiamo pertanto comprendere che tutta la nostra proclamazione in quest’area sarà messa a repentaglio da una simile situazione.</p>
      <p sl="el">Non voglio tuttavia ripetere ancora in questa sede la proposta presentata l’anno scorso nella discussione precedente sulla relazione. Allora suggerivo la creazione di un commonwealth tra questi paesi al fine di rafforzare le relazioni nel vicinato politico.</p>
      <p sl="el">Vorrei concludere indicando che il vicinato politico europeo è stato promosso parallelamente all’accesso dei dieci con l’obiettivo di frenare la formazione di nuove linee di divisione con i paesi vicini. Per tale motivo il vicinato politico europeo deve rimanere unito, geograficamente coeso ed equilibrato tra la componente est e quella sud.</p>
      <p sl="el">Inoltre, dato che i paesi che partecipano al vicinato politico europeo esibiscono differenze di carattere politico, economico e anche culturale, il principio della diversità è più importante che mai ma non va utilizzato per aumentare il divario tra questi paesi.</p>
    </intervention>
    <intervention id="3-323" speaker_id="34231" name="Evgeni Kirilov" is_mep="True" mode="spoken">
      <p sl="en">Signor Presidente, il Commissario Ferrero-Waldner aveva ragione all’inizio quando diceva che la PEV dovrebbe stimolare le riforme democratiche. Il governo georgiano deve ripristinare interamente il normale processo democratico del paese e osservare strettamente i principi dello Stato di diritto in tutte le sue iniziative. In particolare dobbiamo esprimere la nostra preoccupazione per le gravi violazioni del diritto di libera espressione e di accesso alle informazioni. Ciò che occorre in questa situazione è riprendere il dialogo politico e trovare un compromesso nell’interesse dei cittadini e della democrazia di quel paese.</p>
      <p sl="en">Sono particolarmente allarmato dalla violenza esercitata dalla polizia contro dimostranti pacifici. Gli eventi di questi ultimi giorni mostrano l’incapacità del governo di accettare il fatto che vi siano critiche. Il pretesto del presunto complotto per un colpo di stato con il coinvolgimento dell’influenza russa è quanto meno molto discutibile. Inoltre è chiaro che qualsiasi leader alternativo dell’opposizione, che al momento non vediamo sulla scena politica, ben difficilmente potrebbe essere a favore della Russia.</p>
      <p sl="en">Accogliamo favorevolmente la decisione del Presidente Saakashvili di indire elezioni presidenziali anticipate. Le notizie di oggi sulla revoca nei prossimi giorni dello stato di emergenza costituiscono anch’esse un segno positivo. D’ora in avanti ci attendiamo che siano soddisfatte tutte le necessarie condizioni per elezioni libere ed eque. Una di tali condizioni è la libertà di espressione e ciò significa che tutti i mezzi di informazione chiusi con la forza durante gli ultimi avvenimenti, come Imedi TV e Kafkasya TV, riprendano le loro normali attività. Dobbiamo essere molto chiari su tale punto.</p>
      <p sl="en">Ritengo che il Presidente Saakashvili sarà abbastanza coraggioso da invertire gli sviluppi negativi visti nelle ultime settimane. Dopo la sua elezione aveva avviato una buona politica di riforma in Georgia che va sostenuta. Credo inoltre fermamente che lo sviluppo democratico del paese debba essere monitorato da vicino e sostenuto dal Parlamento europeo.</p>
    </intervention>
    <intervention id="3-324" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, signora Commissario, onorevoli deputati, dati i limiti di tempo sarò molto breve, anche se ciò va a mio vantaggio in quanto sarò presente durante il tempo delle interrogazioni. Abbiamo avuto una discussione lunga e intensa che, ritengo, ha toccato tutti gli aspetti essenziali della politica di vicinato.</p>
      <p sl="pt">Penso anche che sia stato raggiunto un largo consenso sulle questioni fondamentali come la necessità che la politica di vicinato sia comprensiva e inclusiva e rivolta verso il nord ma anche verso est e sud. Essa deve inoltre prendere in considerazione le caratteristiche specifiche dei paesi a cui si rivolge. Dobbiamo ovviamente prendere in considerazione le caratteristiche specifiche e le necessità dei nostri partner così come dobbiamo anche usare gli strumenti necessari in linea con tali necessità e tali caratteristiche specifiche. La politica europea di vicinato ha un unico obiettivo valido per tutti i partner , ovvero l’istituzione di un partenariato che li faccia progredire sotto il profilo economico e sociale portandoli a rafforzare lo Stato di diritto e le rispettive democrazie.</p>
      <p sl="pt">Devo tuttavia dire che in questo come in altri forum sento talvolta osservare o addirittura suggerire e consigliare che forse dovremmo aumentare le risorse e gli strumenti. Si tratta di idee generose che comprendo ma dobbiamo anche essere consapevoli del fatto che l’aumento degli strumenti o dei finanziamenti, cioè le risorse, molto spesso non funziona in quanto la capacità di assorbimento dei nostri paesi partner è limitata. Anche noi vorremmo ovviamente vedere un aumento delle risorse ma la verità è, come ho detto, che la capacità di assorbimento dei nostri partner è molto spesso limitata, pertanto dare loro più risorse finanziarie non rende più efficaci i programmi o più rapidi o più visibili i risultati.</p>
      <p sl="pt">Credo che la Commissione abbia scelto bene le aree in cui creare dei partenariati con i paesi che intrattengono tali associazioni con noi. La Commissione è attiva in un’ampia serie di settori, compresi quelli della costituzione delle capacità amministrative, del potenziamento del sistema giudiziario e della fornitura di supporto per le organizzazioni della società civile e per l’educazione e la formazione – questa politica di vicinato copre un intero spettro di settori. Come dicevo l’obiettivo unico e più importante è ovviamente mettere in grado questi partner di vivere uno sviluppo che è anche nell’interesse dell’Unione europea.</p>
      <p sl="pt">Il Consiglio continuerà naturalmente a monitorare da vicino le proposte presentate dalla Commissione in relazione alla politica europea di vicinato ed è chiaramente sempre preparato a discutere idee, suggerimenti e proposte con il Parlamento.</p>
    </intervention>
    <intervention id="3-325" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione .− Signor Presidente, cercherò anch’io di essere più breve possibile. Vorrei solo dire che penso che sia stata una discussione molto fruttuosa e vorrei anche ringraziare ancora i due relatori. Era chiarissimo che molti deputati volevano intervenire in questa importante fusione.</p>
      <p sl="en">Due punti in risposta ad alcune domande. In primo luogo, è vero che ora la Mauritania è un paese partner del processo Euromed ma non fa parte della politica di vicinato. Volevo solo chiarire questa cosa; i fondi per la Mauritania vengono erogati al titolo della ACP.</p>
      <p sl="en">Sul secondo punto vorrei essere molto chiara. Alcuni deputati hanno sostenuto criticandoci che i diritti umani, la democrazia e lo Stato di diritto non sarebbero stati i nostri obiettivi principali. Al contrario. Se si guarda uno qualsiasi dei piani di azione una delle parti principali è sempre una base per sviluppare quanto più possibile diritti umani, democrazia e Stato di diritto. Tuttavia va da sé che ci vuole tempo e noi lavoriamo con quei paesi in particolare sulla questione del sistema della giustizia, che ovviamente è una base che consente di fare la differenza sul campo.</p>
      <p sl="en">Poi uno dei deputati del gruppo Indipendenza/ democrazia ha detto che non voleva più la migrazione. Voglio dirgli che la semplificazione dei visti procede sempre parallelamente ad accordi di riammissione, per cui stiamo sì cercando di combattere l’immigrazione illegale ma vogliamo anche cercare di agevolare il contatto tra persone e talvolta applicare qualche idea per l’immigrazione legale, che pure è necessaria per molti dei nostri paesi a causa dell’invecchiamento della popolazione.</p>
      <p sl="en">Quarto: in merito ai conflitti congelati è chiaro che la politica di vicinato da sola non può risolverli tutti. A tal fine abbiamo un rappresentante speciale, il Segretario generale del Consiglio Solana. Tuttavia con la politica di vicinato stiamo cercando di creare il miglior ambiente possibile perché ciò avvenga. E questo è molto importante, in Israele e in Palestina quando parliamo del Maghreb e quando parliamo dei paesi dell’est europeo.</p>
      <p sl="en">C’è stata un’altra domanda sullo statuto speciale di Israele. Posso dirvi, come ho detto al ministro degli Esteri Tzipi Livni, quando l’abbiamo incontrata a Lisbona, che abbiamo un gruppo di riflessione speciale. Questo gruppo sta lavorando. Le idee presentate sono molto ambiziose, in particolare da parte di Israele. Tuttavia dobbiamo fare in modo che si inserisca nel quadro complessivo dell’approccio della politica di vicinato. Ma all’interno di tale quadro possiamo fare sicuramente molto. Questo è quanto stiamo valutando e discutendo al momento. Immagino che, il prossimo anno, con il nuovo consiglio di associazione, potremo presentare delle proposte in merito. Quindi non l’abbiamo dimenticato, ci stiamo lavorando.</p>
      <p sl="en">Un’ultima parola sulla Georgia: molti colleghi che hanno parlato sulla Georgia, compresa l’amica onorevole Lydie Polfer, hanno detto che la situazione è molto complessa. Sappiamo tutti che, da una parte vi sono forti tensioni tra opposizione e governo, ma dall’altra potrebbero anche esservi altre tendenze. Penso pertanto che sia molto importante che il Presidente Saakashvili abbia indetto le elezioni presidenziali. Ha dichiarato che consulterà la popolazione sulla data per le elezioni parlamentari. E io spero che la questione delle riforme che abbiamo davvero cercato di incentivare proseguirà in futuro altrimenti la fiducia nel governo georgiano risulterà gravemente compromessa se la crisi attuale non potrà risolversi in modo democratico. Ma ovviamente faremo di tutto per sostenere la Georgia.</p>
      <p sl="en">Ultimo punto sul finanziamento. Molti hanno detto che ci occorrono più fondi. Tuttavia sappiate che il Fondo europeo per gli investimenti o il Fondo investimenti di cui sempre si parla costituisce un’opportunità per erogare maggiori fondi a quei paesi che ne hanno bisogno per progetti infrastrutturali, energetici, per i trasporti, ecc. Abbiamo pertanto detto che quanto abbiamo forse non è sufficiente. Allora cerchiamo di averne di più.</p>
    </intervention>
    <intervention id="3-326" speaker_id="21918" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Vorrei ricordare che la relazione degli onorevoli Raimon Obiols i Germà e Charles Tannock verrà posta in votazione domani mattina e che i testi presentati a chiusura della discussione sulle dichiarazioni del Consiglio e della Commissione verranno posti in votazione a Bruxelles il 29 novembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-327" speaker_id="28421" name="Marianne Mikko" is_mep="True" mode="written">
      <p sl="en">In qualità di presidente della delegazione in Moldova desidero ringraziare l’onorevole Tannock per aver indicato che la Moldova soddisfa pienamente i criteri necessari per accedere ad una prospettiva di adesione previsti dall’articolo 49 del trattato di Maastricht. Ringrazio anche il correlatore onorevole Obiols i Germà per la relazione equilibrata ed esauriente.</p>
      <p sl="en">La Moldova non è collocata nel vicinato dell’Europa ma è geograficamente ubicata in Europa e deve avere titolo per aderire all’UE una volta che saranno soddisfatti i tre criteri di Copenhagen.</p>
      <p sl="en">Sebbene il piano d’azione UE-Moldavia sia lungi dall’essere completato occorre chiedersi qual è il passo successivo. Sono necessari ulteriori incentivi per motivare i nostri partner europei a procedere con riforme dolorose.</p>
      <p sl="en">Per raggiungere gli obiettivi, le risorse finanziarie e di altro tipo della PEV devono essere notevolmente più generose. Sono necessarie missioni complete della PESD se vogliamo avere una possibilità realistica di risolvere i conflitti congelati in Transnistria e nel Caucaso. Al momento non vi sono risorse per queste missioni.</p>
      <p sl="en">Infine è difficile immaginare una politica che vada bene sia per i paesi dell’Europa geografica sia per i paesi del Mediterraneo non europeo. Chiaramente in futuro sarà necessario ridisegnare la portata della PEV. In particolare va definita meglio la sua componente est.</p>
    </intervention>
    <intervention id="3-328" speaker_id="5570" name="José Ribeiro e Castro" is_mep="True" mode="written">
      <p sl="pt">Mi congratulo con i relatori per l’ottimo lavoro. La risoluzione che approviamo consoliderà la visione del Parlamento nel settore della politica di vicinato, sviluppando le linee tracciate nel gennaio 2006.</p>
      <p sl="pt">Proprio per questo motivo è importante approvare gli emendamenti 1 e 2, che ringrazio l’onorevole Tannock di aver presentato. Essi riaffermano punti che abbiamo già approvato e che ora non possono essere dimenticati e che riguardano le nostre relazioni di vicinato sul confine sud-atlantico. E’ importante richiamare ancora una volta la particolare situazione degli Stati insulari che confinano con le nostre regioni ultraperiferiche – Canarie, Madera e Azzorre – con le quali esistono legami storici e stretti legami speciali. Pertanto dobbiamo inoltre reiterare la nostra richiesta alla Commissione perché proponga e sviluppi politiche specifiche volte ad estendere il più possibile la politica europea di vicinato al nostro vicinato insulare nell’Atlantico, in prossimità del continente europeo, nella misura in cui esse evidenziano non solo la nostra prossimità geografica ma anche la nostra affinità culturale e storica e l’interesse comune di una sicurezza reciproca.</p>
      <p sl="pt">Sulla stessa linea vorrei anche cogliere questa opportunità per salutare la recente comunicazione della Commissione al Consiglio e al Parlamento europeo sul futuro delle relazioni tra UE e la Repubblica di Capo verde.</p>
    </intervention>
  </section>
  <section id="creitem34" title="11. Tempo delle interrogazioni (interrogazioni al Consiglio)">
    <intervention id="3-330" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il tempo delle interrogazioni (B6-0382/2007). Saranno prese in esame le interrogazioni rivolte al Consiglio</p>
      <p sl="unknown">Sono state presentate le seguenti interrogazioni.</p>
      <p sl="unknown">Annuncio l’interrogazione n. 1 dell’onorevoleManuel Medina Ortega (H-0777/07)</p>
      <p sl="unknown">Oggetto:Politica d’immigrazione detta della “porta girevole”</p>
      <p sl="unknown">Alcuni responsabili politici ed esperti in materia hanno proposto la conclusione di un accordo tra gli Stati membri che permetta di conciliare il controllo delle frontiere esterne dell’Unione con una nuova politica d’immigrazione detta della “porta girevole”, in modo tale che gli immigrati regolarmente stabiliti nell’Unione possano tornare nel proprio paese d’origine senza temere di trovare le porte chiuse al loro rientro.</p>
      <p sl="unknown">Può dire il Consiglio se ritiene praticabile un tale approccio?Può dire, altresì, se ritiene che sarà possibile attuare questa politica con i semplici mezzi della cooperazione intergovernativa o invece occorrerà creare nuovi meccanismi istituzionali a tal fine?</p>
    </intervention>
    <intervention id="3-331" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Come l’onorevole deputato saprà, nel maggio 2007 la Commissione ha presentato al Parlamento europeo, al Consiglio e al Comitato delle regioni una comunicazione sulla migrazione circolare e su partenariati di mobilità tra Unione europea e paesi terzi. Nella comunicazione la Commissione considera la migrazione circolare un utile strumento da sviluppare a livello comunitario per consentire una gestione più efficace dei flussi migratori. Nelle conclusioni del giugno 2007 sull’estensione e sul potenziamento di un approccio globale alla migrazione, il Consiglio a sua volta ha sottolineato che le opportunità di migrazione legale, compresa una migrazione circolare ben gestita, potevano essere utili per tutte le parti coinvolte.</p>
      <p sl="pt">Il Consiglio ritiene che tutte le opportunità di migrazione circolare ben gestita debbano pertanto essere sondate in stretta collaborazione con tutti i soggetti coinvolti, in vista dell’adozione delle conclusioni del Consiglio entro la fine del 2007. La necessità di vagliare tali opportunità di migrazione circolare, in base alla comunicazione della Commissione del 16 maggio 2007, è stata inoltre ribadita nelle conclusioni del Consiglio europeo del giugno 2007. Il Consiglio sta attualmente esaminando la questione dell’adozione di strumenti e misure specifici per agevolare la migrazione circolare nonché la questione di determinare come tali misure possano essere attuate.</p>
      <p sl="pt">La Commissione non ha a tutt’oggi proposto misure specifiche.</p>
    </intervention>
    <intervention id="3-332" speaker_id="1337" name="Manuel Medina Ortega" is_mep="True" mode="spoken">
      <p sl="es">Signor Presidente, credo che la Presidenza portoghese stia dedicando la giusta attenzione alla questione e che la risposta fosse accurata.</p>
      <p sl="es">So che la Presidenza portoghese volge al termine in quanto questo semestre è durato poco, tuttavia non so se la Presidenza ritenga possibile formulare una proposta specifica entro il 31 dicembre o se incoraggerà la Commissione a presentare proposte più specifiche, con particolare riguardo agli aspetti istituzionali, se i meccanismi di cui disponiamo oggi sono sufficienti o se sarebbe opportuno istituire un organismo di qualche tipo per agevolare una migrazione circolare di questo tipo.</p>
    </intervention>
    <intervention id="3-333" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, desidero ringraziare l’onorevole deputato per le gentili parole. Le presidenze che cadono nella seconda parte dell’anno durano in effetti un po’ di meno − bene o male che sia − a causa delle vacanze estive. In effetti è nostro desiderio fare progressi significativi sulla questione entro la fine dell’anno tuttavia siamo ovviamente legati in qualche misura alle iniziative che la Commissione desidera presentare. Ciò è nelle nostre intenzioni e nei nostri desideri. Al momento non sono in grado tuttavia di assicurare che ciò accadrà, ma se è possibile e ne avremo l’opportunità sicuramente lo faremo.</p>
    </intervention>
    <intervention id="3-334" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Signor Presidente, condivido l’opinione della Presidenza del Consiglio sulla politica della “porta girevole” per l’immigrazione e le nuove idee sulle “blue card” volte ad invogliare gli immigranti altamente qualificati.</p>
      <p sl="es">Vorrei tuttavia chiedere alla Presidenza del Consiglio se è convinta che riusciremo a contenere l’immenso afflusso di immigranti che ogni anno si riversano nell’Unione europea, in considerazione del fatto che nel mondo vi sono paesi con un livello di sviluppo bassissimo.</p>
    </intervention>
    <intervention id="3-335" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">La mia domanda sull’immigrazione circolare è se non vi debba essere un meccanismo speciale per questa immigrazione, in particolare per quanto riguarda assicurare una formazione per i paesi interessati. Penso ad esempio ai medici e agli infermieri del Malawi che si trovano nel Regno Unito.</p>
    </intervention>
    <intervention id="3-336" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Tale questione dell’immigrazione circolare è stata o viene attualmente discussa ed è stata prontamente sollevata dalla Commissione in occasione di un più ampio dibattito sulla questione dell’immigrazione in Europa, in particolare sull’immigrazione illegale e legale, e costituisce uno dei meccanismi richiamati in questa discussione sulle questioni collegate all’immigrazione. La Commissione ha riflettuto sulla questione e ha invitato anche il Consiglio a farlo e a discuterne. A mio parere i meccanismi per l’immigrazione circolare da soli non risolveranno tutte le questioni che emergono in tale settore e in questa discussione. Si tratta di una misura che potrebbe costituire una proposta nonché un modo di alleggerire l’onere e di risolvere le questioni collegate all’immigrazione, in tal caso anche all’immigrazione legale, ma che certamente non risolverà tutti i problemi. Ciò richiederà naturalmente un ventaglio più ampio di politiche, che come sapete il Consiglio sta appunto discutendo, su una proposta formulata dalla Commissione.</p>
      <p sl="pt">Saprete certamente anche che il programma della Presidenza portoghese dà priorità a tutte le questioni attinenti all’immigrazione, illegale o legale. Nel corso del Consiglio di dicembre del mese prossimo che segnerà il termine della nostra Presidenza, vorremmo poter presentare una serie di conclusioni sulla questione generale dell’immigrazione legale e sulla lotta contro l’immigrazione illegale che segni un progresso reale in tali due settori.</p>
      <p sl="pt">Per quanto riguarda le domande concrete di ordine tecnico rivolte a gruppi specifici, non si è ancora conclusa la riflessione in cui è, e deve essere, impegnato il Consiglio e sono sicuro che l’onorevole deputato comprenderà che al momento non sono in grado di comunicare i risultati di tale riflessione, in particolare su questioni altamente mirate e specifiche.</p>
    </intervention>
    <intervention id="3-337" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Claude Moraes (H-0779/07)</p>
      <p sl="unknown">Oggetto:Ripartizione degli oneri in materia di asilo e immigrazione</p>
      <p sl="unknown">Nel contesto del programma quadro “Solidarietà e gestione dei flussi migratori 2007-2013”, quali progressi si sono compiuti in merito alla “ripartizione degli oneri”?</p>
      <p sl="unknown">Quali misure concrete intraprendono gli Stati membri per realizzare un’equa ripartizione delle rispettive responsabilità in materia di asilo e di immigrazione?</p>
    </intervention>
    <intervention id="3-338" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Nel maggio 2007 il Parlamento europeo e il Consiglio hanno approvato tre decisioni: la decisione che istituisce il Fondo europeo per i rifugiati 2008-2013, la decisione che istituisce il Fondo per le frontiere esterne 2007-2013 e la decisione che istituisce il Fondo europeo per il rimpatrio 2008-2013. Nel giugno 2007 il Consiglio ha anche approvato la decisione che istituisce il Fondo europeo per l’integrazione dei cittadini di paesi terzi 2007-2013. Si tratta di quattro decisioni che costituiscono parte integrante del programma generale “Solidarietà e gestione dei flussi migratori”.</p>
      <p sl="pt">In linea con gli obiettivi fissati dal Consiglio europeo, l’obiettivo di tale programma è l’equa ripartizione delle responsabilità tra Stati membri in relazione all’onere finanziario collegato all’introduzione della gestione integrata delle frontiere esterne dell’UE e all’attuazione delle politiche comuni di asilo e immigrazione.</p>
      <p sl="pt">Il Fondo europeo per i rifugiati è in linea con gli obblighi di cui all’articolo 63 paragrafo 2 lettera b) del trattato CE sull’adozione di misure per la promozione dell’equilibrio degli sforzi tra gli Stati membri che ricevono i rifugiati e gli sfollati e subiscono le conseguenze dell’accoglienza degli stessi.</p>
      <p sl="pt">Il Consiglio cerca anche di promuovere la solidarietà con altri mezzi. Le conclusioni del Consiglio del 18 settembre 2007 sul rafforzamento delle frontiere marittime del sud dell’UE, ad esempio, hanno incoraggiato gli Stati membri a fornire un sostegno su base bilaterale agli Stati membri che si trovano ad affrontare una pressione particolare, chiarendo che tale sostegno può essere erogato a livello di operazioni di rimpatrio, condizioni di accoglienza, consulenze sugli studi dei singoli casi o assumendosi volontariamente la responsabilità di persone come i richiedenti asilo, i rifugiati, i beneficiari di protezione sussidiaria e/o i minori non accompagnati.</p>
    </intervention>
    <intervention id="3-339" speaker_id="4519" name="Claude Moraes" is_mep="True" mode="spoken">
      <p sl="en">Abbiamo ascoltato una dichiarazione completa della posizione teorica sulla ripartizione degli oneri. Sappiamo quali sono gli strumenti tuttavia devo chiederle, in tutta sincerità, qual è l’attuazione per quanto riguarda Malta, Lampedusa e le Canarie. Ritiene lei che, nel corso degli ultimi sei mesi, i membri del Consiglio, compresi quelli dell’Europa occidentale, abbiano preso seriamente l’impegno per la ripartizione degli oneri di tali luoghi, che si trovano in condizioni di emergenza? Alcuni dei nostri colleghi in quest’Aula lo sanno e lo vedono ogni giorno.</p>
      <p sl="en">Nessuno pensa che il Portogallo sia in alcun modo indifferente su tale questione, tuttavia cosa ci può dire sul farsi attivamente carico della ripartizione degli oneri da parte del Consiglio? Viene attuata? Le chiediamo una risposta sincera.</p>
    </intervention>
    <intervention id="3-340" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Con molto piacere rispondo all’onorevole deputato e ovviamente parlo a nome della Presidenza portoghese, facendomi tramite del suo pensiero in merito alla questione. L’onorevole deputato sa che la migrazione e i flussi migratori, in particolare i flussi migratori illegali, e in particolare quelli provenienti dalle regioni del sud Europa, rappresentano un nuovo problema che non dovevamo affrontare solo pochi anni fa.</p>
      <p sl="pt">Pertanto dobbiamo ovviamente reagire a tale fenomeno nuovo e inconsueto nonché assumere le misure del caso. Come sempre in questi casi tuttavia tali misure, tale reazione e gli strumenti richiamati si stanno delineando in modo graduale, così come gradualmente viene formandosi la nostra consapevolezza dell’importanza e della gravità del problema. Devo dire a tale riguardo che la parola chiave sulla questione per la Presidenza portoghese e per il Portogallo quale Stato membro è “solidarietà”. Come tutti sappiamo quando altre questioni toccano uno o più Stati membri, esse vanno considerate un problema di tutti; anche per quanto riguarda la migrazione illegale la parola adatta è “solidarietà”, in quanto sappiamo che tali fenomeni spesso colpiscono in particolare gli Stati singolarmente.</p>
      <p sl="pt">E’ vero che molto spesso ci limitiamo a parlare ed è anche vero che occorre fare di più di semplici discussioni. Tuttavia la consapevolezza attuale che la questione costituisce un problema globale che riguarda tutti e per il quale tutti sono responsabili costituisce già un primo passo. Naturalmente siamo fiduciosi che, con gradualità e realismo ma anche con la necessaria urgenza, potremo continuare a fare riferimento a questa “solidarietà” anche nel momento in cui si tratterà di tradurla in azioni e misure concrete. Questo è il ruolo della Presidenza e ciò è quanto il Portogallo deve fare come Stato membro. Lei inoltre capirà che non spetta ad un singolo Stato membro o ad una sola Presidenza influire su tutti gli eventi e tutte le misure come forse sarebbe desiderabile. Tuttavia posso assicurarle che vi è una maggiore e sempre crescente forte consapevolezza che dobbiamo condividere tale responsabilità e rendere effettiva tale solidarietà.</p>
    </intervention>
    <intervention id="3-341" speaker_id="28120" name="Simon Busuttil" is_mep="True" mode="spoken">
      <p sl="mt">Signor Presidente in carica, con tutto il dovuto rispetto, la sua risposta non mi convince, perché mentre il Consiglio dei ministri riflette, c’è chi annega nel Mediterraneo e vi sono paesi mediterranei che non sono in grado di tener testa all’emergenza. E’ questo il motivo per cui non sono convinto. Vorrei anche porle una domanda specifica: Malta ha presentato una proposta al Consiglio sulla ripartizione degli oneri, con cui chiede che tutti gli immigranti ripescati vivi dal mare al di fuori delle acque comunitarie – ad esempio nelle acque della Libia – vadano ripartiti tra tutti i paesi dell’UE. Vorrei conoscere la risposta del Consiglio.</p>
    </intervention>
    <intervention id="3-342" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Conosco bene la situazione nonché la questione sollevata dal governo di Malta a tale riguardo. Alla sua domanda risponde già la risposta che ho dato ad un altro deputato; la Presidenza è consapevole, come pure il Portogallo quale Stato membro, che anche il Portogallo è uno Stato del sud europeo e pertanto anche noi faremo tutto quanto in nostro potere per far sì che la parola “solidarietà” abbia traduzione pratica, tenendo presenti le difficoltà e i problemi, che esistono, sebbene casi come questo richiedano anche perseveranza e persistenza.</p>
    </intervention>
    <intervention id="3-343" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n.3 dell’onorevole Marie Panayotopoulos-Cassiotou (H-0781/07)</p>
      <p sl="unknown">Oggetto:Misure atte a garantire la sussistenza dei migranti illegali, in particolare donne e bambini</p>
      <p sl="unknown">Quali misure intende il Consiglio adottare per garantire condizioni di vita dignitose durante il loro soggiorno ai migranti illegali, in particolare donne e bambini, in modo che gli Stati membri rispettino in modo uniforme i loro impegni internazionali?</p>
    </intervention>
    <intervention id="3-344" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, non so se sia possibile o se rientri in quanto ammesso dal regolamento, tuttavia quando l’interrogazione viene presentata vorrei conoscere esattamente gli onorevoli deputati che ne sono autori, in quanto è ovvio che la mia risposta si rivolge in prima istanza a loro.</p>
      <p sl="pt">Sicuramente sapete che la proposta di direttiva del Parlamento europeo e del Consiglio recante norme e procedure comuni applicabili negli Stati membri per il rimpatrio di cittadini di paesi terzi soggiornanti illegalmente prevede norme specifiche per il trattamento di questi cittadini. L’articolo 13 della proposta prevede salvaguardie per le condizioni di permanenza in attesa del rimpatrio di tutte le persone a cui la direttiva si applica. L’articolo 15, che fissa le condizioni per la detenzione temporanea, definisce il trattamento da offrire ai cittadini di paesi terzi in attesa del rimpatrio. L’articolo 15 paragrafo 3 afferma che va prestata particolare attenzione alla situazione dei soggetti vulnerabili, con disposizioni specifiche per i minori. Come sapete la proposta di direttiva si trova attualmente all’esame del Parlamento europeo e del Consiglio.</p>
    </intervention>
    <intervention id="3-345" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">La ringrazio, signor Presidente. Mi consenta di ripetere le osservazioni dell’onorevole Moraes: sul piano teorico lei sta rispondendo alle interrogazioni molto bene e in dettaglio. Tuttavia qual è la responsabilità degli Stati membri nel momento in cui non disponiamo ancora delle vostre analisi? Esistono trattati internazionali e vengono essi applicati in ugual misura a tutti gli Stati membri, oppure alcuni Stati membri, per motivi particolari, danno di più o di meno? Qual è la responsabilità dei paesi in via di adesione attraverso i quali transitano gli immigranti illegali, per lo più donne e bambini? Nel corso della seduta di ieri ho citato al Commissario l’arresto di un quattordicenne che trasportava illegalmente immigrati clandestini.</p>
    </intervention>
    <intervention id="3-346" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Come ho appena detto, viene attualmente discussa tra Consiglio e Parlamento europeo una proposta di direttiva che tratta questa questione. Dato che la proposta di direttiva non è ancora stata approvata, non posso dire esattamente quali misure proporrà la direttiva per difendere e proteggere i soggetti più deboli che hanno bisogno di più protezione. Si vedrà. Tale proposta di direttiva affronta la preoccupazione di proteggere i più deboli.</p>
      <p sl="pt">Posso inoltre dirle chiaramente che quando noi, la Presidenza portoghese, parliamo della questione dell’immigrazione illegale, diciamo anche sempre che la lotta contro di essa si basa su due principi fondamentali: solidarietà e rispetto per le persone e rispetto per la tragedia umanitaria alla base del fenomeno. Non dobbiamo trattare le persone come oggetti e né la Presidenza né il Portogallo accettano o hanno mai accettato che la dimensione umanitaria venga o vada considerata come di secondo piano in tali situazioni. Questa è in linea di principio la nostra posizione come Presidenza, come Stato membro dell’UE, ed è una posizione che non abbandoneremo in nessuna circostanza.</p>
    </intervention>
    <intervention id="3-347" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 4 dell’onorevoleGeorgios Papastamkos (H-0784/07)</p>
      <p sl="unknown">Oggetto:Strategia europea di sicurezza</p>
      <p sl="unknown">Quali sono i risultati, a tutt’oggi, dell’attuazione della Strategia europea di sicurezza?In particolare, quali sono i risultati dell’estensione della zona di sicurezza alla periferia d’Europa?E’ il Consiglio soddisfatto della strategia “Pace attraverso l’integrazione regionale” e “Integrazione regionale attraverso la pace” nel perimetro geopolitico dell’UE?</p>
    </intervention>
    <intervention id="3-348" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, onorevole deputato, nei quattro anni trascorsi dall’adozione della strategia europea per la sicurezza nel dicembre 2003, la politica estera e di sicurezza dell’Unione europea si è sviluppata in modo dinamico.</p>
      <p sl="pt">Abbiamo reagito con successo alle minacce identificate nella strategia, seguendo il filo principale che ispira il nostro approccio. Abbiamo dovuto essere più attivi, più coerenti e anche più competenti. Le nuove minacce del terrorismo, la proliferazione delle armi di distruzione di massa, i conflitti regionali, la degenerazione della situazione e il crimine organizzato sono stati affrontati con numerose azioni concrete che rispecchiano insieme gli strumenti di cui l’Unione europea attualmente espone. Tra questi l’azione diplomatica, missioni civili e militari e attività commerciali e per lo sviluppo.</p>
      <p sl="pt">Abbiamo abbracciato un multilateralismo effettivo, sostenendo e aumentando la nostra cooperazione con le Nazioni Unite nella gestione delle crisi, nella guerra contro il terrorismo e per la non proliferazione. Le nostre azioni in relazione alla politica di sicurezza e di difesa europea costituiscono il nostro contributo più visibile alla pace e alla sicurezza globali e dimostrano la nostra volontà ad assumerci responsabilità a livello globale. Dal 2003 abbiamo avviato 16 operazioni di gestione delle crisi, 4 militari e 12 civili, in varie parti del mondo. Tali operazioni di politica di sicurezza e difesa europea toccano tre continenti che vanno da operazioni puramente militari, tra cui riforma del settore della sicurezza e sviluppo istituzionale, fino a missioni di polizia volte ad assicurare lo Stato di diritto. Da Aceh a Ramallah, da Kinshasa a Sarajevo, l’UE ha messo in campo i principali catalizzatori di pace e stabilità.</p>
      <p sl="pt">Vi sono tuttavia crescenti pressioni sull’Unione. Abbiamo appena deciso, in linea di principio, di condurre una missione militare nel Ciad e nella Repubblica centroafricana per contribuire a porre termine alle conseguenze della crisi del Darfur. Siamo anche preparati a guidare una missione di polizia per assicurare lo Stato di diritto nel Kosovo. Dai Balcani occidentali e dall’est Europa fino al Mediterraneo abbiamo lavorato attivamente per la pace e la stabilità nel nostro vicinato ricorrendo a tutti i mezzi a nostra disposizione. Ritengo che il lavoro svolto dall’Alto rappresentante Javier Solana, la politica di allargamento dell’UE, il processo di Barcellona, la politica europea di vicinato appena discussa, i rappresentanti speciali dell’UE in Bosnia-Erzegovina, nell’ex Repubblica jugoslava di Macedonia, in Moldova e nel Caucaso meridionale e il processo di pace nel Medio Oriente nonché il ruolo dell’UE quale membro del Quartetto per il Medio Oriente e della troika per il Kosovo, più le altre emissioni di PESD a cui accennavo, riflettano la nostra determinazione a creare sicurezza nel nostro vicinato.</p>
    </intervention>
    <intervention id="3-349" speaker_id="28572" name="Georgios Papastamkos" is_mep="True" mode="spoken">
      <p sl="el">Signor Presidente, la ringrazio per la sua risposta. Penso veramente che la strategia di sicurezza europea stia dimostrando maggiore successo nelle missioni fuori del continente europeo che non nelle sfide che nascono all’interno dell’UE. Ritengo che situazioni come quella del Kosovo, la gestione di una crisi emergente, la politica della condizionalità nell’ex Repubblica jugoslava di Macedonia, un paese candidato con un sistema politico gravemente malato e la “russofobia”, giustificabile o meno che sia, che preoccupa i nostri colleghi dei paesi dell’ex Europa dell’est – tutto ciò ci spinge a dare forma ad una strategia di sicurezza europea più coerente ed efficace.</p>
    </intervention>
    <intervention id="3-350" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Abbiamo appena discusso qui in plenaria la politica europea di vicinato che è destinata appunto ai nostri partner di questo continente. Mi pare che la conclusione generale fosse che, nonostante le difficoltà che possono esistere e i miglioramenti che si potrebbero apportare, questa politica europea di vicinato che fa parte della nostra strategia ha funzionato bene assicurando che molti dei nostri partner e vicini possano beneficiare di stabilità, progresso economico e sviluppo economico-sociale.</p>
      <p sl="pt">Naturalmente per ragioni storiche ben note molti dei nostri partner stanno attraversando ciò che potremmo chiamare fasi di transizione, di consolidamento democratico e di consolidamento dello Stato di diritto e, come spesso è il caso, tali processi non sono scevri da difficoltà, sconvolgimenti o problemi. E ciò è forse vero per alcuni di quei paesi. Recentemente abbiamo parlato della Georgia allorché ho detto in questa sede che ho presieduto il Consiglio di associazione con la Georgia circa tre settimane fa e che ho avuto l’opportunità di informare i colleghi georgiani che ad esempio nel settore economico abbiamo notato con piacere un significativo progresso in termini di sviluppo economico, nonostante i problemi del paese con la Russia. Dobbiamo pertanto essere preparati per i significativi progressi che ci attendiamo e che vogliamo ma, per motivi ben noti, dobbiamo talvolta prevedere anche qualche passo indietro, che possiamo solo augurarci sinceramente che abbia carattere transitorio, e speriamo che gli Stati e i paesi torneranno rapidamente su una via di progressi e di rafforzamento dello Stato di diritto.</p>
      <p sl="pt">Devo pertanto dire all’onorevole deputato con tutta sincerità che, sebbene noi cittadini dell’Unione europea tendiamo talvolta ad essere molto modesti per quanto riguarda la portata dei nostri risultati e i risultati stessi, dobbiamo per così dire essere un po’ più indulgenti nei nostri confronti. Penso che nonostante le difficoltà abbiamo ottenuto qualcosa.</p>
    </intervention>
    <intervention id="3-351" speaker_id="28112" name="Gay Mitchell" is_mep="True" mode="spoken">
      <p sl="en">Considerando quanto dicono i trattati dell’Unione e il contenuto del trattato di riforma sulla questione della sicurezza e della difesa e considerando quanto ha dichiarato qui ieri il Presidente della Repubblica francese nonché il fatto che la Francia assumerà la Presidenza l’anno prossimo, può il Consiglio dire a quest’Aula se pensa che ci sarà una politica di difesa comune all’interno dell’Unione europea durante la legislatura di questo Parlamento, oppure con il nuovo Parlamento, e quando pensa che potrebbe concretizzarsi?</p>
    </intervention>
    <intervention id="3-352" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Come l’onorevole deputato sa, il Consiglio non commenta i discorsi tenuti dai capi di Stato degli Stati membri dell’Unione europea. Naturalmente ho preso atto dell’opinione del Presidente Sarkozy, ovvero l’opinione di un capo di Stato di un importante Stato membro dell’UE. Se proseguiremo o meno su questa strada, ovvero verso un’Europa con una difesa rafforzata, sarà il Consiglio a doverlo decidere e, come può immaginare, non posso prevedere le decisioni del Consiglio. Qualora il Consiglio decidesse in tal senso – e come sa la difesa costituisce un settore specifico che richiede un consenso molto forte – allora naturalmente potremo proseguire su questa via, tuttavia la decisione è ovviamente nelle mani del Consiglio. Non disponendo della sfera di cristallo non posso dirle fino a che punto tale idea avrà seguito. Staremo a vedere. Ma trattandosi di una proposta del Presidente Sarkozy, sarà ascoltata con molta attenzione, come del resto tutte le sue proposte.</p>
    </intervention>
    <intervention id="3-353" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 5 dell’onorevoleBernd Posselt (H-0788/07)</p>
      <p sl="unknown">Oggetto:Negoziati di adesione con la Macedonia</p>
      <p sl="unknown">Come giudica il Consiglio l’attuale stato del processo di ravvicinamento della Macedonia all’UE e quando considera possibile ovvero auspicabile la fissazione di una data per l’inizio dei negoziati di adesione?</p>
    </intervention>
    <intervention id="3-354" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, onorevole deputato, la decisione del Consiglio europeo del dicembre 2005 di riconoscere lo statuto di paese candidato all’ex Repubblica jugoslava di Macedonia ha costituito il riconoscimento dei risultati ottenuti da quel paese nelle riforme. Il Consiglio europeo ha affermato che ulteriori passi verso l’ingresso nell’UE sarebbero stati presi in considerazione principalmente alla luce della discussione sulla strategia per l’allargamento, come previsto dalle conclusioni del Consiglio del 12 dicembre 2005, che si era conclusa con il “rinnovato consenso” sull’allargamento raggiunto nel corso del Consiglio europeo del 14-15 dicembre 2006; in secondo luogo, alla luce della conformità da parte dell’ex Repubblica jugoslava di Macedonia rispetto ai criteri di Copenhagen; in terzo luogo, alla luce dei requisiti del processo di stabilizzazione e associazione e dell’effettiva attuazione dell’accordo di stabilizzazione e associazione; e infine, alla luce della necessità di ulteriori significativi progressi in relazione alle altre questioni e dei criteri per l’adesione di cui al parere della Commissione e dell’attuazione delle priorità del partenariato europeo.</p>
      <p sl="pt">Nelle sue relazioni intermedie la Commissione ha esaminato nel dettaglio gli sviluppi. A seguito della valutazione della situazione nell’ex Repubblica jugoslava di Macedonia di cui alla relazione della Commissione del 2006, il Consiglio, nella sua sessione dell’11-12 dicembre 2006 si rammaricava che nel corso del 2006 il ritmo osservato delle riforme fosse rallentato. Il 14-15 dicembre 2006 il Consiglio europeo ribadiva che i progressi di un singolo paese verso l’Unione sarebbero ancora dipesi dagli sforzi messi in campo di conformarsi ai criteri di Copenhagen e dalla condizionalità del processo di stabilizzazione e associazione. Il Consiglio ha invitato l’ex Repubblica jugoslava di Macedonia ad accelerare il passo delle riforme nei settori chiave e ad attuare le priorità indicate nel partenariato europeo al fine di proseguire sulla via dell’accesso. Il quarto incontro del consiglio di stabilizzazione e associazione tra Unione europea ed ex Repubblica jugoslava di Macedonia si è tenuto il 24 luglio scorso. Di particolare importanza fra i messaggi contenuti nella posizione comune dell’Unione sul Consiglio di stabilizzazione e associazione era l’insistenza sul fatto che la stabilità e il regolare funzionamento delle istituzioni democratiche costituiscono aspetti fondamentali dei criteri politici essenziali per assicurare progressi verso l’integrazione europea. Istituzioni come governo, parlamento e presidenza devono funzionare e collaborare in modo efficace. Essi devono inoltre svolgere i rispettivi ruoli differenziati e interagire secondo quanto previsto dalla costituzione. E’ necessario creare e conservare un clima politico costruttivo in modo che il paese possa concentrarsi sulle riforme necessarie per fare progressi sulla strada che porta all’Unione. Vanno inoltre fatti ulteriori sforzi per creare fiducia tra le comunità etniche a tutti i livelli. L’Unione ha ricordato che una forte attuazione dell’accordo quadro di Ohrid costituiva un elemento chiave dei criteri politici. Va fatto ogni sforzo per raggiungere il più ampio accordo politico possibile sulle riforme associate, in piena conformità con la lettera e lo spirito dell’accordo.</p>
      <p sl="pt">L’incontro ha inoltre ricordato l’importanza di progressi nei settori della giustizia e degli affari interni, in particolare nella lotta contro il crimine organizzato e la corruzione. Allo stesso tempo il Consiglio ha anche ricordato che cooperazione regionale e buoni rapporti di vicinato costituivano una parte essenziale del processo di integrazione nell’UE. Infine vorrei dire che il Consiglio sta esaminando molto attentamente la relazione della Commissione pubblicata il 6 novembre che costituirà oggetto delle conclusioni del Consiglio “Affari generali e relazioni esterne” del prossimo dicembre.</p>
    </intervention>
    <intervention id="3-355" speaker_id="2229" name="Bernd Posselt" is_mep="True" mode="spoken">
      <p sl="de">La ringrazio, signor Presidente in carica, per la sua risposta molto esauriente. Ho solo due brevi domande supplementari. Prima domanda: ritiene possibile che verrà fissata una data per l’apertura dei negoziati di accesso nel corso dell’anno prossimo? Lo statuto di richiedente della Macedonia risale a oltre due anni fa ed è sicuramente giunto il momento di pensare ad una data.</p>
      <p sl="de">La seconda domanda supplementare: quale approccio viene adottato? Vengono condotti tentativi per collegare l’accesso della Macedonia all’accesso di altri paesi, come la Serbia, oppure questo paese viene trattato separatamente da tutti gli altri?</p>
    </intervention>
    <intervention id="3-356" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Come l’onorevole deputato comprenderà, non sono in grado di dire se siamo o meno in condizione di fissare una data per l’anno prossimo per l’avvio dei negoziati di accesso con l’ex Repubblica jugoslava di Macedonia. Esistono condizioni e criteri difficili e onerosi che devono essere soddisfatti perché i negoziati possano iniziare, pertanto l’ex Repubblica jugoslava di Macedonia sarà ancora più o meno vicina a conoscere la data dell’avvio dei negoziati nella misura in cui soddisfa tali criteri e condizioni. Quello che mi sento di dire tuttavia è che il paese candidato è più indicato dell’Unione europea a rispondere a tale domanda.</p>
      <p sl="pt">Per quanto riguarda il collegamento dei processi di adesione, la Presidenza sostiene, come ha sempre fatto, che ciascun Stato candidato va giudicato sulla base dei propri meriti. Se il paese candidato è idoneo in quanto soddisfa gli impegni e le condizioni per l’avvio dei negoziati di accesso, allora merita tale statuto a prescindere da quanto si verifica nei processi paralleli che riguardano altri Stati candidati.</p>
    </intervention>
    <intervention id="3-357" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 6 dell’onorevoleSarah Ludford (H-0790/07)</p>
      <p sl="unknown">Oggetto:Conservazione delle tigri</p>
      <p sl="unknown">Quali azioni ha intrapreso l’UE e quali ulteriori misure sono all’esame per incoraggiare e coadiuvare l’India e altri paesi interessati nella conservazione del loro patrimonio di tigri in modo da coinvolgere la popolazione locale, offrendole una partecipazione nella protezione di tali animali?</p>
    </intervention>
    <intervention id="3-358" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, onorevole deputato, la Convenzione sul commercio internazionale delle specie di flora e di fauna selvatiche minacciate di estinzione, o CITES, costituisce il quadro giuridico internazionale per la conservazione delle tigri e di altre specie minacciate di estinzione. L’UE e gli Stati membri sono convinti sostenitori della convenzione, sia a livello politico che finanziario.</p>
      <p sl="pt">Negli ultimi anni l’UE ha messo in particolare evidenza la necessità di concentrare maggiormente gli sforzi nell’attuazione pratica dei controlli CITES al fine di ridurre gli abbattimenti e i commerci illegali e di garantire un commercio sostenibile delle specie. Per sottolineare tale necessità la Commissione ha pubblicato la raccomandazione n. 207/425/CE del 13 luglio 2007 che individua una serie di azioni per l’applicazione del regolamento (CE) n. 338/97 del Consiglio per la protezione di specie della flora e della fauna selvatiche regolamentandone il commercio. Nel frattempo la specie “pantera tigris” è stata elencata nell’allegato A del regolamento (CE) n. 1332/2005 della Commissione del 9 agosto 2005, nonché nell’allegato I della CITES, il che significa che gli esemplari di questa specie possono essere spostati solo in circostanze eccezionali e nel rispetto di criteri rigorosi. Se tali criteri sono soddisfatti e nel caso sia possibile una decisione di autorizzazione, è necessario fornire sollecitamente assicurazioni che l’attività coinvolta non va a danno dello stato di conservazione della specie.</p>
      <p sl="pt">Vorremmo inoltre attirare la sua attenzione sulla necessità di una cooperazione internazionale e in particolare sullo sviluppo di capacità atte a favorire l’attuazione delle politiche per la conservazione e l’uso sostenibile della fauna e della flora selvatiche negli Stati in cui tali specie si trovano. L’UE pertanto ha sostenuto le decisioni relative ai grandi mammiferi asiatici approvate nel corso del 14° incontro tra gli aderenti alla CITES tenutosi quest’anno con l’obiettivo di intensificare gli sforzi volti all’attuazione e alla conservazione.</p>
      <p sl="pt">Siamo inoltre preparati a fornire assistenza all’India e ad altri Stati della regione in cui tali specie sono distribuite nell’attuazione di tali decisioni. Riconosciamo che per l’effettiva attuazione delle misure di conservazione è necessaria la partecipazione della popolazione locale. Abbiamo sottolineato la necessità, tramite la CITES, di assicurare il sostegno e la cooperazione delle comunità locali e rurali nella gestione delle risorse floro-faunistiche selvatiche e pertanto nella lotta contro il loro commercio illegale.</p>
    </intervention>
    <intervention id="3-359" speaker_id="4529" name="Sarah Ludford" is_mep="True" mode="spoken">
      <p sl="en">Ringrazio molto la Presidenza per la risposta data e leggerò i documenti menzionati.</p>
      <p sl="en">Tuttavia il problema è che la situazione delle tigri si trova in una fase critica. Probabilmente ne esistono ancora solo 3000 allo stato selvatico e potrebbero essere estinte entro il 2020. Il problema principale è costituito dal bracconaggio, che è mosso dal commercio illegale a scopo lucrativo delle pelli e altre parti della tigre che si dice arrivi fino all’est europeo. Le autorità forestali indiane dicono di non essere in grado di far fronte alle bande dedite al bracconaggio a causa una cronica mancanza di finanziamenti. Può l’UE aiutare in tale settore? Abbiamo progetti specifici?</p>
      <p sl="en">Un funzionario cinese ha detto recentemente che è molto difficile resistere alle pressioni per la liberalizzazione del commercio della tigre. Sicuramente la chiave sta da una parte nell’educazione ma anche nel dare alle popolazioni locali un interesse economico nel mantenere livelli elevati. Cosa sta effettivamente facendo l’UE in termini di progetti specifici?</p>
    </intervention>
    <intervention id="3-360" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− L’onorevole deputato prenderà atto che ho citato ampiamente, lungamente e in dettaglio al quadro giuridico e giudiziario internazionale nel quale l’Unione europea esiste e si muove. Naturalmente ho anche espresso la volontà, la disponibilità e l’impegno del Consiglio a fare il possibile entro tale quadro internazionale per assicurare che le misure che dispone vengano effettivamente applicate.</p>
      <p sl="pt">Ho inoltre detto in modo molto trasparente che riconosciamo anche che dobbiamo lavorare assieme con le popolazioni locali che si trovano a contatto diretto con tali specie minacciate. La lotta contro il bracconaggio e attività illegali simili non è facile, come chiunque abbia esperienza di tali situazioni sa. Essi sanno che si tratta di una battaglia difficile ma necessaria, valutazione con la quale concordo.</p>
      <p sl="pt">Tutta l’opinione pubblica europea è d’accordo con lei, in quanto ciò che recentemente si è visto in relazione al commercio illegale delle specie minacciate indica che i cittadini sono molto più consapevoli dell’esigenza di attirare l’attenzione su tali questioni di quanto non lo fossero in passato. La pressione dell’opinione pubblica e l’attenzione riservata a tali situazioni è pertanto molto più alta che non nel passato. Pertanto lei può contare ovviamente anche su tale sensibilizzazione dell’opinione pubblica che è anch’essa necessaria per far sì che noi, l’UE, e i nostri Stati membri possiamo agire in modo più efficace. Come dicevo dobbiamo riconoscere che si tratta di una battaglia difficile.</p>
    </intervention>
    <intervention id="3-361" speaker_id="1403" name="David Martin" is_mep="True" mode="spoken">
      <p sl="en">Signor Presidente in carica, lei ha detto molto chiaramente che lei e il Consiglio nel complesso siete impegnati per la protezione e la conservazione della tigre. Analogamente il Primo Ministro indiano ha espresso chiaramente e con passione, in più dichiarazioni, il proprio impegno a difesa della tigre. Dato che siamo impegnati in un negoziato bilaterale con l’India per creare un nuovo trattato bilaterale tra UE e India, ritiene che questo potrebbe essere un argomento da inserire nel trattato e che potremmo andare al di là dei nostri attuali impegni previsti dalla CITES per contribuire all’educazione, alla formazione e alla conservazione, cioè quel tipo di misure a cui accennava la baronessa Ludford?</p>
    </intervention>
    <intervention id="3-362" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, signor Presidente in carica, la mia domanda riguarda questa questione anche se un aspetto leggermente diverso. Io penso – e lei vi ha giustamente accennato – che questioni come quella in discussione suscitino un forte sentimento nell’opinione pubblica. D’altra parte – e lei ha anche fatto riferimento alla posizione giuridica – che giustificazione abbiamo noi dell’Unione europea per arrogarci poteri legislativi o contrattuali su qualunque questione che riguardi profondamente chiunque nell’UE? Non dovremmo piuttosto esercitare un po’ di autolimitazione su tali questioni?</p>
    </intervention>
    <intervention id="3-363" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Molto bene. Devo confessare, signor Presidente, che non avevo compreso interamente la seconda domanda, forse a causa di un ritardo nella traduzione.</p>
      <p sl="pt">Per quanto riguarda la questione della tigre e del dialogo con l’India, devo dire in tutta sincerità e franchezza che si tratta di una domanda specifica sulla quale non ho riflettuto ma sulla quale rifletterò in futuro, e pertanto prendo nota del suggerimento dell’onorevole deputato. Nel nostro dialogo bilaterale con l’India – si terrà un Vertice UE-India – possiamo anche discutere la questione della protezione delle specie e di come possiamo proteggere meglio le specie minacciate di estinzione.</p>
      <p sl="pt">Devo confessare che, penso a causa della traduzione, non avevo capito la seconda domanda.</p>
    </intervention>
    <intervention id="3-364" speaker_id="2206" name="Reinhard Rack" is_mep="True" mode="spoken">
      <p sl="de">Ringrazio molto e mi scuso per aver parlato così velocemente. Stavo deliberatamente cercando di evitare di superare i tempi. Quello che volevo dire era che è importante che noi ci occupiamo di tali preoccupazioni quando interessano ai cittadini europei. D’altro canto dobbiamo anche essere consapevoli dei limiti giuridici dell’Unione e fare in modo di rispettare il più possibile tali limiti.</p>
      <p sl="de">L’approccio da lei proposto appare interessante, tuttavia non dobbiamo esporci alla possibile accusa che l’Unione vuol essere competente in tutte le questioni globali.</p>
    </intervention>
    <intervention id="3-365" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Sono d’accordo con l’onorevole deputato, l’Unione europea non può e non deve essere responsabile di tutto e non deve essere accusata di qualsiasi cosa o giudicata per qualsiasi cosa. In base ai trattati molti di tali aspetti e responsabilità competono agli Stati membri e in tal caso possono essere responsabilità sia degli Stati membri e che degli Stati in cui tali situazioni si presentano.</p>
      <p sl="pt">L’Unione europea non è e non può essere una panacea universale, in particolare esiste un principio, quello della sussidiarietà, che va sempre rispettato.</p>
    </intervention>
    <intervention id="3-366" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 7 dell’onorevoleGay Mitchell (H-0792/07)</p>
      <p sl="unknown">Oggetto:Centri di servizi finanziari al di fuori dell’Unione Europea</p>
      <p sl="unknown">Intende il Consiglio rilasciare una dichiarazione sul suo modo di rapportarsi con i centri di servizi finanziari non comunitari negli ambiti di comune interesse?</p>
    </intervention>
    <intervention id="3-367" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Signor Presidente, onorevole deputato, nelle conclusioni adottate nel maggio 2006 il Consiglio aveva accolto favorevolmente il libro bianco della Commissione sulla politica sui servizi finanziari dal 2005 al 2010. In particolare il Consiglio aveva salutato con favore, cito: “le idee proposte per quanto riguarda la crescente importanza della dimensione esterna nei servizi finanziari – e cioè l’approfondimento e l’ampliamento dei dialoghi normativi con paesi terzi, e le iniziative miranti all’ulteriore apertura dei mercati globali di servizi finanziari”.</p>
      <p sl="pt">Su iniziativa della Presidenza portoghese, il 9 ottobre scorso il Consiglio ECOFIN ha esaminato la situazione del dialogo macroeconomico, finanziario e regolamentare con i partner principali dell’Unione – Stati Uniti, Giappone, Russia, India e Cina. L’importanza di tali dialoghi strategici è stata sottolineata durante la discussione. Tali dialoghi consentono di rafforzare la convergenza, la cooperazione e la comprensione reciproca tra partner a livello mondiale, contribuendo così a favorire l’accesso ai rispettivi mercati e a promuovere la stabilità macroeconomica e finanziaria, in particolare nei servizi finanziari. I dialoghi hanno portato ad un significativo progresso in merito alla convergenza e all’equivalenza dei principi contabili.</p>
      <p sl="pt">Il Consiglio appoggia il lavoro condotto dalla Commissione e ritiene che la globalizzazione dei mercati finanziari richieda uno sforzo crescente per ottenere convergenza e cooperazione a livello internazionale, in linea con la visione strategica di Commissione e Consiglio sulla necessità di rafforzare la dimensione esterna della strategia di Lisbona attraverso la promozione della cooperazione in materia regolamentare, e un approccio internazionale ad essa, e attraverso la convergenza e l’equivalenza delle norme.</p>
      <p sl="pt">Parimenti è stata sottolineata anche l’importanza che l’Unione europea assicuri un approccio coerente in tale settore, e si è ritenuto che debba continuare l’invio a scadenze regolari al Consiglio delle informazioni sull’andamento di tali dialoghi.</p>
    </intervention>
    <intervention id="3-368" speaker_id="28112" name="Gay Mitchell" is_mep="True" mode="spoken">
      <p sl="en">Vorrei inoltre ringraziare la Presidenza del Consiglio per la sua risposta. E’ la Presidenza del Consiglio consapevole che esiste una scuola di pensiero secondo la quale i paesi in via di sviluppo potrebbero beneficiare grandemente se si dotassero di un settore dei servizi finanziari? Considerando l’esperienza del Portogallo in particolare in Africa, vorrei chiedere al Presidente del Consiglio, qualora non abbia la risposta fra le sue carte, se potrebbe far sì che la questione sia esaminata e abbia un seguito, in quanto potrebbe anche essere un modo per assistere non solo i paesi in via di sviluppo ma anche per avere degli interscambi a livello globale, e anche questo porterebbe grandi vantaggi a tali parti del mondo.</p>
    </intervention>
    <intervention id="3-369" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− L’onorevole deputato ha ragione, non ho una risposta scritta tra le mie carte da darle ma le esporrò il mio parere. A tale riguardo questa mattina abbiamo avuto una discussione molto interessante sulla globalizzazione, durante la quale abbiamo discusso anche dei servizi finanziari e delle questioni collegate alle turbolenze presenti in alcuni mercati finanziari.</p>
      <p sl="pt">Una questione che considero fondamentale per quanto riguarda l’Africa e che è strettamente collegata al Vertice Europa-Africa riguarda la posizione dell’Africa nella globalizzazione, ovvero se l’Africa debba essere un partner a tutti gli effetti, come pensiamo che debba essere, per quanto riguarda i problemi e le sfide suscitati dalla globalizzazione, se l’Africa debba essere un partner attivo e se debba disporre di strumenti efficaci in modo da poter essere veramente un partner a pieno titolo nella globalizzazione, oppure se per converso vogliamo che l’Africa sia un paese condannato a guerra, insicurezza, sottosviluppo e povertà.</p>
      <p sl="pt">In tale contesto pertanto gli strumenti, le iniziative o i meccanismi finanziari o di altro tipo che possono effettivamente porre l’Africa con tutti noi, con l’Unione europea e con altri importanti blocchi emergenti, sull’agenda dei colloqui, del dibattito e del tema della globalizzazione, non possono che essere benvenuti.</p>
    </intervention>
    <intervention id="3-370" speaker_id="28115" name="Mairead McGuinness" is_mep="True" mode="spoken">
      <p sl="en">Ringrazio il Presidente e il Presidente in carica per gli straordinari che fanno, come d’altra parte tutti noi; è una cosa che apprezziamo.</p>
      <p sl="en">Quali sono secondo lei gli ostacoli ad un maggiore progresso in tale settore e ritiene lei che, per come stanno le cose, si stia facendo abbastanza? Perché è della fiducia dei consumatori nel settore dei servizi finanziari che stiamo parlando, sia dentro l’Europa che fuori.</p>
    </intervention>
    <intervention id="3-371" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio .− Tale questione, la conduzione di questi dialoghi e così via in tale specifico settore, che rientra nella interrogazione che mi è stata sottoposta, vengono diretti dalla Commissione, che ne ha la responsabilità. Devo inoltre confessare di non essere uno specialista di finanza e pertanto di non possedere le competenze di dettaglio necessarie per dare una risposta tecnica. Lei chiede una risposta tecnica e io non posso dargliela. Posso però darle una risposta politica che disegna una nuova realtà, un nuovo problema e una nuova sfida, ma anche una nuova opportunità. Questo problema deve essere esaminato e ora lo è stato, ed è stato sviluppato in misura mai vista prima. Naturalmente anche noi dell’Unione europea dobbiamo cercare risposte appropriate laddove sorgono problemi e inoltre dobbiamo avere a disposizione gli strumenti necessari quando si tratta di sviluppare e di fare progressi.</p>
      <p sl="pt">Non posso dirle in modo specifico quali ostacoli possono essere sorti o possono sorgere, tuttavia posso darle un’idea, che ho, di quali sono stati la politica dell’UE e le responsabilità del Consiglio in tale settore. Infine posso dire che è per me un grande piacere poter prolungare la mia presenza qui con voi, in particolare dato che il mandato sta volgendo al termine. Mi è rimasta una sola possibilità di essere tra voi e devo sfruttare al massimo questa esperienza.</p>
    </intervention>
    <intervention id="3-372" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il tempo delle interrogazioni.</p>
      <a text="(La seduta, sospesa alle 19.45, è ripresa alle 21.05)"/>
    </intervention>
  </section>
  <section id="creitem35" title="12. Composizione delle commissioni e delle delegazioni:vedasi processo verbale"/>
  <section id="creitem36" title="13. Relazioni economiche e commerciali con l’Ucraina (discussione)">
    <intervention id="3-376" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Zbigniew Zaleski, a nome della commissione per il commercio internazionale, sulle relazioni economiche e commerciali con l’Ucraina [2007/2022(INI) ] (A6-0396/2007).</p>
    </intervention>
    <intervention id="3-377" speaker_id="28300" name="Zbigniew Zaleski" is_mep="True" mode="spoken" role="relatore">
      <p sl="pl">La relazione illustra il ruolo che immaginiamo per l’Ucraina nel contesto delle nostre attività economiche nonché come partner nel contesto del commercio con gli altri paesi. Inoltre abbiamo voluto sottolineare il ruolo dell’Ucraina nella regione del Mar Nero, ovvero il suo ruolo politico, economico e culturale.</p>
      <p sl="pl">Ritengo che le attività e lo sviluppo economico debbano procedere a prescindere dalle idee politiche di un determinato paese. L’economia deve essere libera, le autorità governative e legislative devono fornire il sostegno, gli imprenditori, singolarmente e in associazione, devono costituire entità economiche. L’economia deve essere uno strumento per dare ai cittadini buone condizioni di vita e tale obiettivo può essere raggiunto elevando gli standard di vita, migliorando le condizioni lavorative, con una buona istruzione, un buon sistema giudiziario, che si occupi anche dei diritti di proprietà. Non possiamo consentire che la proprietà comune venga utilizzata per guadagni dei singoli. Va assicurato incoraggiamento, cioè motivazione, per chi lavora onestamente per produrre vantaggi materiali e altri di tipo personale.</p>
      <p sl="pl">Chi non dispone di propri modelli positivi o di una storia a cui fare riferimento, può avvalersi delle pratiche e delle esperienze positive di altri, quelle dei propri vicini. Per tale motivo è importante far entrare l’Ucraina nel mercato comune e metterle a disposizione il know-how maturato nell’UE. Penso che il nostro modello economico sia buono anche se è lontano dalla perfezione, ad esempio per quanto riguarda la produzione e il commercio alimentare, tuttavia stiamo facendo costantemente sforzi per migliorare noi stessi. Possiamo offrire ai nostri vicini dell’altra sponda del fiume Bug le norme e le regole che abbiamo visto che funzionano.</p>
      <p sl="pl">Di cosa tratta la relazione? Essa tratta di industria, agricoltura, energia, finanza, sorveglianza dei confini, infrastrutture per i trasporti, esempi di attività non corrotte, proprietà intellettuale, ambiente naturale, cooperazione scientifica e relazioni con i vicini. Si tratta di componenti di un tutt’uno che possiamo chiamare economia. Esistono norme ben definite che costituiscono la base di questa economia e, nella relazione, raccomandiamo che i nostri partner sviluppino in proprio tali norme o che le rispettino.</p>
      <p sl="pl">Quali sono le condizioni che l’Ucraina deve soddisfare per poter negoziare migliori legami con l’Unione europea? Le condizioni essenziali ritengo siano, prima di tutto, l’ingresso nell’Organizzazione mondiale del commercio e, contemporaneamente o subito prima, la risoluzione del problema del debito con il Kirghizistan. Tale processo è già in corso. In secondo luogo, l’approvazione dell’adesione da parte del parlamento ucraino il prima possibile. Altre condizioni includono buoni rapporti con i vicini, ovvero Russia e Bielorussia, stabilità della moneta, qualità dei servizi finanziari, sviluppo di marchi sui mercati internazionali e rispetto dello Stato di diritto.</p>
      <p sl="pl">L’Ucraina, che ha espresso il desiderio di entrare a far parte dell’Unione europea, affronta sfide grandi per non dire enormi. Ovvero convincere l’Europa tramite le proprie attività economiche, giuridiche, finanziarie e politiche di costituire un partner sufficientemente impegnato perché l’UE arrivi prima o poi a chiedersi se non valga la pena includere l’Ucraina nell’entità comune europea.</p>
      <p sl="pl">Signor Commissario, è possibile che talvolta i nostri approcci siano stati diversi, tuttavia ritengo che abbiamo lo stesso obiettivo, che è quello di elaborare un modus vivendi positivo, un modo di coesistere con questo importante vicino dell’est.</p>
      <p sl="pl">Ritengo, signor Presidente, di aver risparmiato un po’ di tempo dato che è già sera.</p>
    </intervention>
    <intervention id="3-378" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, prima di tutto vorrei congratularmi con il relatore, onorevole Zaleski, per l’ottima relazione.</p>
      <p sl="en">Vorrei anche ringraziare il relatore per l’ottima collaborazione con i servizi della Commissione durante la stesura della relazione. La relazione giunge tempestivamente e fornisce un quadro esauriente delle questioni in gioco nelle relazioni economico-commerciali tra UE e Ucraina.</p>
      <p sl="en">Consentitemi di concentrarmi su alcuni punti evidenziati anche nella relazione. Noi riteniamo che l’Ucraina sia un partner fondamentale e prezioso della nostra strategia di vicinato. Concordiamo sullo spirito generale della relazione: avvicinare il più possibile l’economia dell’Ucraina all’UE tramite un nuovo accordo potenziato, del quale l’approfondito ed esauriente accordo di libero scambio costituirà un pilastro fondamentale.</p>
      <p sl="en">La Commissione condivide inoltre le opinioni espresse nella relazione riguardanti la necessità di rafforzare lo Stato di diritto in Ucraina e l’importanza dell’accesso dell’Ucraina nell’OMC. Ci auguriamo fortemente che l’Ucraina sia ancora in tempo per concludere il processo di adesione all’OMC quest’anno e collaboreremo strettamente con il governo ucraino a tal fine. Riteniamo che, una volta che i membri dell’OMC avranno approvato il pacchetto di adesione, il processo multilaterale di adesione sarà stato ultimato.</p>
      <p sl="en">L’Ucraina si è posta come prioritario l’accesso all’OMC e siamo convinti che condurrà debitamente le proprie procedure di ratifica interna per formalizzare l’adesione. L’Unione europea non ha interesse a ritardare ulteriormente l’avvio dei negoziati dell’FTA ed è pronta ad iniziare non appena la decisione sul pacchetto di adesione sarà stata approvata dai membri dell’OMC. Per quanto riguarda il futuro dell’FTA, concordiamo pienamente che debba essere seria e comprensiva, con una forte focalizzazione sull’allineamento regolamentare.</p>
      <p sl="en">Per quanto riguarda le relazioni economiche con i paesi vicini la relazione suggerisce un dialogo in tre direzioni, UE-Russia-Ucraina. Dobbiamo essere molto cauti nel non raddoppiare i processi su temi già trattati in altri forum . Inoltre si pone la questione se l’Unione europea non rischi di essere trascinata nelle dispute bilaterali tra Russia e Ucraina. Pertanto metteremmo in discussione il vantaggio di un tale approccio.</p>
      <p sl="en">La nostra politica è quella di favorire l’apertura dei mercati dell’energia alla concorrenza quale mezzo per assicurare l’accesso a fonti energetiche sicure e a costi ragionevoli. Questo costituirà un argomento importante nei futuri negoziati per l’FTA con l’Ucraina.</p>
      <p sl="en">Per quanto riguarda le preoccupazioni sulla tutela delle necessità fondamentali della popolazione, la normativa comunitaria sulla liberalizzazione del settore dell’elettricità e del gas comprende significative disposizioni aventi lo scopo di assicurare la protezione dei consumatori e di salvaguardarne le necessità fondamentali. E’ nostra intenzione negoziare l’allineamento dell’Ucraina con tale normativa.</p>
      <p sl="en">Quanto al suggerimento di estendere il GSP+ all’Ucraina, vorrei sottolineare che l’Ucraina non ha i requisiti per tali ulteriori preferenze e che l’Unione europea si è impegnata a non modificare i criteri di base del GSP sulla base dei casi specifici. Inoltre ciò minerebbe gravemente le nostre posizioni negoziali per il futuro FTA.</p>
      <p sl="en">In conclusione consentitemi ancora una volta di congratularmi con il relatore per l’ottima relazione. La Commissione ne condivide ampiamente l’approccio generale, tranne i pochi aspetti che ho sottolineato in precedenza. La Commissione terrà conto della relazione nell’ambito della cooperazione, in corso e futura, con l’Ucraina.</p>
    </intervention>
    <intervention id="3-379" speaker_id="28269" name="Jerzy Buzek" is_mep="True" mode="spoken">
      <p sl="pl">a nome del gruppo PPE-DE .– Signor Presidente, sebbene la situazione del post-elezioni in Ucraina non si sia ancora stabilizzata, hanno vinto coloro che rappresentano la democrazia. Si tratta di una vittoria non solo per la democrazia in Ucraina ma anche per l’Unione europea stessa che ha sostenuto questo tipo di attività. Ora, nell’interesse dell’Ucraina, degli ucraini e dell’Unione europea, dobbiamo consolidare quanto è stato raggiunto con così grande difficoltà in Ucraina. Sono gli ucraini che devono assumere le decisioni del post-elezioni, tuttavia noi possiamo aiutare l’Ucraina e, allo stesso tempo, aiutare noi stessi.</p>
      <p sl="pl">Sostengo pienamente la relazione dell’onorevole Zaleski e mi congratulo con lui per l’elaborazione di un documento di tale livello. E’ mia opinione che vi siano tre aree che sono più importanti per portare stabilità all’Ucraina e anche dare un vantaggio all’Unione europea.</p>
      <p sl="pl">In primo luogo la cooperazione energetica, che è molto importante per entrambi. E’ essenziale che veniamo coinvolti negli investimenti per i gasdotti che in molti casi si trovano in condizioni precarie e anche per la costruzione di nuovi gasdotti, come quello Odessa-Brody-Gdańsk, negli investimenti per la rete energetica e nel sostegno dell’efficienza energetica. Possiamo offrire le nostre tecnologie, possiamo mettere assieme i capitali per migliorare l’efficienza energetica in Ucraina, e ciò aiuterà anche la nostra stessa sicurezza energetica. Infine una considerazione ovvia, i miglioramenti della sicurezza delle centrali nucleari ucraine, che è molto importante per l’Europa.</p>
      <p sl="pl">Il secondo settore è quello della cooperazione scientifica. L’Ucraina vanta risultati considerevoli in tale settore e vale la pena trarne vantaggio. Inoltre scambi di studenti e ricercatori, con la possibilità di ridurre il deficit dell’Unione europea, in cui mancano 700 000 ricercatori. Dobbiamo tenere presente che questo è sempre il metodo più sicuro e rapido di cooperazione: scienza, istituzioni scolastiche e studenti.</p>
      <p sl="pl">Terzo, la cooperazione tra governo locale e regionale. Le nostre città dell’UE hanno molto da offrire a tale riguardo. Potremmo dare assistenza nella creazione di una democrazia completa a livello di governo locale in Ucraina, qualcosa che non si è ancora verificato.</p>
      <p sl="pl">Tutto ciò dovrebbe rientrare in un obiettivo di lungo termine, ovvero un accordo di associazione con Ucraina. Non importa se ci vorranno 10 o 20 anni, vale la pena di offrire all’Ucraina questa opportunità. Essa aiuterà gli ucraini e aiuterà anche l’Unione europea.</p>
    </intervention>
    <intervention id="3-380" speaker_id="28230" name="Vural Öger" is_mep="True" mode="spoken">
      <p sl="de">a nome del gruppo PSE .– Signor Presidente, nella plenaria di questo pomeriggio abbiamo discusso la politica europea di vicinato. Dopo l’allargamento del 2004, la Commissione europea ha proposto lo sviluppo di una strategia coerente nei confronti dei nuovi vicini dell’Unione. La PEV ha creato legami speciali con una cerchia di paesi che condividono i valori e gli obiettivi fondamentali dell’UE.</p>
      <p sl="de">La nostra vicina Ucraina è saldamente integrata nella PEV. Siamo consapevoli dell’importanza geopolitica e commerciale dell’Ucraina quale ponte naturale tra l’UE da una parte e Russia e Asia centrale dall’altra. Oggi l’UE costituisce il maggior partner commerciale dell’Ucraina; entro il 2006 il volume degli scambi tra Ucraina e gli Stati membri dell’UE ha già raggiunto i 26,6 miliardi di euro.</p>
      <p sl="de">Noi nell’Unione europea riconosciamo i grandi sforzi fatti in Ucraina negli ultimi anni. La precedente economia pianificata è stata trasformata in un’efficiente economia di mercato. In base alla relazione dell’OCSE, la crescita economica dell’Ucraina è stata in media del 7,6% annuo dal 2000 al 2006, un grande successo.</p>
      <p sl="de">Nel febbraio 2007 abbiamo avviato i negoziati per un nuovo accordo di partenariato e di associazione tra Ucraina e UE. Anche le aspirazioni degli ucraini ad entrare nell’UE e nella NATO sono ben documentate. Per motivi di politica commerciale ed economica l’accesso all’Organizzazione mondiale del commercio figura al primissimo posto dell’agenda ucraina. Riteniamo che l’accesso all’OMC sarà possibile prima della fine dell’anno. Ciò inoltre allargherebbe considerevolmente l’ambito di cooperazione tra UE e Ucraina spianando la via per negoziati sulla reazione di una zona di libero scambio nel quadro della PEV.</p>
      <p sl="de">L’UE deve trattare l’Ucraina come un vero partner dandole messaggi chiari. A tale riguardo non posso che salutare con favore l’esito del Vertice UE-Ucraina tenutosi a Kiev il 14 settembre 2007, nel corso del quale è stato riaffermato il forte e duraturo rapporto tra le due parti. Dobbiamo continuare a dare un forte sostegno all’Ucraina nel suo percorso verso l’ingresso nell’OMC, nella successiva creazione di un’area di libero scambio e per quanto riguarda le sue aspirazioni europee.</p>
    </intervention>
    <intervention id="3-381" speaker_id="28268" name="Danutė Budreikaitė" is_mep="True" mode="spoken">
      <p sl="lt">a nome del gruppoALDE. – L’Ucraina costituisce un partner strategicamente ed economicamente importante dell’UE nonché un vicino dell’est con un ruolo importante all’interno e all’esterno della regione.</p>
      <p sl="lt">Le relazioni tra UE e Ucraina si sono per lo più sviluppate nella direzione di un aumento della cooperazione politica e di un aumento graduale dell’integrazione economica. L’attuazione di tali obiettivi contribuirebbe ad un ulteriore consolidamento della democrazia e allo sviluppo dell’economia di mercato in Ucraina. Tuttavia il successo dello sviluppo dell’Ucraina non dipende solamente dall’UE. L’Ucraina deve decidere in modo schietto di seguire la strada pro-occidentale e di seguirla fino in fondo.</p>
      <p sl="lt">Vorrei condividere alcune considerazioni sulle relazioni economico-commerciali tra UE e Ucraina.</p>
      <p sl="lt">Prima di tutto l’avvio dei negoziati per una zona di libero scambio con l’UE è strettamente collegato all’ingresso dell’Ucraina nell’OMC. Tuttavia i negoziati sulla zona di libero scambio non riguarderebbero solo l’abolizione delle tariffe (che rientra nei negoziati con l’OMC) ma una più larga convergenza – la liberalizzazione del settore dei servizi, le riforme istituzionali, l’armonizzazione della base giuridica con l’acquis comunitario. Conseguentemente dovrebbero svilupparsi delle azioni coordinate tra UE e Ucraina in vista della creazione di una zona di libero scambio parallelamente all’ingresso dell’Ucraina nell’OMC.</p>
      <p sl="lt">In secondo luogo va riservata maggiore attenzione all’attuazione di buone pratiche gestionali, al potenziamento del settore pubblico e alla lotta contro la corruzione. Una cooperazione più incisiva in tali settori darebbe un contributo significativo alla creazione di relazioni economiche e commerciali più stabili tra l’UE e l’Ucraina nonché al rafforzamento del processo di democratizzazione e all’aumento delle prospettive di un’adesione dell’Ucraina all’UE.</p>
      <p sl="lt">Terzo, è importante indicare il fatto che i produttori dell’Ucraina non sono ancora pronti a competere con i produttori degli Stati membri dell’UE. Vanno pertanto previsti dei periodi transitori nonché degli organi di sorveglianza al fine di prevenire l’impatto negativo sull’economia e la società dell’Ucraina.</p>
      <p sl="lt">Il quarto punto è che mentre l’UE sostiene la liberalizzazione commerciale con Ucraina, essa deve essere preparata ad eventuali difficoltà provenienti dai produttori ucraini (in particolare da quelli interessati dalle esportazioni verso la CIS), per una resistenza nei confronti dell’attuazione delle norme comunitarie e per eventuali tentativi da parte dei funzionari di mantenere lo status quo e gli attuali rapporti di corruzione. Onde favorire la corretta attuazione delle riforme il governo ucraino deve informare la comunità imprenditoriale e l’opinione pubblica in merito ai vantaggi derivanti dalla liberalizzazione commerciale e dalla creazione di una zona di libero scambio tra UE e Ucraina.</p>
      <p sl="lt">Quinto punto: l’intenso sviluppo delle relazioni tra UE e Ucraina può far aumentare la pressione politica ed economica esercitata dalla Russia sull’Ucraina. In tal caso l’UE deve abbandonare il proprio ruolo di arbitro passivo, come già accaduto molto spesso in passato, e assumere il ruolo di difensore dei propri interessi e di quelli dell’Ucraina. Esiste la possibilità che la Russia possa fare pressione sull’Ucraina e altri paesi dell’UE per quanto riguarda le forniture energetiche. Pertanto l’UE non solo deve fare uno sforzo per risolvere tali problemi al massimo livello ma anche, allo stesso tempo, cercare di coinvolgere l’Ucraina nel mercato energetico comune dell’UE e assicurare la sicurezza energetica dell’UE e dell’Ucraina.</p>
    </intervention>
    <intervention id="3-382" speaker_id="26828" name="Guntars Krasts" is_mep="True" mode="spoken">
      <p sl="lv">a nome del gruppo UEN .– La relazione offre un quadro dell’attuale sviluppo dell’Ucraina, come partner dell’UE, e dei compiti che deve ancora portare a termine, e merita apprezzamento per le questioni che affronta e la serietà con cui vengono trattate. Dalla relazione risulta chiaramente che l’autore ha un interesse profondo e personale nelle questioni dello sviluppo dell’Ucraina e nella formazione delle sue relazioni con l’Unione europea, e ciò ovviamente va a vantaggio della relazione. Il relatore ha valutato in modo puntuale e attento i problemi che costituiscono una minaccia per lo sviluppo dell’Ucraina ma allo stesso tempo, se non si parla con la massima franchezza, è talvolta difficile prevedere le soluzioni ai problemi. Non può non essere osservato che nell’economia ucraina aumenta il numero dei settori economici che sono iperregolamentati, che l’intervento pubblico non si basa su leggi e che vengono continuamente create leggi incompatibili tra di loro, a tutto vantaggio di chi cerca appunto di aggirare le leggi e la cui unica occupazione è quella di interpretarle a proprio modo. Ciò, unito alla forte burocrazia, frena significativamente l’afflusso di investimenti nell’economia del paese, anche degli investimenti provenienti dall’UE. Il settore energetico ne è un chiaro esempio. L’Unione europea è interessata ad un sistema di trasporto trasparente per il gas naturale ucraino che, come tutto il settore energetico dell’Ucraina, è iperregolamentato, con strutture artificialmente complesse e flussi di denaro non trasparenti. L’Unione europea non dispone ancora dei dati e le consentano di valutare la sicurezza del sistema di trasporto del gas dell’Ucraina. Si tratta di questioni importanti per l’Unione europea che è il maggiore partner commerciale dell’Ucraina. E’ sperabile che l’Ucraina riuscirà a superare la prolungata crisi politica e che il governo del paese in futuro verrà coinvolto nei colloqui con l’UE che, in base ad un interesse reciproco, consentiranno di creare una cooperazione stretta. Concordo con il relatore che il desiderio dell’Ucraina di aderire all’Unione europea non può essere ignorato e vorrei sottolineare ancora una volta questo aspetto: una chiara prospettiva di ingresso nell’UE costituisce lo strumento di riforma più efficace che l’Unione europea possa offrire all’Ucraina. Grazie.</p>
    </intervention>
    <intervention id="3-383" speaker_id="4524" name="Caroline Lucas" is_mep="True" mode="spoken">
      <p sl="en">a nome del gruppo Verts/ALE .– Signor Presidente, vorrei congratularmi con l’onorevole Zaleski per la sua relazione. Penso si tratti di una relazione significativamente diversa rispetto a quelle recentemente votate nella commissione per il commercio internazionale. Rispetto alle relazioni sulle relazioni commerciali bilaterali di uno o due anni fa, come le relazioni UE-Russia o UE-Mercosur, questa mostra molta più cautela sui vantaggi di un libero scambio senza pastoie. E penso che essa indichi l’emergere di un crescente consenso trasversale sull’importanza di una ricerca politica attiva sul modo migliore di subordinare le norme commerciali ai principi di uno sviluppo sostenibile.</p>
      <p sl="en">A tale riguardo penso che possiamo dirci soddisfatti di aver ottenuto il massimo dai vari ritardi del Doha Round dell’OMC che, per così dire, ci hanno consentito di fare questa ricerca di norme commerciali più eque e sostenibili nel contesto delle nostre relazioni commerciali bilaterali. Pertanto ringrazio il relatore per aver colto questa occasione.</p>
      <p sl="en">Tra i molti segnali positivi che la relazione offre alla DG Commercio per i negoziati con l’Ucraina per un accordo di libero scambio vorrei sottolineare quattro punti in particolare.</p>
      <p sl="en">Al paragrafo 10 penso che la relazione giustamente ci metta in guardia contro il rischio di affidarci esclusivamente all’orientamento e alla diversificazione delle esportazioni per rendere sostenibile il commercio. Al contrario essa punta sull’importanza di sviluppare il mercato interno quale base necessaria per qualsiasi sviluppo economicamente sostenibile.</p>
      <p sl="en">Al paragrafo 13 la relazione suggerisce l’esigenza di individuare un equilibrio in merito ai diritti degli investitori. In altre parole essa insiste su un quadro giuridico in Ucraina che incentivi l’integrazione delle migliori pratiche nelle responsabilità sociali delle aziende.</p>
      <p sl="en">Al paragrafo 23 la relazione suggerisce un significativo spostamento nella nostra politica per le forniture energetiche dall’estero chiedendo norme multilaterali per l’accesso alle risorse energetiche e ammonendoci a non sostenere la corsa alle migliori condizioni per un accesso unilaterale alle energie.</p>
      <p sl="en">Infine, al paragrafo 36, la relazione riconosce che l’agricoltura costituisce un’attività particolare che non può essere trattata come i beni industriali e che pertanto giustifica differenti norme tariffarie.</p>
      <p sl="en">Spero vivamente che questi e altri punti vengano conservati nel testo definitivo in modo che il mio gruppo possa votare a favore con grande convinzione. Vorrei solo aggiungere che penso che sia un peccato sentire che la DG Commercio ha sollevato obiezioni su tre emendamenti chiave proposti dai Verdi con il sostegno del relatore che invitano la DG Commercio ad avviare negoziati per un FTA bilaterale solo dopo l’assenso del Parlamento ucraino ai negoziati per l’accesso all’OMC. Anche se la DG Commercio ha sicuramente ragione quando dice che ciò potrebbe ritardare l’FTA bilaterale, noi come parlamentari dobbiamo insistere dato che così facciamo anche noi prima della conclusione di tali FTA da parte dell’Unione europea, in quanto la voce del popolo va tenuta in considerazione su un’importante questione come questa e ciò comprende, va da sé, il popolo ucraino. Vorremmo pertanto ringraziare in modo particolare l’onorevole Zaleski per non cedere a tale pressione e, ancora una volta, per l’eccellente relazione.</p>
    </intervention>
    <intervention id="3-384" speaker_id="4303" name="Helmuth Markov" is_mep="True" mode="spoken">
      <p sl="de">a nome del gruppo GUE/NGL .– Signor Presidente, tutti hanno ringraziato il collega onorevole Zaleski, e anch’io voglio farlo. La sua relazione è stata adottata in sede di commissione senza alcun voto contrario, il che dimostra che siamo in grado di produrre una relazione trasversale se veramente lo vogliamo.</p>
      <p sl="de">Consentitemi alcune osservazioni. Le elezioni ucraine si sono svolte in condizioni democratiche, di equità e di libertà, tuttavia credo che abbiano lasciato irrisolta tutta una serie di problemi. L’attuale Presidente ha sempre avuto difficoltà con i suoi Primi Ministri, fossero essi Yulia Tymoshenko, dimissionata nel 2005, o Viktor Yanukovych nel 2006 e 2007.</p>
      <p sl="de">Sebbene l’accordo di coalizione concluso tra l’alleanza di Yulia Tymoshenko e il blocco Ucraina nostra esista sulla carta come ipotesi per una nuova coalizione governativa, il governo non è ancora stato formato, né sappiamo cosa accadrà, sebbene il termine ultimo sia ormai vicino. Se entro tale termine il governo verrà formato, il suo primo compito sarà, ritengo, quello di affrontare la riforma costituzionale, in quanto senza una riforma della costituzione non vi può essere garanzia che la stabilità interna delle forze politiche dell’Ucraina sarà sufficiente per evitare nuove elezioni ravvicinate, in particolare dato che alcuni stanno già pensando di indire nuove elezioni parlamentari in concomitanza con l’elezione del presidente.</p>
      <p sl="de">Se si guarda ad alcuni settori, come quello della politica economica, la relazione dell’OCSE delinea un quadro veramente incoraggiante, dicendoci che tra il 2000 e il 2006 ha registrato una crescita annua del PIL ucraino dell’8,7 per cento. Se si cerca di leggere al di là dei numeri tuttavia si scorge un enorme deficit commerciale. Il deficit commerciale dell’Ucraina ammonta ad oltre 4,5 miliardi di euro nei confronti dei paesi della CIS e a quasi 4,5 miliardi di euro nei confronti dell’Unione europea. In altre parole c’è ancora una reale esigenza di cambiamento economico e gli accordi di partenariato possono e devono essere utilizzati a tale scopo.</p>
      <p sl="de">D’altro canto, se confrontate con le statistiche riferite ad un paese come il mio – la Repubblica federale di Germania – i numeri dell’Ucraina sembrano davvero portentosi. Il tasso di disoccupazione dell’Ucraina è più basso, il PIL cresce più rapidamente, la spesa del welfare per le pensioni è maggiore e il paese spende una percentuale del PIL più alta per l’istruzione e quindi investe nel futuro più della Repubblica federale di Germania. Vi sono quindi tutti i motivi per concludere che il paese è indubitabilmente sulla strada giusta.</p>
      <p sl="de">Ciononostante ho parlato di problemi nell’economia ma vi sono ovviamente anche problemi in altri settori. La Russia ha indicato in modo chiaro e dichiarato candidamente che dal 1° gennaio 2008 aumenterà del 10% i prezzi dell’energia. Ciò avrà un profondo impatto sull’economia Ucraina. Al momento l’Ucraina paga i suoi debiti nei confronti della Russia con forniture di gas dei propri depositi sotterranei. Vedremo come andranno le cose. La questione tornerà di nuovo ad essere politica ed è importante che l’Unione europea intervenga per mantenere la pace. I russi hanno diritto ad alzare i loro prezzi e va da sé che gli ucraini dovranno trovare il modo di affrontare le ricadute a livello economico.</p>
      <p sl="de">Si consideri un’altra questione, quella della politica sociale. Durante la campagna elettorale tutti i partiti che sostenevano le elezioni hanno annunciato consistenti aumenti nella spesa per il welfare . Se si osserva l’attuale accordo di coalizione tra l’alleanza Tymoshenko e il blocco del Presidente, si vedrà che non vi è alcun accenno ad un aumento della spesa sociale. E del resto sarebbe virtualmente impossibile, dato l’attuale livello delle entrate dello Stato, dar corso agli annunciati aumenti di spesa. Ciò significa che lo sviluppo ucraino non procede così rapidamente come sempre si dice.</p>
      <p sl="de">Il prossimo punto che vorrei richiamare si riferisce alla politica estera. Durante la campagna elettorale tutti i partiti hanno promesso di avvicinare ulteriormente il paese all’Unione europea. Il partito che ha sempre collegato di più tale convergenza con l’Unione europea con la questione dell’accesso alla NATO, ovvero il partito Ucraina nostra , è stato quello che ha avuto le perdite maggiori. La maggioranza assoluta degli ucraini è contraria all’ingresso nella NATO. Invito pertanto l’Unione europea a procedere con cautela su questo punto. La maggioranza della popolazione non vuole che il paese aderisca alla NATO. Tutti i dati a disposizione indicano invece che vogliono entrare nell’OMC.</p>
      <p sl="de">Di fronte a tale scenario, se pensiamo a come debbano ora orientarsi gli accordi di partenariato, si vede che le reali necessità sono nei settori in cui l’Ucraina continua ad avere le difficoltà che ho elencato. L’Ucraina deve – e qui sono completamente d’accordo con l’onorevole Zaleski – avere una prospettiva europea, una prospettiva di adesione all’UE. Sarebbe positivo per l’Unione europea avere un partner forte ad est, e ciò sarebbe positivo anche per l’Ucraina in considerazione del suo generale orientamento geostrategico.</p>
    </intervention>
    <intervention id="3-385" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM .– Signor Presidente, la nostra discussione sulle relazioni economico-commerciali con l’Ucraina, ovvero l’oggetto della esaurientissima relazione dell’onorevole Zaleski, giunge in un momento cruciale: le elezioni parlamentari si sono tenute e i problemi economico-politici del paese vanno affrontati vigorosamente da un nuovo governo forte. Sto pensando a misure attive contro la corruzione. Inoltre, con l’arrivo dell’inverno, l’Ucraina ha bisogno un governo forte che possa negoziare con la Russia la fornitura e il transito del gas russo.</p>
      <p sl="nl">Dopo aver letto la relazione sono tentato di dire che l’Europa ha detto chiaramente ciò che vuole. La mossa tocca ora all’Ucraina. Non solo il paese deve avere un governo efficace, ma anche un governo che dimostri determinazione politica per affrontare i problemi. Dopo cinque elezioni in cinque anni, la popolazione è comprensibilmente stanca della continua polemica politica. I politici ucraini dovranno d’ora in poi interessarsi meno gli uni degli altri e più del futuro politico ed economico del paese.</p>
      <p sl="nl">E’ vero che la mossa tocca ora all’Ucraina, ma vorrei dire di più, signor Presidente. Anche per l’Unione europea c’è da fare. Concordo con quanto il relatore scrive al paragrafo 51, ovvero che la politica europea di vicinato sconta la mancanza di definizioni e prospettive chiare. All’Ucraina va prospettato l’ingresso nell’UE nel medio-lungo termine. Nel quadro della politica europea di vicinato l’Unione europea può avviare o sostenere le riforme necessarie per il paese.</p>
    </intervention>
    <intervention id="3-386" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signor Presidente, l’Ucraina è un paese di importanza strategica della politica europea di vicinato e un importante partner per i paesi dell’Unione europea.</p>
      <p sl="pl">Tutti ci auguriamo che la crescita del commercio tra Ucraina e paesi dell’UE rafforzerà la crescita economica e la cooperazione con i paesi della regione. Avere buone relazioni economiche rappresenta un vantaggio per entrambe le parti.</p>
      <p sl="pl">La crescita economica in Ucraina dovrebbe avvenire parallelamente al rispetto della democrazia e delle leggi del paese. Al momento penso anche al rispetto dei diritti delle minoranze etniche e, questione per me importante, al fatto che attività che inneggiano al fascismo e al genocidio non debbano essere permesse. Noi sosteniamo i processi democratici ed economici del nostro vicino orientale.</p>
      <p sl="pl">D’altro canto appare opportuno evitare un sostegno parziale e fazioso per qualsiasi blocco politico dell’Ucraina.</p>
    </intervention>
    <intervention id="3-387" speaker_id="28373" name="Bogdan Golik" is_mep="True" mode="spoken">
      <p sl="pl">Signor Presidente, vorrei fare come lei e congratularmi prima di tutto con l’onorevole Zaleski per una relazione così informativa sulle relazioni economiche e commerciali con l’Ucraina. La questione della cooperazione con Ucraina è oggi di particolare importanza e tutte le iniziative volte a rafforzare la cooperazione costituiscono un chiaro segno dell’interesse che l’Europa ha per questo vicino dell’est e dell’apertura da parte dell’Unione europea.</p>
      <p sl="pl">Il problema risiede nel fatto che sta arrivando il momento in cui è opportuno dare realizzazione pratica all’idea di una più stretta cooperazione, facendo un passo oltre la politica europea di vicinato che finora pochi benefici ha portato all’Ucraina. E’ innegabile che l’Ucraina ha ancora molto da fare per portarsi al livello delle strutture economiche, politiche e sociali della Comunità. I compiti che l’Ucraina si trova ad affrontare sono stati esaurientemente analizzati nella relazione.</p>
      <p sl="pl">Nonostante il fatto che l’Ucraina possa vantare successi nella liberalizzazione dei flussi commerciali e di capitali, sono essenziali ulteriori riforme e un rafforzamento dell’economia Ucraina, compreso l’ingresso nell’OMC. Nonostante le aspirazioni europee che si sono manifestate durante la rivoluzione arancione, l’Ucraina deve ancora scegliere in modo inequivocabile tra l’opzione europea e l’opzione russa. Se vogliamo che l’Ucraina scelga l’Europa dobbiamo dirlo chiaramente e dobbiamo darle il nostro sostegno.</p>
      <p sl="pl">L’UE deve esprimere il proprio interesse per l’Ucraina offrendo da una parte un sostegno attivo alle trasformazioni dell’Ucraina e dall’altro assumendo iniziative a livello di Unione volte ad un passaggio graduale da una politica di vicinato ad una politica di integrazione. A tale scopo occorrono iniziative sia a livello economico sia nei settori sociale e politico. Sarebbe pertanto opportuno sostenere l’indipendenza dell’Ucraina dalla Russia rafforzandone i legami economici, il che significa creare un’area di libero scambio UE-Ucraina, accogliere l’Ucraina nella rete energetica della Comunità ed eventualmente erogare finanziamenti per il sistema dei trasporti.</p>
      <p sl="pl">Sarebbe utile anche sostenere e attuare programmi per promuovere l’Ucraina all’interno dell’Unione europea e, viceversa, per promuovere l’Unione europea in Ucraina, nonché programmi per promuovere lo sviluppo delle scienze e dell’istruzione, una questione sollevata dall’onorevole prof. Buzek. Il passo più importante per cambiare l’immagine dell’Unione europea agli occhi degli ucraini sarebbe l’abolizione dell’obbligo del visto per venire nell’Unione europea nonché una dichiarazione chiara − aspetto questo di cui tutti hanno parlato − nel senso che l’Ucraina potrà entrare a far parte dell’Unione europea, anche se questo comporta tempi lunghi.</p>
    </intervention>
    <intervention id="3-388" speaker_id="28216" name="Šarūnas Birutis" is_mep="True" mode="spoken">
      <p sl="lt">Il 18 ottobre in Portogallo il Presidente Yushchenko ha annunciato l’intenzione dell’Ucraina di aderire all’OMC entro l’anno. L’Ucraina ha già portato a termine i negoziati con i paesi dell’OMC con l’eccezione del Kirghizistan, il quale tuttora insiste per il recupero delle vecchio debito di 27 milioni di dollari che risale all’epoca sovietica.</p>
      <p sl="lt">L’accettazione dell’ingresso dell’Ucraina nell’OMC avrà come conseguenza una riduzione dei dazi sulle importazioni e l’aumento del numero degli importatori. Tuttavia è importante che l’Ucraina attui riforme economiche sistematiche. Nonostante i cambiamenti positivi, come l’adesione all’OMC, l’umore dell’opinione pubblica indica la necessità di serie riforme.</p>
      <p sl="lt">L’Ucraina si sta sviluppando rapidamente. Gli ultimi anni hanno visto una crescita significativa del PIL, tuttavia molto resta ancora da fare nel settore della produttività e della competitività economica. Secondo la relazione sulla competitività globale del Forum economico mondiale per il 2007-2008, l’Ucraina è scesa dal 69° al 73° posto. Pertanto se ne deduce che l’influenza degli oligarchi è marcatamente negativa.</p>
      <p sl="lt">L’Ucraina è un partner strategico, pertanto è importante che si integri ulteriormente in settori importanti come quello energetico e del commercio bilaterale. Il ruolo significativo dell’Ucraina nel garantire la sicurezza della fornitura energetica dell’UE va valutato esaurientemente. Va incoraggiata la possibilità di integrare l’Ucraina nelle reti di trasporto transeuropee, dato che l’Ucraina potrebbe rivestire il ruolo strategico di paese di transito attraverso il quale passano gli approvvigionamenti di petrolio e gas destinati all’Europa.</p>
      <p sl="lt">Mi auguro che, ora che si sono svolte le elezioni di Verkhovna Rada, l’Ucraina sia sulla strada della stabilità politica. Penso che l’UE debba continuare la propria politica della porta aperta nei confronti dell’Ucraina.</p>
    </intervention>
    <intervention id="3-389" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, signor Commissario, sarebbe chiaramente nell’interesse dell’Unione europea rafforzare e sviluppare i legami politico-economici con l’Ucraina. L’Ucraina, che ha tratto vantaggi dal continuo processo di democratizzazione, è diventata uno dei partner commerciali più promettenti dell’Unione europea.</p>
      <p sl="pl">Le aspirazioni ucraine di diventare membro dell’Organizzazione mondiale del commercio meritano di essere sostenute. L’accettazione dell’Ucraina nell’OMC mostrerà una volta per tutte che il paese si è trasformato da un’economia pianificata ad un’economia di mercato perfettamente funzionante.</p>
      <p sl="pl">E’ inoltre importante accettare le aspirazioni dell’Ucraina e miranti ad avere buoni legami politico-economici con la Russia. Siccome la Russia, offrendo all’Ucraina un accordo per una zona comune di scambio, sta cercando di guadagnare il controllo del paese per propri fini, è importante che la Commissione europea mostri una posizione decisiva a sostegno dell’Ucraina nelle sue aspirazioni di entrare a far parte dell’Unione europea. L’Ucraina deve intrattenere giuste relazioni politico-economiche con la Russia ma allo stesso tempo noi dobbiamo sostenere le sue aspirazioni legate all’UE.</p>
      <p sl="pl">All’inizio del prossimo anno acquisiranno forza di legge le soluzioni relative all’accettazione da parte della Polonia della convenzione di Schengen. E’ importante che la conformità con le norme sulla sicurezza dei confini dell’Unione europea non creino contemporaneamente un nuovo muro di Berlino per gli abitanti dell’Ucraina. Mi auguro che la Commissione europea consenta alla Polonia di introdurre queste norme in modo che siano positive anche per gli abitanti dell’Ucraina.</p>
    </intervention>
    <intervention id="3-390" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, durante la visita del Primo Ministro ucraino Viktor Yanukovych al nostro Parlamento del marzo scorso gli ho posto alcune domande, affrontando il problema del commercio illegale di organi umani che avviene nel suo paese, un commercio raccapricciante ma lucrativo e diffuso. Con mia sorpresa egli non ha negato l’esistenza del problema, dicendo anzi che si tratta di una questione molto dolorosa e chiedendo assistenza a noi della commissione per gli affari esteri, in particolare per quanto riguarda gli acquirenti, che appartengono in parte all’UE.</p>
      <p sl="en">E’ importante congratularsi con l’Ucraina per l’onestà mostrata su questo problema e dobbiamo esprimere la forte volontà di sradicare tale pratica assolutamente incompatibile con la dignità umana e con relazioni UE-Ucraina più strette. Tale relazione riguarda l’aiuto all’Ucraina in settori come quello commerciale. Ciò deve comprendere l’aiuto che l’ex Primo Ministro ha chiesto al nostro Parlamento. E’ una questione urgente in quanto non si può parlare di maggiore collaborazione con un paese in cui il traffico di esseri umani viventi e morti incide significativamente sull’economia. La lotta contro tale fenomeno deve svolgere un ruolo importante nella cooperazione tra UE e Ucraina.</p>
    </intervention>
    <intervention id="3-391" speaker_id="28145" name="Béla Glattfelder" is_mep="True" mode="spoken">
      <p sl="hu">La ringrazio molto, signor Presidente. Vorrei unirmi ai complimenti rivolti al nostro collega onorevole Zaleski per la sua ottima relazione. E’ interesse dell’Unione europea che l’Ucraina resti politicamente stabile e che si sviluppi economicamente. Un’Ucraina di successo potrebbe fornire un esempio positivo per tutti i paesi della regione e per gli Stati dell’ex Unione sovietica, contribuendo a rafforzare la democrazia nella regione.</p>
      <p sl="hu">L’Unione europea deve aiutare e favorire l’Ucraina a legare il proprio futuro non alla Russia ma all’Unione europea. L’Ucraina è un paese europeo e la sua collocazione geografica nonché la sua storia e le sue tradizioni culturali la legano all’Europa. Dobbiamo aiutare l’Ucraina ad essere in grado di applicare le norme dell’OMC. L’ingresso nell’OMC può portare ad un accordo di libero scambio con l’Unione europea.</p>
      <p sl="hu">L’espansione del commercio è un interesse che accomuna Europa e Ucraina, tuttavia vi è l’esigenza di evitare distorsioni commerciali, un commercio inoltre in cui l’Ucraina applichi le norme sociali, occupazionali, per la salute animale, per la salute vegetale e per l’ambiente. Qualora ciò non accadesse ci troveremo ad affrontare molti problemi.</p>
      <p sl="hu">Consentitemi di citare l’Ungheria come esempio al riguardo, in quanto l’Ungheria confina con l’Ucraina. In Ungheria gli allevatori di pollame devono effettuare investimenti oltremodo elevati per conformarsi alle norme per il benessere animale e la protezione ambientale. Se l’accordo di libero scambio regolamentasse anche il comparto zootecnico, una quota significativa di produttori ungheresi sposterebbe i propri impianti di produzione in Ucraina, ad appena 100 km da dove si trovano oggi, e potrebbe continuare una produzione concorrenziale a costi eccezionalmente bassi. D’altra parte tutti i prodotti che potrebbero produrre evitando le norme sul benessere degli animali tornerebbero nell’Unione europea e, come il fiume Tisza scorre dall’Ucraina e arriva in Ungheria, anche noi in Ungheria ci troveremo a dover affrontare problemi di protezione ambientale.</p>
      <p sl="hu">Sono pertanto del parere che dobbiamo aiutare l’Ucraina ad applicare quanto prima tutte le norme internazionali in materia sociale, di salute animale, di protezione ambientale e di benessere animale. Vi ringrazio molto per l’attenzione.</p>
    </intervention>
    <intervention id="3-392" speaker_id="28578" name="Stavros Arnaoutakis" is_mep="True" mode="spoken">
      <p sl="el">Signor Presidente, anch’io vorrei congratularmi con l’onorevole Zaleski per l’ottimo lavoro.</p>
      <p sl="el">L’Ucraina è un importante partner commerciale dell’UE. Noi sosteniamo l’ingresso dell’Ucraina nell’OMC e i negoziati per una zona di libero scambio con l’Unione.</p>
      <p sl="el">A tale scopo le performance economiche dell’Ucraina devono ulteriormente svilupparsi in modo che essa possa avvicinarsi il più possibile all’economia dell’UE.</p>
      <p sl="el">E’ inoltre necessario un maggiore sforzo per sostenere efficacemente le sfide presenti in Ucraina. Sono meritevoli di attenzione i seguenti settori:</p>
      <p sl="el">lotta alla corruzione, lotta al commercio illegale, rafforzamento della cooperazione con l’Unione nei settori scientifico, tecnologico ed educativo e creazione di più stretti legami culturali transfrontalieri.</p>
      <p sl="el">Se l’Ucraina continuerà con maggiore vigore a sostenere gli sforzi di riforma che ha intrapreso, penso che i risultati desiderati non tarderanno ad arrivare.</p>
    </intervention>
    <intervention id="3-393" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, l’Ucraina si trova oggi davanti ad una decisione strategica: rendere permanenti le divisioni attualmente esistenti nel paese con la creazione di una “coalizione arancione” oppure creare una coalizione Ucraina nostra con il Partito delle regioni. La decisione assunta a tale riguardo avrà un profondo significato per le future relazioni UE-Ucraina. La prima soluzione presenta un’alta probabilità che si arrivi ad una cooperazione politica con l’Unione europea nonché ad enormi tensioni economiche con la Russia. Con un’ampia coalizione arancio-blu si avrebbe una relativa stabilità economica tuttavia l’integrazione dell’Ucraina con l’UE verrebbe significativamente ritardata.</p>
      <p sl="pl">Non sono certo che l’UE di oggi si trovi in condizioni di poter dare all’Ucraina un’assistenza sufficiente a ricompensare il paese per le perdite causate da un conflitto con la Russia. La questione è importante in quanto l’UE deve dichiarare oggi se è preparata per un impegno significativo di ordine finanziario e politico per aiutare l’Ucraina. Se non prendiamo una posizione inequivocabile potremmo noi stessi provocare la destabilizzazione della situazione interna in Ucraina. Vorrei infine congratularmi con l’onorevole Zaleski per la sua relazione.</p>
    </intervention>
    <intervention id="3-394" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Se qualcuno dovesse chiedermi oggi quale paese tra quelli aderenti alla politica europea di vicinato è più vicino all’Unione europea, non esiterei a rispondere: l’Ucraina.</p>
      <p sl="lt">Si tratta di un enorme paese con 46 milioni di abitanti che può ben vantarsi dei risultati raggiunti a livello democratico dopo il crollo dell’Unione sovietica. Il paese è indubitabilmente diventato uno dei partner più promettenti dell’UE. Quale rappresentante della delegazione del Parlamento europeo, oltre un mese fa ho avuto la possibilità di osservare le elezioni parlamentari in questo paese e ho potuto verificare che esiste una chiara tendenza verso un maggiore sviluppo delle istituzioni civili democratiche, che la democrazia diventa parte integrante della vita dell’Ucraina e che le elezioni in quel paese non sono diverse da quelle che si tengono negli Stati membri dell’UE.</p>
      <p sl="lt">Se si osserva la carta geografica si vede chiaramente che la posizione dell’Ucraina non può essere semplice: da una parte vi è l’UE, dall’altra la Russia. La scelta non è facile, come non è facile rispondere alla domanda: “Quo vadis, Ucraina”? E’ tuttavia chiaro che oggi l’Ucraina deve scegliere in modo irreversibile.</p>
      <p sl="lt">Tale scelta non significa che tutte le relazioni di lungo termine commerciali ed economiche con la Russia e la CIS vadano troncate o che la Russia non possa partecipare all’economia dell’Ucraina, al contrario. Tuttavia, ad esempio, l’accordo sullo spazio economico unico della CIS recentemente proposto dalla Russia potrebbe più facilmente mettere a rischio le ambizioni dell’Ucraina di raggiungere l’indipendenza economica più che contribuire alla realizzazione di tale ambizione.</p>
      <p sl="lt">Desidero indicare che l’UE, con le sue istituzioni e gli Stati membri, deve offrire un’assistenza politica e diplomatica all’Ucraina al fine di assicurare l’accettazione del paese all’interno dell’Organizzazione mondiale per il commercio. Anche un’assistenza dopo l’ingresso nell’OMC ha grande importanza, intendo un’assistenza nei negoziati ufficiali per l’FTA e un nuovo e più dettagliato accordo tra l’UE e l’Ucraina.</p>
      <p sl="lt">Infine desidero ringraziare il collega polacco onorevole Zaleski per l’ottima relazione. I miei migliori auguri ai colleghi ucraini impegnati nel completare la formazione del nuovo governo e nell’avvio del lavoro per gli importanti compiti che li attendono.</p>
    </intervention>
    <intervention id="3-395" speaker_id="28343" name="Bogusław Rogalski" is_mep="True" mode="spoken">
      <p sl="pl">Signor Presidente, l’Ucraina è un vicino strategicamente importante dell’Unione europea e costituisce un ponte naturale di collegamento con la Russia e l’Asia centrale.</p>
      <p sl="pl">Dal 2004, ovvero dall’allargamento, l’UE è il maggiore partner commerciale dell’Ucraina. In grande misura UE e Ucraina condividono gli stessi interessi economici e commerciali e, per tale ragione, è ragionevole percorrere lo stesso percorso di ulteriore integrazione dei nostri mercati al fine di ricavare i maggiori benefici. Il mezzo per il raggiungimento di questo traguardo è la creazione di una zona comune di libero scambio, non prima tuttavia che l’Ucraina abbia portato a termine l’accesso all’OMC. Dobbiamo fare tutto quanto in nostro potere, a livello politico diplomatico, per sostenere l’Ucraina nella sua proposta per accedervi. Sarà inoltre necessario fornire un sostegno continuo per aiutare l’Ucraina a soddisfare i requisiti dell’OMC.</p>
      <p sl="pl">Occorre ricordare che, dietro l’Ucraina, vi è la potente mano della Russia che vorrebbe ancora una volta dominare questa parte dell’Europa. Per tale motivo è buona idea riconoscere all’Ucraina lo status di economia di mercato, il che dovrebbe avvicinare il paese all’Europa occidentale e, di conseguenza, dovrebbe condurre all’ingresso nell’Unione europea. La relazione dell’onorevole Zaleski costituisce un buon passo in tale direzione, e per questo vorrei congratularmi con lui.</p>
    </intervention>
    <intervention id="3-396" speaker_id="28219" name="Daniel Caspary" is_mep="True" mode="spoken">
      <p sl="de">Signor Presidente, mi consenta di iniziare le mie osservazioni rilevando che si tratta della seconda discussione oggi su una questione di politica estera per la quale la Commissione non viene rappresentata dal Commissario competente. Questa mattina la discussione principale verteva sulla globalizzazione e il Commissario competente non era presente; anche questa sera i membri della Commissione con responsabilità su questa importante materia sono di nuovo assenti. Non ho niente contro l’ottimo Commissario Borg, tuttavia ritengo che sarebbe più opportuno che la Commissione fosse rappresentata dal Commissario responsabile per la questione in esame. Le sarei grato, signor Presidente, se volesse farsi tramite di questa richiesta alla Commissione per le discussioni future, certo che incontri l’interesse dell’intero Collegio di Commissari.</p>
      <p sl="de">Desidero esprimere il mio sincero ringraziamento all’onorevole Zaleski per la sua relazione che è alquanto equilibrata. Dobbiamo migliorare la nostra cooperazione con i vicini ucraini. Per questo motivo è bene che la politica europea di vicinato venga orientata in modo conforme. Per questo motivo è bene che l’Ucraina possa accedere all’OMC. Per questo motivo è bene che noi negoziamo un partenariato e un accordo di cooperazione ed è bene che noi sosteniamo l’idea di una zona di libero scambio come inizio per delineare a poco a poco una prospettiva europea per l’Ucraina.</p>
      <p sl="de">Tuttavia a questo punto vorrei anche dire che non riesco a vedere un ingresso dell’Ucraina nell’UE nell’immediato futuro. Anche una cooperazione rafforzata, già richiamata da molti colleghi deputati, costituisce un’esigenza urgente e può essere utile per le due parti. Riconosco una particolare importanza ad una fruttuosa cooperazione e ad una solidarietà stretta con i nostri vicini dell’est.</p>
      <p sl="de">A mio parere è intollerabile che, ad esempio, la Russia subordini la propria cooperazione con l’Ucraina al governo di Kiev in carica e alla maggioranza parlamentare che i cittadini ucraini hanno scelto. Ciò è intollerabile e la Russia, con questa politica, ha preso una strada sbagliata. Noi come europei, e come Unione europea, dobbiamo sostenere la popolazione Ucraina nelle successive tappe del suo cammino verso l’indipendenza e verso una democrazia forte e consolidata. La relazione dell’onorevole Zaleski costituisce un ampio e importante contributo a tale sforzo.</p>
    </intervention>
    <intervention id="3-397" speaker_id="1405" is_mep="True" mode="spoken" role="Presidente">
      <p sl="unknown">Sicuramente lei ha ragione, onorevole Caspary, quando dice che alla discussione dovrebbe rispondere il Commissario competente, tuttavia questo non è sempre possibile nella pratica. Posso dire che il Commissario Borg è altamente esperto sia come membro della Commissione che come politico e che certamente si farà tramite del suo messaggio a chi di dovere.</p>
      <p sl="unknown">Vorrei ricordare che la discussione sulla globalizzazione della prima parte della giornata ha visto rispondere il Presidente Barroso, per cui possiamo dire che si tratti di una Commissione “coordinabile” ma comunque molto competente.</p>
    </intervention>
    <intervention id="3-398" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, l’Ucraina deve avere priorità per quanto riguarda la politica estera dell’Unione europea all’interno dell’Europa e questo per via della sua situazione geopolitica strategica. Da una parte essa è confinante diretta con l’Unione europea e, dall’altra, l’Ucraina potrebbe costituire un ponte importante tra UE, Russia e i paesi dell’Asia centrale. Grazie al suo accesso al Mar Nero potrebbe inoltre costituire un importante partner economico anche in quella regione.</p>
      <p sl="pl">Sostengo le raccomandazioni del relatore per quanto riguarda l’assistenza da parte degli Stati membri per l’accesso dell’Ucraina all’OMC, che porterebbe molti vantaggi all’Ucraina e alla regione. Nel dire questo tuttavia non dobbiamo perdere di vista il fatto che, per motivi storici, Kiev ha ancora molto da fare. L’Unione europea deve sostenere il governo ucraino nella ricostruzione del paese a vari livelli, e non solo a livello economico e industriale, ma anche nelle questioni sociali. Occorre una notevole flessibilità in politica estera, prendendo in considerazione la complessità politica dell’Ucraina.</p>
      <p sl="pl">A questo punto è importante prendere in considerazione la Russia, i cui interessi sono in conflitto con gli interessi della Comunità nell’Ucraina della riva destra. La democrazia ucraina è ancora molto giovane. Tuttavia gli ultimissimi anni hanno mostrato che i processi democratici si stanno stabilizzando. Oggi non possiamo dimenticare che, a seconda degli orientamenti a livello sociale, sarebbe possibile che forze fortemente antieuropee vadano al potere. Per tale motivo vorrei unire anche le mie congratulazioni ed esprimere il mio appoggio per la relazione dell’onorevole Zaleski, una relazione in cui sono state affrontate tutte le questioni fondamentali e nella quale è stato tracciato un percorso per l’UE nella sua politica verso l’Ucraina.</p>
    </intervention>
    <intervention id="3-399" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, desidero ringraziare gli onorevoli deputati per le loro osservazioni e per l’interessante discussione.</p>
      <p sl="en">Ne ho preso nota e trasmetterò i vostri messaggi al mio collega, Commissario Mandelson, che oggi ha un impegno internazionale a cui non poteva mancare. Sono tuttavia certo che egli darà ai messaggi la dovuta considerazione.</p>
      <p sl="en">Vorrei rispondere ad alcuni dei punti sollevati nella discussione. Pur senza entrare in dettaglio sui vari punti, vorrei sottolineare che siamo d’accordo su due importantissime conclusioni.</p>
      <p sl="en">In primo luogo sul fatto che l’Ucraina è un partner chiave e prezioso della strategia europea di vicinato. Condividiamo le vostre idee centrali sulla positiva interdipendenza economica, sull’importanza delle nostre relazioni energetiche, sul settore scientifico, sulle relazioni tra gli individui e sulla necessità di approfondire e rafforzare le nostre relazioni economiche.</p>
      <p sl="en">Per quanto riguarda l’accesso all’OMC, la Commissione è pienamente d’accordo che questa è una questione centrale. Tuttavia la Commissione e gli Stati membri credono che i negoziati per un FTA rappresentino un passo cruciale che va intrapreso il prima possibile. Pertanto il completamento del processo di Ginevra dell’OMC sarebbe sufficiente per avviare i negoziati per un FTA serio e onnicomprensivo. Ci auguriamo che il processo dell’OMC possa ancora essere concluso entro la fine dell’anno o ai primi inizi del 2008.</p>
      <p sl="en">Nostro obiettivo è quello di concludere il più ambizioso accordo commerciale bilaterale che abbiamo mai stipulato. Sarà inoltre necessario affrontare la questione delle capacità delle strutture istituzionali e delle necessità di riforme, delle dogane, di polizia, del potere giudiziario e la questione della corruzione in generale.</p>
      <p sl="en">Sulla questione degli scambi scientifici e dei visti vorrei ricordare che anche questi saranno coperti dall’FTA.</p>
      <p sl="en">Consentitemi inoltre di affermare che un aumento dei flussi commerciali non pone una minaccia per uno sviluppo sostenibile. Anzi, favorisce uno sviluppo sostenibile tramite l’adozione delle norme comunitarie.</p>
      <p sl="en">Sul tema del possibile ingresso dell’Ucraina nell’UE, vorrei sottolineare che nessuna delle due parti è pronta per questo passo. Il nuovo accordo rafforzato avvicinerà il più possibile l’Ucraina all’UE in quanti più settori possibili senza pregiudicare eventuali sviluppi futuri nelle relazioni UE-Ucraina in base alle disposizioni del trattato.</p>
      <p sl="en">In conclusione vorrei ringraziare ancora una volta il relatore per tale positiva relazione, che giudichiamo equilibrata, e prendiamo nota delle raccomandazioni in essa formulate per il nostro continuo lavoro con l’Ucraina.</p>
    </intervention>
    <intervention id="3-400" speaker_id="1405" name="President" is_mep="True" mode="spoken">
      <p sl="it">Ringrazio il Commissario e tutti gli intervenuti a questa importante discussione su un tema di particolare interesse.</p>
      <p sl="it">La discussione è chiusa.</p>
      <p sl="it">La votazione avrà luogo giovedì.</p>
      <p sl="it">Dichiarazioni scritte (articolo 142)</p>
    </intervention>
    <intervention id="3-401" speaker_id="23816" name="András Gyürk" is_mep="True" mode="written">
      <p sl="hu">La relazione che è stata discussa mette giustamente in luce il fatto che l’Ucraina è un partner strategicamente importante per l’Unione europea in quanto può svolgere un importante ruolo di intermediazione nel dialogo con la Russia e altri paesi dell’Asia centrale. Siamo convinti che il rafforzamento delle relazioni economiche attraverso i principi di un libero mercato abbia intrinseci vantaggi per entrambi. Ciò in particolare nel settore della politica energetica.</p>
      <p sl="hu">Gli eventi degli ultimi mesi hanno fatto nuova luce sul fatto che oggi il settore energetico ucraino è caratterizzato da una mancanza di trasparenza. Confusi rapporti danno spazio alla corruzione e all’esercizio di pressioni politiche. Nessuno di questi fattori promuove la concretizzazione di relazioni di mercato ed essi intralciano gli sforzi dell’Ucraina per l’integrazione con l’Unione e pertanto mettono a repentaglio la sicurezza degli approvvigionamento di europei.</p>
      <p sl="hu">L’Unione europea e l’Ucraina devono lavorare assieme proprio per questo motivo, in modo da realizzare principi di trasparenza e concorrenza con l’inizio di una cooperazione nel settore energetico. Allo stesso tempo dobbiamo comunque basare la nostra relazione sulla reciprocità.</p>
      <p sl="hu">Ritengo che sia importante osservare che la cooperazione economica che va sviluppata tra Unione europea e Ucraina non può essere interpretata senza tenere conto delle ambizioni della Russia. Il governo ucraino che si sta insediando può svolgere un ruolo importante nel far sì che i principi richiamati sopra trovino realizzazione non solo in relazione al dialogo con l’Unione ma anche nell’intera regione.</p>
    </intervention>
    <intervention id="3-402" speaker_id="28199" name="Gábor Harangozó" is_mep="True" mode="written">
      <p sl="en">Dopo l’allargamento del 2004 e l’accesso di paesi con frontiere esterne comuni con l’Ucraina è emerso chiaramente che l’Ucraina è diventata un vicino di importanza strategica per l’UE nel suo complesso nonché una protagonista decisiva nella regione. Dal 2004 l’UE è il partner commerciale più importante dell’Ucraina e l’espansione a est dei confini dell’Unione ha aperto in via definitiva nuove opportunità commerciali, di cooperazione industriale e di crescita economica nella regione.</p>
      <p sl="en">A tale riguardo è massimamente importante che l’Unione sostenga attivamente l’adesione all’OMC dell’Ucraina, dopo la quale sarà possibile istituire una vera zona di libero commercio UE-Ucraina all’interno di un quadro istituzionale solido e trasparente. In termini generali è effettivamente interesse dell’Unione alimentare in Ucraina buone performance sul piano commerciale, economico e sociale al fine di assicurare relazioni commerciali e stabilità politica nella regione.</p>
      <p sl="en">Pertanto sosteniamo la richiesta di una risposta globale coordinata alle sfide politiche, economiche e sociali nell’Europa centro-orientale. Più in particolare dovremmo istituire degli approcci coerenti, assieme all’Ucraina, su questioni importanti come l’affidabilità delle forniture energetiche, la sicurezza nucleare, le questioni agricole e norme ambientali sostenibili.</p>
    </intervention>
  </section>
  <section id="creitem37" title="14. Ricostituzione degli stock di tonno rosso nell’Atlantico orientale e nel Mediterraneo (discussione)">
    <intervention id="3-404" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Iles Braghetto, a nome della commissione per la pesca, sulla proposta di un regolamento del Consiglio che istituisce un piano annuale per la ricostituzione degli stock di tonno rosso nell’Atlantico orientale e nel Mediterraneo [COM(2007)0169 – C6-0110/2007 – 2007/0058(CNS) ] (A6-0408/2007).</p>
    </intervention>
    <intervention id="3-405" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, in primo luogo desidero esprimere un ringraziamento al relatore onorevole Braghetto e alla commissione per la pesca per la relazione che solleva la questione del piano di ricostituzione degli stock di tonno rosso.</p>
      <p sl="en">Il tonno rosso dell’Atlantico orientale e del Mediterraneo costituisce uno stock fondamentale per la Comunità. Come dimostrato a livello scientifico, lo stock di questo tonno è attualmente ad alto rischio di esaurimento. Tutti gli Stati coinvolti nella pesca sono d’accordo sulla necessità di misure urgenti per assicurare la sostenibilità dello stock di tonno rosso e della pesca.</p>
      <p sl="en">Sono convinto che il piano di ricostituzione adottato nel 2006 dalla Commissione internazionale per la conservazione dei tonni atlantici offra una possibilità realistica per la ricostruzione graduale del tonno rosso, se essa sarà pienamente rispettata. Pertanto è immediatamente necessaria un’azione incisiva ed efficace a livello comunitario. La rapidità nell’attuazione del piano di ricostituzione dell’ICCAT è irrinunciabile, sia per la conservazione sia per salvaguardare la credibilità della politica comune sulla pesca nonché la credibilità dei pescatori stessi dell’UE. L’obiettivo è quello di avere un accordo sulla proposta in occasione del Consiglio di novembre.</p>
      <p sl="en">Durante le discussioni tenutesi nel quadro delle preparazioni del Consiglio, sono stati introdotti molti cambiamenti alla proposta originale, alcuni dei quali vanno nella direzione degli emendamenti da voi suggeriti. Sono sicuro che siamo d’accordo sugli obiettivi di misure urgenti atte ad eliminare lo sovrasfruttamento delle risorse ittiche e ad assicurare il rigoroso rispetto delle misure dell’ICCAT , al fine di riportare a livelli sostenibili lo stock del tonno rosso. Ciò allo stesso tempo migliorerà la redditività nel lungo termine dell’industria della pesca. A parte i vantaggi derivanti a tale settore, esiste anche impegno politico internazionale che siamo tenuti a rispettare.</p>
      <p sl="en">Passando ora alla relazione, apprezzo e condivido l’opinione della commissione per la pesca secondo la quale la Comunità deve affrontare la questione l’eccessivo sforzo di pesca della sua flotta. La Commissione ritiene inoltre che il piano di pesca annuale costituisca uno strumento efficace per evitare lo sovrasfruttamento delle risorse ittiche a causa della sovraccapacità della flotta comunitaria.</p>
      <p sl="en">In tale contesto la Commissione può accettare gli emendamenti nn. 1, 2, 7 e 8 riguardanti la creazione di piani di pesca annuali che assicurino un equilibrio tra lo sforzo di pesca della flotta comunitaria e i contingenti. Una disposizione su tale questione è stata inserita nel compromesso della Presidenza.</p>
      <p sl="en">Inoltre la Commissione chiede agli Stati membri interessati di inserire nei rispettivi piani operativi una riduzione della rispettiva capacità di pesca, con il ritiro temporaneo oppure permanente delle imbarcazioni, in modo da far sì che i rispettivi contingenti per il 2008 e gli anni successivi siano pienamente rispettati. Riconosco che stiamo chiedendo al settore notevoli sacrifici, che tuttavia sono necessari per assicurare la sostenibilità a lungo termine del comparto della pesca, delle flotte e delle comunità costiere interessate. La scelta è tra un sacrificio di breve termine e l’esaurimento degli stock .</p>
      <p sl="en">Inoltre sono pienamente d’accordo sul fatto che, per mitigare l’impatto socio-economico che sarà causato dalla riduzione delle attività di pesca, è necessario prevedere indennizzi economici per il settore. Nel compromesso della Presidenza è stata introdotta anche una disposizione sulla misura di finanziamento collegata, in linea con l’emendamento n. 5. So che vi sono altre preoccupazioni. Condivido molte di tali preoccupazioni e so che anch’esse dovranno essere affrontate.</p>
      <p sl="en">Per quanto riguarda l’emendamento n. 3, vorrei prima di tutto dire che sono ben consapevole che il numero delle gabbie usate per l’ingrasso dei toni è aumentato molto dal 1990 e che la loro capacità supera la somma totale dei TAC disponibili.</p>
      <p sl="en">Ora l’ICCAT ha adottato una norma severa al fine di assicurare lo sviluppo sostenibile delle attività di allevamento del tonno rosso. Il prossimo passo sarà quello di regolamentare il numero degli allevamenti. La Commissione sostiene pienamente l’adozione della raccomandazione del gruppo di lavoro dell’ICCAT sulle capacità del luglio 2007.</p>
      <p sl="en">Tale raccomandazione propone l’attuazione un congelamento della capacità di pesca delle imbarcazioni e della capacità di allevamento del tonno rosso. Dobbiamo attendere i risultati finali della discussione dell’ICCAT che si tiene questa settimana ad Antalya. Questo è il motivo per cui la Commissione non può al momento accettare l’emendamento riguardante la limitazione della capacità di allevamento.</p>
      <p sl="en">Per quanto riguarda le deroghe sulle zone di pesca e le dimensioni minime, vorrei ricordarvi il quadro in cui tali deroghe erano state accettate dall’ICCAT. Tutte le parti contraenti hanno accettato le deroghe come parte del pacchetto sul piano di costituzione. Tali deroghe sono state concesse per le flotte artigianali e per alcune flotte stagionali in quanto il loro impatto sulle catture non è significativo. Inoltre tali deroghe comprendono una serie di severe condizioni, come un numero limitato di imbarcazioni, catture limitate e porti designati. Ciò detto, il piano di ricostituzione può essere riveduto nel 2008 sulla base di nuovi dati scientifici o di lacune individuate nella sua attuazione.</p>
      <p sl="en">Allo stato la Commissione ha la responsabilità di far sì che il piano di ricostituzione venga integrato nella normativa comunitaria in modo da assicurarne la piena attuazione. In tale situazione non posso accettare gli emendamenti del Parlamento sulla cassatura delle deroghe, ovvero gli emendamenti nn. 4 e 6, oppure gli emendamenti nn. 12 e 13 sulla ridenominazione del piano, la modifica dei contingenti CE e l’introduzione di un nuovo sistema di rimborso. Tali emendamenti non sono in linea con il piano di ricostituzione adottato dall’ICCAT e con le norme dell’ICCAT per i rimborsi.</p>
      <p sl="en">Analogamente non posso accettare l’emendamento n. 10 riguardante le trappole in quanto la proposta non comprende misure per affrontare la questione. Per la prima volta il piano di recupero regolamenta le attività con le trappole e ciò, nel futuro, consentirà una valutazione dell’impatto delle attività di pesca.</p>
      <p sl="en">Quanto agli emendamenti nn. 9 e 11 relativi all’armonizzazione delle sanzioni e alla possibile sospensione delle attività di pesca di uno Stato membro qualora esso non rispetti i requisiti di rendicontazione, vorrei dire che, pur comprendendo pienamente e accettando lo spirito alla base della proposta, non possiamo accettare l’emendamento in tale contesto in quanto la proposta non comprende misure di rimedio. La questione riguarda la politica generale e la Commissione la esaminerà nell’imminente riforma del 2008 del quadro di controllo della politica comune per la pesca.</p>
      <p sl="en">Riteniamo che la documentazione e la trasmissione delle informazioni alla Commissione secondo i tempi stabiliti costituisca un elemento essenziale per il successo del piano di ricostituzione degli stock del tonno rosso, nonché un requisito preliminare se vogliamo monitorare in tempo reale l’assorbimento del contingente dell’UE. La Commissione ha pertanto avviato procedure per infrazione contro tutti e sette gli Stati membri che partecipano alla pesca del tonno rosso a causa di carenze nella trasmissione dei dati.</p>
      <p sl="en">In conclusione vorrei dire che siamo profondamente preoccupati per il superamento del contingente da parte di alcuni Stati membri, il che mina la credibilità della Comunità a livello internazionale e mette a rischio il successo del piano di ricostituzione dello stock del tonno rosso.</p>
      <p sl="en">All’incontro del comitato per la conformità, svoltosi ad Antalya l’8 e il 9 novembre, le parti contraenti – in particolare Stati Uniti e Canada – hanno criticato la mancata osservanza delle norme ICCAT. Come previsto la comunità europea è stata severamente criticata per aver superato il TAC nel 2007.</p>
      <p sl="en">Contemporaneamente le parti contraenti hanno riconosciuto le difficoltà della flotta comunitaria europea ad adattarsi alla realtà del piano di ricostituzione, entrato in vigore nel 2007, accogliendo con favore la proposta della Comunità europea di uno specifico regime per i rimborsi. Il comitato per la conformità ha adottato una raccomandazione specifica per un sistema dei rimborsi per il superamento del contingente della CE nel 2007, che ammonta a 4400 tonnellate, in base ad una proposta della CE.</p>
      <p sl="en">In linea con tale raccomandazione lo sovrasfruttamento del contingente della Comunità europea per il 2007 comporterà una riduzione annuale di 1480 tonnellate rispetto al contingente annuale per il periodo 2009-2011.</p>
      <p sl="en">Inoltre il comitato per la conformità ha riconosciuto che il valore riferito alla Comunità europea aveva carattere provvisorio e poteva essere soggetto a revisione e all’eventuale aggiustamento a seguito delle indagini in corso. Tale raccomandazione verrà adottata dall’ICCAT nel corso della sessione plenaria del 18 novembre.</p>
      <p sl="en">Cionondimeno dobbiamo rassicurare gli aderenti all’ICCAT sul fatto che la Comunità europea farà il massimo per far sì che i contingenti assegnati alle imbarcazioni degli Stati membri vengano scrupolosamente monitorati dagli stessi Stati membri e dalla Commissione europea al fine di assicurare il rispetto del contingente fissato per il 2008 e gli anni a venire.</p>
      <p sl="en">A seguito dell’adozione di tale regolamento la Commissione è decisa a lavorare a stretto contatto con gli Stati membri per assicurare e monitorare attentamente la piena attuazione del piano di ricostituzione dello stock del tonno rosso. A tale riguardo anche l’Agenzia comunitaria di controllo della pesca avrà un ruolo attivo. L’Agenzia ha iniziato i lavori preparatori per coordinare le attività di controllo e ispezione da parte degli Stati membri con l’obiettivo di avere tutto pronto per la stagione 2008 di pesca del tonno rosso.</p>
    </intervention>
    <intervention id="3-406" speaker_id="34174" name="Iles Braghetto" is_mep="True" mode="spoken" role="relatore">
      <p sl="it">Signor Presidente, onorevoli colleghi, signor Commissario, il piano della Commissione europea per la ricostituzione degli stock di tonno rosso varato dall’ICCAT si pone l’obiettivo di rispondere alle preoccupazioni degli ambienti scientifici in merito alla critica situazione degli stock dovuta ad un eccesso dello sforzo di pesca.</p>
      <p sl="it">E’ stato un piano variamente giudicato per una diversa percezione, presente tra gli esperti scientifici e gli operatori di pesca, sulla necessità di tutelarne la risorsa.Si ritiene comunque che esso corrisponda sufficientemente alle esigenze evidenziate, in particolare laddove prevede una progressiva riduzione del contingente di cattura sino al 20% nel 2010 rispetto al 2006, l’aumento della taglia minima a 30 kg, la previsione di limitazione del periodo di pesca, il rafforzamento delle misure di controllo e di contrasto della pesca illegale.</p>
      <p sl="it">Nel dettaglio, il lavoro svolto in commissione ha inteso rafforzare alcune linee del piano proponendo di:</p>
      <p sl="it">prevedere e sollecitare la presentazione di piani di pesca da parte degli Stati membri nel quadro degli accordi di pesca, anche qualora si trattasse di stock in buono stato biologico, poiché uno dei problemi principali è rappresentato dalla sovracapacità della flotta rispetto alle quote disponibili;</p>
      <p sl="it">stabilire in ogni Stato membro un equilibrio tra la capacità delle sue aziende di ingrasso e le quote di cui dispone;</p>
      <p sl="it">eliminare le deroghe sia per le zone di pesca che per le taglie minime:esse contrastano con le indicazioni di tutti gli esperti scientifici e con il parere espresso dalla maggioranza degli Stati membri.Infatti, le deroghe non sono giustificate sotto il profilo biologico in quanto unico è lo stock del Mediterraneo e dell’Atlantico, introducono forti distorsioni nel meccanismo competitivo, inducono l’intensificarsi della pesca in quelle aree anche da parte della flotta tradizionalmente non interessata e riducono l’efficacia dei controlli;</p>
      <p sl="it">spingere poi gli Stati membri a rispettare i loro obblighi di presentazione dei dati e delle informazioni alla Commissione, ponendo fine alle attività di pesca nazionali quando gli Stati non forniscono dati relativi alle catture;</p>
      <p sl="it">elaborare un piano di riabilitazione delle tonnare dell’Atlantico e di recupero di quelle che hanno cessato la loro attività nel Mediterraneo al fine di preservare un modo sostenibile di pesca del tonno che si rivela altamente selettivo;</p>
      <p sl="it">prevedere compensazioni finanziarie a carico del Fondo europeo della pesca da corrispondere al personale marittimo nei periodi di fermo pesca al fine di salvaguardare e tutelare l’equilibrio socioeconomico delle imprese e dei lavoratori della pesca;</p>
      <p sl="it">armonizzare le misure sanzionatorie al fine di evitare difformità fra i diversi paesi membri nell’esecuzione del presente regolamento.</p>
      <p sl="it">Infine, le procedure d’infrazione aperte nei mesi scorsi verso alcuni Stati membri per il mancato rispetto delle quote assegnate nel 2007 sono certamente un atto dovuto e necessario, ma va anche ricordato il termine ristretto dell’entrata in vigore per quest’anno delle attuali disposizioni.</p>
      <p sl="it">Poi, consapevoli che la gestione della risorsa è particolarmente complessa, in particolare nelle aree in cui esiste una forte concorrenza di altre flotte non UE, in particolare nel Mediterraneo, si chiede un maggior rispetto del principio di reciprocità per assicurare il leale perseguimento degli scopi indicati dall’ICCAT .Queste misure infatti saranno efficaci solo se i loro principi e le loro disposizioni troveranno applicazione condivisa da tutti i paesi UE e non UE.</p>
      <p sl="it">Per concludere Presidente, desidero rivolgere un grazie particolare a tutti i colleghi e colleghe per il lavoro comune svolto.</p>
    </intervention>
    <intervention id="3-407" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE . – Signor Presidente, pur condividendo l’idea che il piano di ricostituzione non sia ambizioso come dovrebbe, la verità è che esso è il risultato di un compromesso raggiunto con difficoltà in sede di ICCAT e ritengo che, approvandolo, facciamo un enorme passo in avanti e per la prima volta inviamo un messaggio molto chiaro a chi è responsabile per la pesca eccessiva di tale specie ittica.</p>
      <p sl="es">In ogni caso, per quanto riguarda l’Unione europea, la grave situazione che riguarda il tonno rosso va ricondotta ad alcuni Stati membri che hanno consentito e addirittura incoraggiato una pesca eccessiva da parte delle rispettive flotte mediterranee e alla Commissione che, pur pienamente consapevole degli abusi e del fatto che le quantità di pesca notificate erano inferiori ai valori reali, finora non ha mosso un dito per porre rimedio alla situazione.</p>
      <p sl="es">Tale mancata assunzione di responsabilità è la causa che ha portato alla chiusura della pesca per tutti gli Stati membri, a seguito delle scandalose notizie di agosto per cui due paesi avrebbero pescato l’equivalente dell’intero contingente dell’Unione europea.</p>
      <p sl="es">Su tale base ritengo importante che la plenaria sottoscriva la relazione dell’onorevole Braghetto, che include il mio emendamento, in modo che in futuro gli Stati membri dovranno preventivamente presentare un piano per la pesca in cui si dichiari il massimo numero di imbarcazioni e che lo sforzo di pesca del paese è in linea con il rispettivo contingente. La Commissione ha fatto sapere di essere favorevole all’inserimento del piano sulla pesca e noi ci auguriamo che anche il Consiglio dia il suo appoggio.</p>
      <p sl="es">Mi rammarico tuttavia che la relazione non abbia previsto eccezioni per le flotte che da sempre pescano nell’Atlantico assorbendo una parte trascurabile del contingente comunitario utilizzando attrezzi da pesca molto più selettivi. Le persone coinvolte in tali attività tradizionali di pesca si trovano pertanto, anche se non hanno colpa, a dover pagare per le colpe dell’avidità senza limiti delle flotte di tonniere con reti a circuizione dei due Stati membri richiamati precedentemente. Si tratta di un’ingiustizia alla quale, mi auguro, il Parlamento e il Consiglio sapranno rimediare.</p>
      <p sl="es">Infine non mi resta che dare il mio appoggio e sollecitare la Commissione ad assumere tutte le misure necessarie in modo che, distribuendo il contingente comunitario per l’anno prossimo, sia riconosciuto un giusto risarcimento agli Stati membri che sono stati costretti a interrompere la pesca poiché i contingenti a cui avevano diritto erano stati utilizzati da altri e che, parallelamente, dal contingente degli Stati responsabili sia detratta la parte (in tonnellate) del caso, che andrà utilizzata come reale risarcimento.</p>
    </intervention>
    <intervention id="3-409" speaker_id="4349" name="Rosa Miguélez Ramos" is_mep="True" mode="spoken">
      <p sl="es">a nome del gruppo PSE .– Signor Presidente, considero molto positivamente la proposta della Commissione di recepire il piano di ricostituzione per il tonno rosso concordato dall’ICCAT nella normativa e concordo con il Commissario che le misure in essa contenute, se applicate correttamente, consentiranno una graduale ricostituzione degli stock sia nell’Atlantico che nel Mediterraneo.</p>
      <p sl="es">Il piano, e questo è un elemento per me molto importante, ha preso in considerazione le caratteristiche specifiche delle attività di pesca tradizionali estendendo anche ad esse i termini e le condizioni che ne eviteranno una penalizzazione, cercando al contempo di coniugare conservazione delle risorse e aspetti socio-economici.</p>
      <p sl="es">Su tale questione desidero informare il Commissario che fin dall’inizio il mio paese ha cercato un certo grado di flessibilità sulle dimensioni minime da applicare alla flotta tradizionale e per tale motivo ha chiesto che una data percentuale assegnata alla flotta tradizionale fosse inclusa nel contingente sotto i 30 kg della stessa flotta.</p>
      <p sl="es">La Commissione ha ascoltato la richiesta e ha compreso che non si poteva chiedere ai piccoli pescatori tradizionali di pagare per una situazione creata dalle grandi flotte industriali, accettando di includere la misura pur riducendola nel piano al 2 per cento.</p>
      <p sl="es">Tuttavia, signor Commissario, il punto in cui essa è stata inserita, ovvero il punto 6 dell’allegato I, suscita dubbi in merito alla portata geografica della sua applicazione.</p>
      <p sl="es">La limitazione della misura alla pesca nell’Atlantico significa semplicemente ordinare la scomparsa della flotta mediterranea tradizionale, una flotta che non ha nemmeno la capacità di portarsi nelle zone di pesca dell’Atlantico. In gioco qui vi è una flotta storica che opera da secoli senza causare problemi di stock ; un’eventuale diminuzione è da ricondursi ad un’eccessiva capacità della la flotta di tonniere con reti a circuizione del Mediterraneo.</p>
      <p sl="es">Signor Commissario, la misura dovrebbe applicarsi alle flotte di tutti paesi coinvolte nelle attività di pesca e non solo ai paesi che dispongono di flotte nell’Atlantico. Anche Algeria, Tunisia o Turchia hanno il diritto di utilizzare parte del rispettivo contingente per proteggere le rispettive flotte tradizionali dalla concorrenza delle flotte industriali e non ritengo che tale eccezione, che è minima come lei sa, possa in alcun modo contribuire a ridurre l’efficacia del piano di ricostituzione.</p>
      <p sl="es">Per questo chiedo alla Commissione di tenere in considerazione i dubbi sollevati dall’inserimento della misura al punto 6 dell’allegato I e per questo chiedo ai rappresentanti della Commissione di adoperarsi in ogni modo nell’ambito della riunione dell’ICCAT attualmente in corso per chiarire che quel 2 per cento di pescato può essere realizzato dalle flotte tradizionali sia nell’Atlantico che nel Mediterraneo.</p>
      <p sl="es">Quanto alla relazione in discussione oggi, vorrei informare il relatore che il mio gruppo continua ad opporsi all’eliminazione delle eccezioni sia in termini di dimensioni minime sia in termini di zone escluse, eccezioni che, come ha detto il Commissario, sono state concordate a livello di ICCAT. Per lo stesso motivo siamo contrari, e tale contrarietà rappresenterò domani nella votazione, ai nuovi emendamenti presentati dal gruppo dei Verdi.</p>
    </intervention>
    <intervention id="3-410" speaker_id="28363" name="Alfonso Andria" is_mep="True" mode="spoken">
      <p sl="it">a nome del gruppo ALDE .– Signor Presidente, signor Commissario, onorevoli colleghi, innanzitutto mi congratulo con il relatore, onorevole Braghetto, per l’ottimo lavoro svolto in commissione pesca, che ci ha permesso di presentare al voto di domani un testo equilibrato e che, anche sulla base delle pregresse esperienze, apporta dei correttivi sicuramente migliorativi al regolamento per la ricostituzione del tonno rosso.</p>
      <p sl="it">L’eliminazione delle deroghe alle quote fisse per le catture del tonno, prima mantenute in alcuni casi, e per le catture avvenute nell’Atlantico orientale o nell’Adriatico, rappresenta a mio giudizio uno dei maggiori successi di questo passaggio parlamentare.Tali deroghe non solo non troverebbero adeguata giustificazione sotto il profilo biologico in quanto unico è lo stock del Mediterraneo e dell’Atlantico, ma rischierebbero addirittura di introdurre forti distorsioni nel meccanismo competitivo inducendo a intensificare la pesca in quelle determinate aree non soggette a restrizioni.Ne conseguirebbe oltretutto un aggravio per i controlli che sarebbero certamente meno efficaci.</p>
      <p sl="it">Concordo poi con il relatore sulla necessità di garantire ai pescatori delle compensazioni finanziarie durante il periodo di ferma forzoso e accolgo anche con favore l’ipotesi di un piano di riabilitazione delle tonnare.</p>
      <p sl="it">Occorre inoltre combattere strenuamente la pesca illegale ritenuta una delle maggiori piaghe nella tutela degli stock di tonno rosso.Sebbene la proposta di regolamento affronti il problema dei controlli in maniera più incisiva che in passato, tuttavia persiste una difforme applicazione del dispositivo legislativo nei diversi Stati membri che andrebbe a mio giudizio corretta.Trovo necessaria una maggiore collaborazione tra Stati al fine di armonizzare le legislazioni nazionali in materia di misure di esecuzione ed è in questa direzione che si muove il mio emendamento.</p>
      <p sl="it">Rimane però a mio avviso ancora un nodo da sciogliere:la gestione della risorsa “tonno rosso” nell’area mediterranea andrebbe affrontata con una strategia globale e concordata con gli altri paesi non membri dell’ICCAT , ma che pure pescano nel Mediterraneo.Penso, ad esempio, alle flotte giapponesi, pena la vanificazione degli obiettivi perseguiti dal regolamento.</p>
      <p sl="it">Pertanto auspico, e concludo, un voto di conferma del testo così come licenziato dalla commissione pesca.</p>
    </intervention>
    <intervention id="3-411" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Signor Presidente, anch’io vorrei iniziare rendendo omaggio al lavoro fatto dalla collega onorevole Braghetto nella relazione. Tuttavia, come ho detto all’epoca durante le discussioni in seno alla commissione per la pesca, sulla base delle relazioni in corso di redazione da parte di un gran numero di esperti scientifici, delle organizzazioni ambientali e anche di alcune parti del comparto, penso che il titolo della relazione dovrebbe essere modificato.</p>
      <p sl="es">Invece di fare riferimento ad una presunta regolamentazione del piano di ricostituzione dello stock del tonno rosso, dovremmo chiamarlo piano di non-ricostituzione o, ancora meglio, piano per la scomparsa del tonno. Vorrei essere molto chiaro su questo punto: quando il piano di ricostituzione erroneamente denominato è stato adottato dall’ICCAT un anno fa a Dubrovnik, la commissione scientifica metteva in guardia già all’epoca, cito, “In generale, i risultati preliminari indicano che è improbabile che le misure adottate, sebbene costituiscano un passo nella giusta direzione, possano portare al pieno conseguimento dell’obiettivo del piano”. E proseguiva “Qualora il piano venisse perfettamente attuato e se in futuro il reclutamento si attestasse approssimativamente al livello degli anni ‘90 e non risentisse del recente livello della biomassa riproduttiva esiste, in base alle regole attuali, un 50 per cento di probabilità di ricostituzione nel 2023”.</p>
      <p sl="es">In altre parole, se si verifica un’attuazione non perfetta o un reclutamento inferiore ai livelli recenti, coerentemente con la riduzione della biomassa riproduttiva, o se si verificano entrambe le condizioni, gli obiettivi del piano di ricostituzione saranno difficilmente raggiungibili.</p>
      <p sl="es">Vorrei ribadire che il mio discorso si fonda su relazioni scientifiche. Come se ciò non fosse sufficiente il piano, che è già stato attuato in via provvisoria nel 2007, ha dato nella pratica risultati così scadenti che l’Unione europea ha ecceduto il proprio contingente del 26 per cento il che, fatto mai verificatosi, ha imposto di procedere legalmente contro tutti paesi che non erano riusciti a rispettare le regole, in particolare Francia e Italia.</p>
      <p sl="es">Sono ovviamente interessato a sapere come un altro paese, la Spagna, abbia potuto esportare quasi 9000 tonnellate di tonno nel 2006 pur avendo dichiarato la cattura solo di 4700 tonnellate, come osservato da organizzazioni come Greenpeace o Adena .</p>
      <p sl="es">Infine sarebbe interessante sentire quali misure la Commissione e i governi intendono adottare per tenere sotto controllo o addirittura ridurre le dimensioni delle flotte di pesca, considerando che sarebbe quanto meno difficile pensare di poter ridurre il pescato quando le nostre imbarcazioni aumentano per numero e qualità, imbarcazioni che nella maggior parte dei casi godono di sovvenzioni europee. Forse la riunione dell’ICCAT in corso ad Antalya (Turchia), a cui partecipano i miei colleghi onorevoli Marie-Hélène Aubert e Michael Earle, potrà darci qualche risposta.</p>
      <p sl="es">Per quanto mi riguarda comunque la conclusione immediata è semplice e allarmante: tutte le indicazioni ci dicono che la situazione degli stock è molto ma molto peggiore rispetto alle più ottimistiche previsioni. Secondo alcuni abbiamo già oltrepassato il punto di non ritorno. In altre parole, date le circostanze, mi è difficile credere che l’attuale piano possa essere chiamato piano di ricostituzione e non piuttosto qualcos’altro.</p>
    </intervention>
    <intervention id="3-412" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, mi consenta innanzitutto di unirmi alle congratulazioni per il relatore. In ogni piano di ricostituzione il raggiungimento dell’obiettivo è sempre difficile. Non vi è alcuna differenza tra questo piano e molti altri piani che stabiliscono un piano di ricostituzione pluriennale, mentre questa volta riguarda il tonno rosso. Io, come chiunque, mi auguro che il programma abbia successo.</p>
      <p sl="en">Finora ho esperienza di un solo piano, quello relativo al merluzzo nel Mare d’Irlanda. In quegli anni i pescatori della zona non ricevevano alcun indennizzo per la mancata pesca nel periodo interessato. Penso comunque che non valga il principio “mal comune, mezzo gaudio”: se si vuole la conservazione allora, ritengo, è giusto essere pronti a pagare un indennizzo, non penso ci siano alternative. Chiedere un sacrificio va bene, ma anche il sacrificio ha un prezzo.</p>
      <p sl="en">Riconosco che la relazione può essere scottante per i pescatori provenienti dal Mediterraneo e per i pescatori che pescano nell’Atlantico. Pertanto, da un punto di vista economico e sociale, la situazione per loro sarà estremamente difficile. In tali circostanze si tratterà anche di una normativa molto dolorosa per gli addetti alla pesca di questa regione che operano a terra. Tuttavia la conservazione e la protezione delle specie di tonno rosso è di capitale importanza.</p>
    </intervention>
    <intervention id="3-413" speaker_id="4447" name="Paulo Casaca" is_mep="True" mode="spoken">
      <p sl="pt">Signor Presidente, signor Commissario, anch’io voglio congratularmi con il relatore onorevole Braghetto per l’ottimo lavoro presentato. Vorrei iniziare dicendo che l’esempio più sorprendente dell’incapacità da parte dell’attuale politica comune per la pesca di assicurare la sostenibilità di tale attività è la situazione che ci troviamo ad affrontare relativa al tonno rosso nell’Atlantico orientale e nel Mediterraneo in particolare. Tale stato di cose è stato recentemente riconosciuto in uno studio molto interessante commissionato dalla Direzione generale “Pesca”, che il Commissario Borg si è incaricato di rendere pubblica, un gesto per il quale lo ringrazio.</p>
      <p sl="pt">Il fatto è che le pesanti misure che vediamo ora in questo settore, con la chiusura totale della pesca entro la fine dell’anno, il tentativo di togliere dal servizio una parte consistente della flotta e la prospettiva di una paralisi totale delle attività, anche se forse non raggiungono gli obiettivi, sono una conseguenza diretta di un approccio alla politica comune per la pesca in base al quale le decisioni gestionali vengono scisse dalla loro applicazione e dal controllo, e in base al quale le responsabilità delle comunità e delle autorità che si occupano di pesca sono state via via sottratte a vantaggio di un’esclusiva competenza livello europeo, che comunque non è stata esercitata da chi l’ha avocata a sé.</p>
      <p sl="pt">La tradizionale pesca al traino, sostenibile da un punto di vista ambientale ma tuttavia economicamente meno redditizia, doveva competere con le tecnologie moderne e le risorse estremamente sofisticate e incomparabilmente più redditizie a breve termine ma insostenibili da un punto di vista ambientale, e finalmente emergono ora alcune misure discriminatorie contro quest’ultimo tipo di imbarcazione. Vorrei sottoscrivere e sottolineare il mio totale appoggio a quanto detto dalla collega onorevole Miguélez, ovvero che è essenziale favorire i metodi di pesca tradizionali.</p>
      <p sl="pt">La minaccia imminente di un’estinzione commerciale del tonno rosso dovrebbe indurci tutti a riflettere su cosa c’è da fare urgentemente in merito alla politica comune per la pesca nel suo complesso.</p>
    </intervention>
    <intervention id="3-414" speaker_id="28570" name="Ioannis Gklavakis" is_mep="True" mode="spoken">
      <p sl="el">Signor Presidente, signor Commissario, concordo con la maggior parte delle posizioni espresse dall’onorevole Braghetto in merito alla ricostituzione degli stock di tonno. Penso che tutti vogliamo che nel mare ci siano stock ittici sufficienti.</p>
      <p sl="el">Tuttavia vorrei esprimere due preoccupazioni. In primo luogo esistono piani per istituire un sistema per cui i pescherecci dovrebbero presentare un piano dettagliato di pesca del tonno, in modo da assicurare un maggiore controllo. Penso che la situazione creata da tale piano per la pesca sarebbe praticabile solo per le grandi tonniere, che sono appunto dedite esclusivamente alla pesca del tonno, e non per le imbarcazioni più piccole destinate alla pesca del tonno ma anche di altre specie.</p>
      <p sl="el">Tutti vogliamo porre un freno alla pesca del tonno ma senza escludere le nazioni dotate di imbarcazioni più piccole. Inoltre in questo comparto esiste una forte tradizione della pesca.</p>
      <p sl="el">In secondo luogo vorrei fare riferimento all’emendamento n. 3, che collega la capacità degli allevamenti da ingrasso al contingente nazionale. Nell’UE il tonno rosso viene allevato nei paesi che non hanno contingenti elevati.</p>
      <p sl="el">Ad esempio il mio paese non è uno dei più favoriti in termini di contingenti. D’altro canto abbiamo vantaggi comparativi in termini di allevamento del tonno. Perché quindi dovremmo ridurre la capacità dei nostri allevamenti portandola al livello del nostro contingente?</p>
      <p sl="el">Per concludere vorrei menzionare il fatto inaccettabile che la pesca del tonno è stata proibita in settembre perché due Stati dell’UE stavano pescando un quantità che doveva bastare per tutti gli Stati membri presi assieme. Tali paesi devono essere sottoposti alle sanzioni appropriate. D’altro canto i paesi privati quest’anno dei rispettivi diritti di pesca dovrebbero essere i primi, l’anno prossimo, a ricevere la percentuale di cui erano stati privati. Nel frattempo dobbiamo trovare il modo di controllare tempestivamente le catture di pesce.</p>
    </intervention>
    <intervention id="3-415" speaker_id="28164" name="Robert Navarro" is_mep="True" mode="spoken">
      <p sl="fr">Signor Presidente, mi consenta di iniziare ringraziando il relatore onorevole Braghetto per l’ottimo lavoro svolto. Dato che i negoziati ICCAT sono ancora in corso, non conosciamo ancora il destino dei nostri pescatori per il prossimo anno. Quel che sappiamo è che questa estate si è verificato qualcosa di molto grave e che dovremo procedere ad una completa revisione degli accordi per il monitoraggio del pescato. La Commissione, sono lieto di dire, vi si sta applicando, sebbene io tema che alcune delle misure proposte il mese scorso per eliminare la pesca illegale saranno difficili da far accettare al Consiglio.</p>
      <p sl="fr">Mi auguro che, qualunque cosa accada, l’Agenzia comunitaria di controllo della pesca riuscirà ad introdurre un idoneo coordinamento degli sforzi a livello europeo volti ad effettuare i controlli necessari in quanto i sistemi nazionali di monitoraggio non funzionano. I nostri amici spagnoli, portoghesi e greci hanno buon gioco ad indignarsi per il comportamento delle flotte francesi e italiane e per il mancato funzionamento dei sistemi di controllo in quei due paesi. Ma tutti conoscono qual è la vera situazione! Sappiamo tutti che tutti i paesi hanno nascosto le attività illegali delle rispettive flotte per molto tempo. Per questo motivo, piaccia o meno, occorre un controllo più severo a livello europeo ed è per questo che ritengo sia necessaria una guardia costiera europea.</p>
      <p sl="fr">Dobbiamo inoltre discutere sulle sanzioni per tale pesca eccessiva. E’ molto probabile che l’ICCAT deciderà di sanzionare la Comunità e noi a nostra volta dovremmo sanzionare gli Stati membri in difetto. Il governo francese ha alzato la voce dicendo che la cosa è fuori discussione e ha minacciato che sarebbero cadute delle teste. Personalmente mi auguro che tali sanzioni – che non sarebbero state necessarie se ci fossero stati sistemi di controllo efficaci – saranno severe ma eque ed equilibrate. Mi auguro inoltre che gli operatori coinvolti nella pesca del tonno tradizionale – che ha un impatto minore sugli stock – non vengano puniti per colpe di altri.</p>
      <p sl="fr">Infine, dato che gli esperti hanno stabilito in modo chiaro che le capacità di flotta europee sono sproporzionate rispetto agli stock del tonno rosso, vorrei cogliere questa occasione per chiedere al Commissario quali risorse verranno stanziate per la riqualificazione dei pescatori che dovranno uscire dal settore.</p>
    </intervention>
    <intervention id="3-416" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, desidero ringraziare gli onorevoli deputati per gli interessanti punti sollevati.</p>
      <p sl="en">Quanto è emerso dalla discussione è il riconoscimento del fatto che condividiamo un obiettivo comune, che è quello di rimediare in modo efficace alla precaria situazione del tonno rosso. Il metodo migliore per affrontare la questione dello stock in esaurimento è dare attuazione al piano di ricostituzione dell’ICCAT . Pertanto ringrazio il Parlamento per la proposta riguardante i piani nazionali per la pesca, che costituisce uno strumento efficace per affrontare il problema della conformità nei casi di sovraccapacità.</p>
      <p sl="en">In merito alle deroghe, la Commissione non può modificare il contenuto del piano adottato dall’ICCAT . Tali deroghe sono state concordate da tutte le parti contraenti. Vorrei ricordare che le deroghe sono state concesse per le flotte artigianali e per alcune flotte stagionali in quanto il loro impatto sulle catture non è significativo. Inoltre tali deroghe comprendono una serie di severe condizioni, come un numero limitato di imbarcazioni, catture limitate e porti designati. Ciò detto, il piano di ricostituzione può essere riveduto nel 2010 sulla base di nuovi dati scientifici o di lacune individuate nella sua attuazione.</p>
      <p sl="en">Per quanto riguarda il punto sollevato dall’onorevole Miguélez Ramos, che chiedeva un’ulteriore estensione ai due casi specifici nell’Atlantico e nell’Adriatico, si tratta di casi specifici, di portata ridotta e irrilevanti. Estenderli per andare a coprire altre aree richiede una modifica dell’accordo sul piano di ricostituzione dell’ICCAT , che non può certamente avvenire quest’anno. Non vogliamo riaprire il piano ICCAT . Una revisione è programmata per il 2008 tuttavia, considerando le critiche collegate alle due deroghe, ritengo che sarà estremamente difficile estenderle ulteriormente.</p>
      <p sl="en">Il problema della sovraccapacità sarà affrontato tramite i piani nazionali che devono essere presentati dagli Stati membri, che dovranno equilibrare capacità e pescato. Inoltre, nel quadro delle discussioni avute in Consiglio, siamo riusciti ad introdurre misure di controllo potenziate per assicurare una migliore compliance . Inoltre nel 2008 concentreremo gli sforzi sul rafforzamento dei controlli in generale.</p>
      <p sl="en">Stiamo inoltre insistendo sul fatto che i finanziamenti erogati a titolo del Fondo europeo per la pesca vengono impegnati per l’uscita dal servizio delle imbarcazioni degli Stati membri che hanno una sovraccapacità, in particolare in riferimento alla pesca del tonno rosso.</p>
      <p sl="en">Per quanto riguarda assicurare che gli altri pescherecci si conformino alle norme dell’ICCAT, ovvero i pescherecci che appartengono a paesi terzi, le disposizioni dell’ICCAT si applicano a tutti i partner dell’ICCAT e ci aspettiamo che tutti questi ultimi rispettino i termini e le condizioni del piano di ricostituzione dello stock del tonno rosso. Diversamente solleveremo la questione con chi non è in linea in seno all’ICCAT e a livello bilaterale. In caso di rifiuto di onorare gli impegni, valuteremo quali altre misure adottare.</p>
      <p sl="en">Sulla questione della pesca eccessiva da parte di due paesi, ho già detto che sosteniamo i piani di pesca nazionali e ciò compare nel compromesso della Presidenza, che mi auguro sarà sottoscritto da tutti gli Stati membri durante il Consiglio di novembre.</p>
      <p sl="en">Le quantità di pescato in eccesso dovranno essere ripagate, come concordato ad Antalya. Il risultato sarà una riduzione annuale di 1480 tonnellate per il periodo 2009-2011. Gli indennizzi per gli Stati che hanno pescato meno della quantità stabilita avverranno a partire dal 2008.</p>
    </intervention>
    <intervention id="3-417" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-418" speaker_id="4471" name="Francesco Musotto" is_mep="True" mode="written">
      <p sl="it">La relazione Braghetto contiene spunti fondamentali per l’attuazione del piano di recupero del tonno rosso. Tale piano impone pesanti restrizioni alla pesca, motivate dall’esigenza di tutelare gli stock di una specie in pericolo.L’iniziativa rischia però di risultare inefficace, se l’Unione Europea non adotta misure volte a compensarne l’impatto socioeconomico.La relazione ha il merito di evidenziare tale lacuna, proponendo strumenti adeguati ad attuare efficacemente le raccomandazioni della Commissione e dell’ICCAT.</p>
      <p sl="it">In merito agli aspetti socioeconomici, la pesca di tonno rappresenta un’attività tradizionale, fonte di reddito esclusiva per migliaia di famiglie:il fermo totale deve essere accompagnato da compensazioni finanziarie dal FEP a favore degli operatori.</p>
      <p sl="it">Inoltre é indispensabile che gli Stati membri applichino sanzioni contro la pesca illegale, vera causa dell’impoverimento degli stock.Inutile colpire i pescatori onesti, senza avere gli strumenti per bloccare i predatori del mare.</p>
      <p sl="it">Infine, è essenziale esigere reciprocità dagli Stati terzi:a poco serve sacrificare i nostri operatori per tutelare la specie, se gli altri Stati, e mi riferisco per esempio alla Libia, alla Turchia, ma anche a Cina e Giappone, non applicano restrizioni altrettanto severe nei loro mari.Godrebbero di un vantaggio competitivo rispetto agli operatori europei, ma il problema del depauperamento del tonno non troverebbe soluzione.</p>
    </intervention>
  </section>
  <section id="creitem38" title="15. Statistiche trimestrali sui posti di lavoro vacanti nella Comunità (discussione)">
    <intervention id="3-420" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Alexandru Athanasiu, a nome della commissione per l’occupazione e gli affari sociali, sulla proposta di regolamento del Parlamento europeo e del Consiglio relativo alle statistiche trimestrali sui posti di lavoro vacanti nella Comunità [COM(2007)0076 – C6-0090/2007 – 2007/0033(COD) ] (A6-0335/2007).</p>
    </intervention>
    <intervention id="3-421" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, obiettivo di questo regolamento è l’istituzione di un quadro giuridico per la raccolta di statistiche trimestrali sui posti di lavoro vacanti. I dati trimestrali sui posti di lavoro vacanti, ripartiti per settore economico, sono necessari alla Commissione e alla Banca centrale europea per le politiche economico-monetarie. Essi consentono un monitoraggio delle tendenze di breve termine del mercato del lavoro e contribuiscono alla valutazione del ciclo economico. Data la sua importanza tale statistica è stata inserita nella serie dei principali indicatori economici europei definita nella comunicazione del 2002 della Commissione al Parlamento europeo e al Consiglio sulle statistiche della zona dell’euro. Il dato trimestrale sui posti di lavoro vacanti costituisce l’unico di tali indicatori per il quale non esisteva ancora una base giuridica. Il proposto strumento giuridico conterrà il meccanismo atto ad assicurare la disponibilità di una serie armonizzata di dati aggiornati sui posti vacanti in tutti gli Stati membri.</p>
      <p sl="en">Mi risulta che ci sia stata una discussione su vari punti che si ritrovano nello strumento giuridico proposto dalla Commissione e che siano state introdotte alcune modifiche. Gli emendamenti proposti nella relazione del Parlamento comprendono le modifiche introdotte dal Consiglio e il testo che vi viene proposto oggi per essere adottato rispecchia il compromesso raggiunto tra le tre istituzioni coinvolte, Commissione europea, Consiglio e Parlamento europeo. Esiste inoltre un consenso tra le tre istituzioni sulla necessità che lo strumento giuridico entri in vigore quanto prima. Questo apre la strada all’adozione del regolamento in prima lettura. Sono grato al relatore onorevole Athanasiu per la collaborazione prestata e per la competenza in materia.</p>
    </intervention>
    <intervention id="3-422" speaker_id="33994" name="Alexandru Athanasiu" is_mep="True" mode="spoken" role="relatore">
      <p sl="fr">Signor Presidente, signori rappresentanti del Consiglio e della Commissione, onorevoli colleghi, vorrei iniziare ringraziando i colleghi che mi hanno assegnato tale relazione nonché il relatore ombra per il loro contributo.</p>
      <p sl="fr">Ovviamente, nella società in cui viviamo, la raccolta di dati costituisce uno strumento essenziale di analisi. I dati sui posti di lavoro vacanti vengono impiegati non solo per misurare la salute dell’economia ma anche per decidere ed elaborare determinate politiche. Oggigiorno le statistiche sui posti di lavoro vacanti hanno un impatto diretto sui mercati finanziari. Le agenzie di rating attendono tali dati e li utilizzano per elaborare i pareri che pubblicano.</p>
      <p sl="fr">Le statistiche sono, se così posso dire, signor Presidente, materia difficile. A proposito vale la pena citare la famosa osservazione di G.O. Ashley: “Analogamente ad altre tecniche occulte di divinazione, il metodo statistico ha un suo gergo riservato, ideato apposta per celarne i metodi ai non specialisti”. Lavorando assieme sul testo in seno alla commissione per l’occupazione e gli affari sociali, i miei colleghi e io abbiamo cercato di evidenziare tre aspetti.</p>
      <p sl="fr">In primo luogo vi è l’aspetto politico del regolamento: riaffermare ancora una volta, anche nel contesto di uno strumento statistico come questo, il concetto della libertà di circolazione per i cittadini europei e di un accesso incondizionato, illimitato e libero da intralci all’occupazione. Poi vi è l’aspetto sociale: rendere più semplice per tutti i popoli europei trovare un’occupazione idonea e accedere alle informazioni sui posti di lavoro vacanti in tutta l’Unione europea. Infine – e per questo dobbiamo ringraziare la Commissione e il Consiglio – vi è l’aspetto tecnico della qualità dei dati. Stiamo parlando di un sistema che ha armonizzato le procedure e ha effettivamente aggiornato i sistemi per la raccolta dei dati statistici, in altre parole un approccio migliorato per l’ottenimento di dati precisi.</p>
      <p sl="fr">Come sapete, signor Presidente, onorevoli colleghi, in precedenza c’era solo un gentleman’s agreement , ovvero la raccolta di dati statistici avveniva su base volontaria. Un’analisi accurata tuttavia dipende dall’obbligatorietà e dalla regolarità della raccolta di tali dati. Per tale motivo il regolamento costituisce una migliore base giuridica rispetto ad una direttiva in quanto le disposizioni di un regolamento, come quelle di una direttiva, sono identiche in tutta l’Unione: gli Stati membri non hanno potere per applicarle in modo incompleto o selettivo né la possibilità di scegliere i metodi da impiegare per raggiungere gli obiettivi prefissati.</p>
      <p sl="fr">Uno degli obiettivi della strategia di Lisbona è avvicinare più gente al mercato del lavoro, con la contemporanea necessità di creare più posti di lavoro; di qui l’esigenza di avere il miglior sistema possibile di informazioni sull’offerta e la domanda di lavoro. La qualità delle informazioni può essere determinante per il successo e tutti noi oggi sappiamo che informazione vuol dire potere. Ciò vale in ambito economico e in altri settori e questo è il motivo per cui si è ritenuto necessario elaborare e pubblicare un indicatore strutturale per i posti di lavoro vacanti, in grado di misurare le dimensioni del mercato del lavoro e i punti in cui la domanda di competenze è inferiore all’offerta.</p>
      <p sl="fr">Inoltre, la Commissione e la Banca centrale europea hanno bisogno di dati trimestrali sui posti di lavoro vacanti per monitorare l’andamento del numero di posti vacanti in particolari settori dell’economia. Le cifre sui posti vacanti fanno parte di una serie di primari indicatori economici europei e sono necessarie per la valutazione delle condizioni prevalenti nel mercato del lavoro dell’UE e nell’area dell’euro (Piano d’azione UEM).</p>
      <p sl="fr">Signor Presidente, voglio concludere citando l’Abbé Pierre, che diceva che molti politici conoscono la povertà solo attraverso le statistiche, e nessuno finora ha mai pianto per una statistica. Non dovremmo aver bisogno che qualcuno ci convinca della necessità di un meccanismo tecnicamente più efficace per la raccolta di tutte le statistiche necessarie. Come politici possiamo fare il nostro lavoro rendendo più facile per la gente la ricerca di un posto di lavoro adatto. Queste statistiche ci consentiranno di semplificare i loro sforzi.</p>
    </intervention>
    <intervention id="3-423" speaker_id="28402" name="José Albino Silva Peneda" is_mep="True" mode="spoken">
      <p sl="pt">a nome del gruppo PPE-DE . – Signor Presidente, signor Commissario, onorevoli colleghi, in primo luogo vorrei ringraziare il relatore, onorevole Athanasiu, che ho avuto l’opportunità di incontrare varie volte negli ultimissimi mesi e che ora presenta i risultati di quello che ritengo un buon lavoro.</p>
      <p sl="pt">Ho seguito il contenuto della relazione in discussione oggi e i negoziati con la Commissione e il Consiglio dal giugno di quest’anno e, a nome del PPE-DE, posso dire con certezza che è stato raggiunto un testo di compromesso di qualità e di grande solidità. Se il Parlamento adotterà gli emendamenti alla proposta della Commissione nella plenaria in corso, come mi auguro sarà, sappiamo che il Consiglio ha già fatto comunicato che anche per parte sua adotterà la stessa proposta di regolamento con gli emendamenti.</p>
      <p sl="pt">Ritengo che la relazione si rivelerà uno strumento utile per individuare i settori e le regioni dell’UE in cui più c’è bisogno di lavoratori e pertanto per favorire la solvibilità e una migliore gestione della formazione. Vorrei inoltre attirare l’attenzione su quello che ritengo un aspetto importante: il contenuto della relazione non introduce un onere burocratico maggiore o altri strumenti giuridici irrilevanti, dato che nella sua versione attuale viene evitata la duplicazione delle iniziative e l’introduzione di strumenti già esistenti.</p>
      <p sl="pt">Al contempo la relazione rappresenta anche un buon compromesso tra l’esigenza di fornire informazioni per scopi statistici e l’esigenza di assicurare che le imprese, in particolare le PMI, non vengano sovraccaricate di inutili procedure burocratiche.</p>
      <p sl="pt">Ritengo pertanto che si siano realizzate tutte le condizioni per la sua adozione in prima lettura, come raccomando a quest’Aula di fare.</p>
    </intervention>
    <intervention id="3-424" speaker_id="1289" name="Proinsias De Rossa" is_mep="True" mode="spoken">
      <p sl="en">a nome del gruppo PSE .– Signor Presidente, dato che stasera dispongo di ben quattro minuti, cioè del quadruplo di quanto di solito ho a disposizione, devo evitare di essere troppo loquace. Perciò passo al dunque.</p>
      <p sl="en">Nonostante la natura eccezionalmente tecnica del regolamento proposto, il suo valore per l’Europa e per gli Stati membri non va sottovalutato. La riproposizione dell’agenda di Lisbona per migliori e maggiori posti di lavoro nel 2005 fa sorgere la necessità di avere statistiche accurate, puntuali e confrontabili sui posti di lavoro vacanti in Europa ripartiti per regione e per settore economico. Questo è essenziale se vogliamo pianificare le necessità del mercato del lavoro e le necessità di coloro che in questo mercato entrano.</p>
      <p sl="en">Accolgo favorevolmente il fatto che, in questo caso, stiamo negoziando un regolamento piuttosto che una direttiva, in quanto ciò consente un’attuazione più rapida dopo l’approvazione. Oltre ovviamente al fatto che il regolamento trova applicazione diretta e uguale in tutti gli Stati membri, cosicché non è possibile che emergano tra gli Stati membri definizioni o interpretazioni diverse. Non vi è ad esempio l’esigenza di recepirlo nel diritto interno, evitando così i ritardi che ciò può comportare.</p>
      <p sl="en">Si tratta di un ottimo esempio di come l’UE può dare ulteriore valore al lavoro degli Stati membri, che probabilmente non potrebbero giungervi lavorando da soli o anche assieme. Ciononostante tale atto giuridico ha richiesto due anni per arrivare a questo punto e mi auguro pertanto che sia possibile concludere un accordo con il Consiglio approvandolo in prima lettura.</p>
      <p sl="en">So che in Irlanda non vengono prodotti dati sui posti di lavoro vacanti tuttavia è in corso un lavoro da parte dell’ufficio statistico centrale (CSO). Il CSO gode di ottima fama e si spera che, entro un anno circa, l’Irlanda sarà in grado di partecipare in pieno al sistema.</p>
      <p sl="en">Accolgo inoltre con favore la proposta di inserire i servizi per la persona, i posti vacanti nelle aziende agricole e i datori di lavoro con meno di 10 dipendenti nonché la natura del contratto di lavoro. Penso che ciò sia particolarmente importante in considerazione del crescente timore sulla casualizzazione dell’impiego e sui timori avvertiti in alcuni settori per lo spostamento verso la flessicurezza.</p>
      <p sl="en">Spero che si possa raggiungere un accordo e che si possa passare all’istituzione di statistiche comuni in tutta l’Unione europea.</p>
    </intervention>
    <intervention id="3-425" speaker_id="28116" name="Marian Harkin" is_mep="True" mode="spoken">
      <p sl="en">a nome del gruppo ALDE .– Signor Presidente, prima di tutto desidero congratularmi con il relatore per l’ottimo lavoro sulla proposta di regolamento per la raccolta delle statistiche trimestrali sui posti di lavoro vacanti nella Comunità.</p>
      <p sl="en">Prima di tutto vorrei dire che alla base di buone decisioni politiche vi sono statistiche di qualità, aggiornate e pertinenti. Ciò è particolarmente vero a livello comunitario, dove abbiamo a che fare con 27 paesi diversi che, in tale specifico contesto, cercano tutti di raggiungere gli obiettivi di Lisbona. Anzi, qualsiasi contributo o assistenza che possa essere dato agli Stati membri per raggiungere tali obiettivi – ovvero creare maggiori e migliori posti di lavoro – vale a mio parere lo sforzo.</p>
      <p sl="en">Appoggio pienamente l’idea che, mentre le informazioni necessarie possono essere compilate dagli Stati membri stessi in base al regolamento al fine di assicurare la confrontabilità di dati, c’è comunque bisogno della Commissione per coordinare l’armonizzazione dei dati statistici. A tale riguardo sono convinto della necessità di ricorrere ad un regolamento, e non ad una direttiva, pur rilevando che il regolamento proposto è il minimo necessario per raggiungere gli obiettivi desiderati e non si spinge oltre.</p>
      <p sl="en">Immagino che in tale contesto non ci sia bisogno che io mi dilunghi se non per dire che sono contenta di vedere che chiediamo agli Stati membri di trasmettere dati sui servizi di cura alla persona, sulle attività residenziali e sulle attività lavorative sociali senza alloggio. Tali informazioni sono enormemente importanti considerato il numero crescente di assistenti alla persona nell’UE. L’invecchiamento della popolazione costituisce un’importante sfida demografica e l’assistenza è un elemento importante della risposta a tale sfida. Coloro tra di noi che sono abbastanza fortunati da vivere a lungo avranno probabilmente bisogno di un qualche tipo di assistenza e questo è sicuramente un mercato in espansione per quanto riguarda le opportunità lavorative all’interno dell’UE. Sebbene la maggior parte del lavoro di assistenza non sia retribuito e anzi molta parte di esso rimarrà tale, le opportunità di impiego in questo settore aumenteranno. Pertanto abbiamo bisogno di statistiche affidabili e di qualità per poterci preparare a rispondere al fattore assistenza della sfida demografica.</p>
      <p sl="en">Per concludere, come dicevo prima, nel contesto complessivo o globale: informazioni di elevata qualità, pertinenti, tempestive, confrontabili e coerenti costituiscono uno strumento estremamente utile per l’elaborazione di buone politiche, a condizione ovviamente che noi politici usiamo le informazioni che ci vengono fornite.</p>
    </intervention>
    <intervention id="3-426" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN .– Signor Presidente, l’attuazione dell’agenda di Lisbona per quanto riguarda l’aumento del numero dei posti di lavoro di alta qualità richiede determinati strumenti. Uno di questi risiede nelle statistiche trimestrali sui posti di lavoro vacanti nella Comunità. Eurostat deve poter disporre di una base giuridica per raccogliere i dati sui posti di lavoro vacanti. Un accordo tacito non è sufficiente e non garantisce la confrontabilità e la completezza dei dati.</p>
      <p sl="pl">Passo ora alle questioni specifiche. Il primo emendamento significa, in pratica, un aumento del carico burocratico per le piccole imprese, tuttavia vi è una percentuale sempre crescente di dipendenti in questo tipo di imprese e pertanto dati sulla situazione in queste imprese sono sempre più utili.</p>
      <p sl="pl">Appoggio il secondo emendamento, che coinvolge le parti sociali nell’attuazione del regolamento.</p>
      <p sl="pl">L’emendamento n. 3 mette ordine nel metodo di presentazione dei dati anche quando vengono forniti su base volontaria e pertanto è essenziale.</p>
      <p sl="pl">Appoggio inoltre l’emendamento n. 17, che assicura la pubblicità dei dati, costituendo così la possibilità di utilizzarli per giungere a conclusioni pratiche.</p>
      <p sl="pl">Infine vorrei congratularmi con il relatore.</p>
    </intervention>
    <intervention id="3-427" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL .– Onorevoli colleghi, desidero anch’io unire alle vostre le mie congratulazioni al relatore ringraziandolo per la sua relazione. Come lui anch’io sostengo l’opinione che la compilazione di statistiche sui posti di lavoro vacanti di qualità e confrontabili sia una priorità per l’Europa. Sono parimenti certo che tale raccolta di dati statistici fatta solo in base ad un gentlemen’s agreement non sia sufficiente e che sia necessario adottare un atto giuridico a livello europeo che garantisca la produzione di statistiche armonizzate e di qualità in tutti gli Stati membri. Solo la Commissione può ordinare la necessaria armonizzazione delle informazioni statistiche a livello comunitario.</p>
      <p sl="cs">Ho sostenuto lo stesso punto di vista recentemente, quando ho espresso il mio parere sulla proposta per un regolamento del Parlamento europeo e del Consiglio sulle statistiche comunitarie sulla salute pubblica e la salute e la sicurezza sul luogo di lavoro. Sono molto compiaciuto dei risultati della triangolazione tra relatore, Commissione e Presidenza. Le proposte di compromesso che ne derivano hanno migliorato significativamente la qualità del documento. Anch’io come i relatori ombra degli altri gruppi politici ho firmato con piacere a nome del gruppo GUE/NGL.</p>
      <p sl="cs">Tra queste proposte di compromesso vorrei evidenziare in particolare il significativo contributo della proposta di inserire nelle statistiche i dati sulle entità con meno di 10 dipendenti, la proposta di distinguere tra posti vacanti a tempo determinato e indeterminato e la proposta volta ad assicurare l’accesso ai dati al maggior numero possibile di cittadini europei.</p>
      <p sl="cs">Infine vorrei dire che accolgo con favore la definizione dei criteri per la valutazione della qualità in quanto solo dati sui posti di lavoro vacanti che siano pertinenti, esatti, aggiornati e comprensibili possono contribuire nella lotta contro la disoccupazione nella Comunità.</p>
    </intervention>
    <intervention id="3-428" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM .– Signor Presidente, d’accordo sulle informazioni sui posti di lavoro vacanti per individuare i settori in cui c’è scarsità di manodopera. Ma siamo sicuri che servono solo compilare statistiche? L’idea è quella di consentire ai datori di lavoro di riempire i posti vacanti e ai lavoratori di trovare un lavoro il prima possibile, da qui la periodicità trimestrale.</p>
      <p sl="en">Attualmente le statistiche a livello nazionale vengono compilate dagli Stati membri stessi e la Commissione sembra preferire l’uso di tali dati per istituire un quadro comune disciplinato da un unico regolamento comunitario, opzione C. Così la mania della CE di armonizzare converte un sistema semplice in un sistema burocratizzato e dispendioso in termini di tempo.</p>
      <p sl="en">Il vero scopo è avere un controllo centralizzato. Dobbiamo attenderci presto l’obbligo per datori di lavoro e per chi cerca lavoro di rivolgersi ad un ufficio comunitario? Alla fin fine non si arriverà forse ad una direzione del lavoro? Sicuramente ciò porta ad un’economia europea pianificata e con ciò alla fine del sogno di un’Europa sempre più prospera, con una piena occupazione e una vivace innovazione.</p>
      <p sl="en">In un mercato globalizzato l’unico modo per rimanere competitivi è rimanere sciolti, pronti a prendere il posto appena si libera, pronti a cogliere l’opportunità appena si presenta, pronti a tutto. Colonne di statistiche su risme di carta o registrate in un disco fisso non servono a tal fine: sono un uomo o una donna che vedono l’opportunità e la afferrano prima che se la prenda un altro. Se il datore di lavoro vuole arrivare secondo allora che si legga pure le statistiche. E mentre lui fa così gli operatori più scaltri arrivano per primi e il mercato lo occupano loro.</p>
      <p sl="en">Quel che è peggio, se l’emendamento n. 8 fosse adottato consentirebbe all’agenzia che raccoglie i dati di rifiutare come non idonei i dati nazionali sostituendoli con i propri. Così possono creare un’immagine falsata che fa comodo ai controllori centralizzati della CE, ingannando la gente. Con buona pace dell’informazione dei cittadini!</p>
      <p sl="en">Infine l’emendamento n. 3 incoraggia l’esclusione dei settori agricolo, della pesca e forestale da tali considerazioni. Perché questo? Non ne so molto di boschi tuttavia i dati del Regno Unito relativi all’agricoltura e alla pesca sono orribili. Dal 1973, da quando abbiamo aderito con la PAC, si è avuto il più alto numero di agricoltori inglesi che hanno abbandonato la terra e che si sono suicidati che in qualsiasi altro periodo della nostra storia. Le nostre flotte di pesca, ridotte oggi ad un quarto rispetto al 1973, testimoniano la devastazione prodotta da una PCP marcescente.</p>
      <p sl="en">Non c’è quindi da meravigliarsi che ci sia chi vuole tenere tali dati fuori dalle statistiche paneuropee; mai allarmare i cittadini, giusto?</p>
    </intervention>
    <intervention id="3-429" speaker_id="28274" name="Zdzisław Kazimierz Chmielewski" is_mep="True" mode="spoken">
      <p sl="pl">Signor Presidente, qualsiasi tentativo di rendere più snella l’UE è meritevole di rispetto, in particolare in materia di occupazione. L’occupazione è, penso, il collegamento più critico nella trasformazione sociale ed economica di un’Europa integrata. Il relatore ha trovato un clima di aspettative ad accompagnare tale iniziativa legislativa e ha dato alla sua relazione un formato molto accessibile e davvero interessante.</p>
      <p sl="pl">Il regolamento del Parlamento europeo e del Consiglio sostituisce le pratiche esistenti, che si basano su un gentlemen’s agreement , per la raccolta dei dati sui posti di lavoro vacanti con la decisione di istituire un quadro giuridico per tale attività. Ciò dà l’opportunità di migliorare la successiva fase del processo di integrazione delle informazioni che, a proposito, costituisce parte degli indicatori economici fondamentali europei. Con ciò è emersa l’esigenza di una base giuridica che avrebbe agevolato la creazione dei necessari pilastri metodologici per sintetizzare le raccolte sempre più grandi di dati.</p>
      <p sl="pl">Tale regolamento promette inoltre di creare un altro tipo di vantaggio: esso consente il raggiungimento di standard più elevati nella qualità e nella confrontabilità delle statistiche. Esso consentirà inoltre di elaborare politiche per l’impiego più efficaci in base a dati affidabili, a livello sia nazionale che internazionale. Allo stesso tempo sarà possibile seguire l’attuazione di tali politiche nei singoli paesi. I governi dei cosiddetti nuovi paesi dell’UE hanno osservato che, grazie a statistiche trimestrali, disporranno di un sistema comune di indicatori che è essenziale per monitorare il mercato dell’occupazione. Essi hanno inoltre osservato, con un certo sollievo, che l’introduzione di tale regolamento non significherà che sono necessarie ulteriori risorse finanziarie per la raccolta dei dati trimestrali.</p>
      <p sl="pl">Nel motivare la propria posizione in merito alla proposta, il governo polacco ha osservato che l’unificazione dei dati a livello europeo, assieme al monitoraggio della loro qualità, dovrebbe portare ad una maggiore conoscenza sui livelli di variazione della domanda per determinate qualifiche e ad un monitoraggio più efficace della situazione nel mercato polacco del lavoro. Esso inoltre faciliterà l’elaborazione di previsioni più accurate sull’occupazione e le retribuzioni. La confrontabilità dei dati a livello europeo renderà possibile valutare la portata delle asimmetrie nei mercati nazionali del lavoro rispetto agli altri paesi dell’UE. Vi sono inoltre specifici esiti pratici per quanto riguarda la correlazione della politica per l’occupazione con l’offerta e per programmare l’orientamento da dare alla formazione professionale dei futuri occupati.</p>
    </intervention>
    <intervention id="3-430" speaker_id="28373" name="Bogdan Golik" is_mep="True" mode="spoken">
      <p sl="pl">Signor Presidente, desidero esprimere il mio appoggio alla proposta di un regolamento del Parlamento europeo e del Consiglio per le statistiche trimestrali sui posti di lavoro vacanti nella Comunità. Non vi può essere disaccordo sull’importanza che ha una raccolta sistematica e uniforme di tali dati conformemente a standard stabiliti in tutti gli Stati membri. Il valore delle informazioni raccolte in tal modo è innegabili per valutare la situazione del mercato del lavoro dell’Unione europea nonché per il funzionamento della Banca centrale europea.</p>
      <p sl="pl">Nella situazione attuale tali dati vengono raccolti sulla base di un accordo non scritto; ciò indica che tale metodo è inefficace e va cambiato. Solo con l’approvazione di questo regolamento, che stabilisce norme uguali per la preparazione di statistiche di alta qualità in tutta la Comunità, sarà possibile disporre di una conoscenza accurata e di un’analisi dei fattori che concorrono a creare la situazione complessiva e le condizioni del mercato del lavoro.</p>
      <p sl="pl">Tale regolamento non solo obbliga gli Stati membri a creare statistiche conformemente a norme ben definite ma li aiuta anche in tale compito fornendo strumenti già pronti a tale scopo. L’unificazione di tale ricerca a livello europeo contribuirà ad allargare la nostra conoscenza sulle fluttuazioni della domanda per profili professionali specifici all’interno dei mercati nazionali e consentirà la realizzazione di previsioni più accurate sull’occupazione e le retribuzioni.</p>
      <p sl="pl">Per tali motivi è essenziale che sia in vigore uno strumento giuridico che, in modo chiaro e trasparente, definisca tutte le norme che interessano la raccolta di dati sui posti di lavoro vacanti in tutta la Comunità.</p>
    </intervention>
    <intervention id="3-431" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 12.00.</p>
    </intervention>
  </section>
  <section id="creitem39" title="16. Gestione transfrontaliera collettiva dei diritti d’autore (discussione)">
    <intervention id="3-433" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione sul seguito della risoluzione del PE sulla gestione transfrontaliera collettiva dei diritti di autore [relazione Lévai (A6-0053/2007)], di Giuseppe Gargani, a nome della commissione giuridica (O-0068/2007 - B6-0381/2007).</p>
    </intervention>
    <intervention id="3-434" speaker_id="33978" name="Cristian Dumitrescu" is_mep="True" mode="spoken">
      <p sl="fr">autore . – Signor Presidente, onorevoli colleghi, il 13 marzo 2007, in plenaria, il Parlamento europeo ha adottato una risoluzione sulla raccomandazione della Commissione, del 18 ottobre 2005, sulla gestione transfrontaliera collettiva dei diritti d’autore e dei diritti connessi nel campo dei servizi musicali on line autorizzati.</p>
      <p sl="fr">Nella risoluzione il Parlamento invitava la Commissione a chiarire che la raccomandazione del 2005 si applicava esclusivamente alle vendite on line di registrazioni musicali e a presentare quanto prima – dopo una consultazione stretta con le parti interessate – una proposta per una direttiva quadro flessibile da adottarsi tramite codecisione del Parlamento e del Consiglio per la regolamentazione della gestione transfrontaliera collettiva dei diritti d’autore e dei diritti connessi nel campo dei servizi musicali on line , tenendo conto della specificità dell’era digitale e salvaguardando la diversità culturale europea.</p>
      <p sl="fr">Il Parlamento ha inoltre sottolineato che la direttiva proposta non deve in alcun modo minare la competitività delle imprese creative, l’efficacia dei servizi forniti dai gestori collettivi di diritti (CRM) o la competitività di altri settori – in particolare i piccoli titolari di diritti e utilizzatori – e che deve, d’altra parte, assicurare ai titolari di diritti un elevato livello di protezione e pari trattamento; assicurare che le pertinenti disposizioni giuridiche abbiano un impatto reale, significativo e adeguato; sottolineare l’uso di metodi alternativi per la composizione delle controversie; assicurare una gestione democratica, trasparente e responsabile dei CRM; favorire la creatività e la diversità culturale; consentire solo una concorrenza leale e controllata senza restrizioni territoriali ma con i necessari e idonei criteri qualitativi; prendere in considerazione gli interessi degli utilizzatori e del mercato; soddisfare le esigenze future di un mercato on line ; infine, alimentare lo sviluppo di servizi autorizzati di musica on line .</p>
      <p sl="fr">Oggi il Parlamento europeo chiede alla Commissione quali passi ha intrapreso per venire incontro alle attese indicate nella risoluzione.</p>
    </intervention>
    <intervention id="3-435" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, desidero ringraziare il Parlamento europeo per l’interesse mostrato nella gestione transfrontaliera dei diritti musicali e nella raccomandazione del 2005 sulla musica on line . La raccomandazione della Commissione del 2005 sulla musica on line punta a consentire lo sviluppo in Europa del mercato musicale in un contesto digitale, puntando a creare un quadro in cui possa emergere il miglior nuovo modello di rilascio on line delle licenze tramite un accordo tra gli attori del mercato. Questo per consentire ad autori, compositori ed editori musicali di ottenere una parte equa della distribuzione dei propri lavori on line .</p>
      <p sl="en">La raccomandazione non specifica un particolare modello dell’UE di rilascio delle licenze e lascia la traduzione concreta dei principi al mercato. Esattamente due anni dopo l’adozione della raccomandazione la Commissione sta valutando lo sviluppo delle pratiche per il rilascio di licenze on line nel settore musicale europeo. Le parti interessate sono state invitate ad inviare osservazioni sulle tendenze emergenti in materia entro il 1° luglio 2007. La Commissione ha ricevuto 88 risposte dalle parti interessate, come società incaricate della riscossione dei diritti d’autore, autori, creatori e utilizzatori di musica degli Stati membri. Il processo di esame dei dati presentati è tuttora in corso. Solo dopo un completo esame la Commissione valuterà ulteriori iniziative politiche in merito alle attività on line delle società incaricate della riscossione dei diritti d’autore. I dati fin qui analizzati indicano che la maggior parte dei soggetti interessati non ravvisa l’esigenza di una direttiva quadro preferendo soluzioni basate sul mercato rispetto ad un intervento regolamentare.</p>
      <p sl="en">Quanto alla limitazione o meno della raccomandazione del 2005 alle vendite on line di determinate registrazioni, la Commissione desidera osservare che i principi di trasparenza e di amministrazione contenuti nella raccomandazione non devono essere limitati alla vendita di musica on line ma si applicano a tutte le attività delle società incaricate della riscossione dei diritti d’autore.</p>
      <p sl="en">Concludendo, nel momento in cui il mercato musicale on line è ancora fluido, appare prematuro legiferare a favore di un particolare modello di rilascio delle licenze. La Commissione osserverà gli sviluppi riferendo al Parlamento e al Consiglio come previsto nella raccomandazione. Eventuali attività successive, se necessarie, saranno coordinate a stretto contatto con il Parlamento europeo e il Consiglio.</p>
    </intervention>
    <intervention id="3-436" speaker_id="28574" name="Manolis Mavrommatis" is_mep="True" mode="spoken">
      <p sl="el">a nome del gruppo PPE-DE. – Signor Presidente, il 13 marzo 2007 il Parlamento europeo ha approvato una risoluzione sulla gestione transfrontaliera collettiva dei diritti d’autore.</p>
      <p sl="el">Nella risoluzione il Parlamento invitava la Commissione a non indugiare nella presentazione di una proposta di direttiva quadro che regolamentasse la gestione transfrontaliera collettiva dei diritti d’autore e dei diritti connessi nel campo dei servizi musicali on line autorizzati, invitando anche la Commissione a chiarire che la raccomandazione del 2005 in tale settore si applica esclusivamente alla vendita on line di registrazioni musicali.</p>
      <p sl="el">Può la Commissione aggiornare il Parlamento sulle misure fin qui adottate, rispondendo alle richieste del Parlamento?</p>
      <p sl="el">Può la Commissione informare il Parlamento se sta seguendo gli stessi orientamenti e le stesse istruzioni fornite dal Presidente Barroso sullo sviluppo unificato, democratico e rapido di un’Europa unita? Quando intende la Commissione rispettare le regole procedurali del Parlamento e la posizione adottata dalla maggioranza dei suoi 785 deputati?</p>
      <p sl="el">La risoluzione del 13 marzo riflette la chiara posizione del Parlamento europeo sulla gestione frontaliera collettiva dei diritti d’autore. La raccomandazione della Commissione costituiva il primo passo verso la successiva convergenza delle varie pratiche in uso nei 27 Stati membri. Per conto della commissione per la cultura e l’istruzione io stesso ho sostenuto, nel mio parere per la commissione competente, le ragioni dell’importanza di assicurare pari trattamento a tutti i titolari di diritti, siano essi scrittori, compositori, editori, produttori musicali o esecutori.</p>
      <p sl="el">In altre parole si tratta di una questione che riguarda milioni di titolari di diritti in tutta Europa. La situazione oggi per quanto riguarda i servizi on line non è ancora ritenuta abbastanza efficiente sia per gli utilizzatori dei diritti sia per i titolari dei diritti. Abbiamo pertanto lavorato tutti per presentare alla Commissione e al Consiglio le proposte che, riteniamo, porteranno un cambiamento migliorativo nella gestione collettiva dei diritti d’autore.</p>
      <p sl="el">La stretta cooperazione tra gestori dei diritti va mantenuta a beneficio di tutte le parti. La pirateria resta il problema più grande che l’industria musicale si trova ad affrontare oggi. Fra i motivi per la diffusione internazionale della pirateria ve ne sono tre: gli strumenti tecnologici per effettuare copie illegali a basso costo, sfavorevoli condizioni economiche e l’espansione di Internet.</p>
      <p sl="el">Dobbiamo tutti ricordare che la diffusione della pirateria musicale ha maggior impatto sui paesi più piccoli in cui l’industria musicale ha perlopiù natura locale e regionale. In termini più specifici la pirateria comporta un restringimento del mercato musicale legale e un calo delle vendite legali; pertanto essa tocca la sopravvivenza dell’industria nazionale delle registrazioni musicali.</p>
      <p sl="el">Certamente la pirateria comporta per compositori e autori perdite legate ai diritti d’autore ma priva anche lo Stato delle imposte sul reddito e dell’IVA. La lotta alla pirateria deve pertanto essere inserita negli obiettivi iniziali della Commissione, all’interno dell’eventuale proposta legislativa sulla gestione collettiva dei diritti d’autore.</p>
      <p sl="el">Desidero pertanto invitare la Commissione ad assumere quanto prima iniziative per rispondere alle richieste del Parlamento e a presentare una proposta per una direttiva quadro mirante a regolamentare la gestione transfrontaliera collettiva dei diritti d’autore.</p>
      <p sl="el">Infine, come ho sempre sostenuto, la musica non è un prodotto di base ed è dovere di tutti noi proteggere e rafforzare la creatività europea. Una direttiva che con tutta probabilità non entrerà in vigore fino al 2010 rappresenta un disastro per milioni artisti nell’UE.</p>
    </intervention>
    <intervention id="3-437" speaker_id="28200" name="Katalin Lévai" is_mep="True" mode="spoken">
      <p sl="hu">a nome del gruppo PSE . – La ringrazio molto. Desidero sottolineare che l’iniziativa riguarda un settore straordinariamente importante, in quanto le entrate derivanti da beni e servizi tutelati dal diritto d’autore e dai diritti collegati corrispondono al 5-7% del PIL dell’Unione europea. Questo dato mette in luce l’importanza di un’appropriata gestione di tali diritti.</p>
      <p sl="hu">Come sapete nel 2005 la Commissione europea ha adottato una raccomandazione sulla gestione transfrontaliera dei servizi musicali on line autorizzati. All’epoca il Commissario McCreevy aveva descritto la raccomandazione come uno strumento non vincolante (soft law), pensato per concedere al mercato la possibilità di orientarsi nella giusta direzione.</p>
      <p sl="hu">La raccomandazione ha conseguenze di vasta portata per il mercato dei diritti d’autore e i maggiori attori del mercato stanno già operando sulla base di essa. Chiaramente essa non si limita ad una semplice interpretazione e integrazione di norme esistenti, ma il suo impatto ha tutte le caratteristiche di un’iniziativa regolamentare a tutti gli effetti.</p>
      <p sl="hu">All’epoca la raccomandazione scatenò molti timori, ad esempio per il fatto che avrebbe comportato una concorrenza incontrollabile e che le forze del mercato si sarebbero concentrate nelle mani di poche grandi società di gestione, con la conseguente nascita di monopoli. E’ proprio per questo motivo che ho pensato di formulare, in una relazione di iniziativa, una raccomandazione per una diversa regolamentazione del mercato musicale on line .</p>
      <p sl="hu">Ciò nonostante la raccomandazione, che è stata adottata dalla Commissione, ha privato il Parlamento europeo e gli Stati membri della possibilità di avere una benché minima influenza significativa sui cambiamenti che investono la concorrenza e la diversità culturale in Europa.</p>
      <p sl="hu">E’ proprio per questo motivo che ho potuto ottenere l’appoggio alla relazione dell’intero Parlamento e di tutti i partiti politici, nell’interesse di un buon triangolo decisionale in modo che il Parlamento non possa essere escluso dalla legislazione su tale importante settore, e ho raccomandato che la Commissione elabori una direttiva quadro.</p>
      <p sl="hu">A mio parere tale direttiva raccomandata deve soddisfare i seguenti requisiti: deve assicurare ai titolari di diritti un elevato livello di protezione e parità di trattamento; deve basarsi su una solidarietà fra i titolari di diritti e un equilibrio giusto ed equo tra le società di gestione; deve assicurare un’amministrazione democratica, trasparente e responsabile nelle società di gestione, che comprenda una strutturazione organizzativa, trasparenza, rappresentazione, norme relative a diritti d’autore e produzione e contabilità, attraverso standard minimi.</p>
      <p sl="hu">Nelle società di gestione collettiva va assicurata la trasparenza in tutti i settori; vanno incentivate creatività e diversità culturale; può essere ammessa una concorrenza equa e controllata senza limitazioni territoriali ma con i necessari e idonei criteri qualitativi per la gestione collettiva di diritti d’autore e la conservazione del valore dei diritti stessi.</p>
      <p sl="hu">Agli utilizzatori va assicurato un livello elevato di certezza giuridica e va salvaguardata la disponibilità del repertorio globale. Noi, o io, vi chiediamo pertanto di riflettere se per regolamentare questo importante settore è o meno necessaria una direttiva.</p>
    </intervention>
    <intervention id="3-438" speaker_id="1337" name="Manuel Medina Ortega" is_mep="True" mode="spoken">
      <p sl="es">Signor Presidente, la risposta del Commissario Borg all’interrogazione avanzata dall’onorevole Dumitrescu mi preoccupa: il Commissario ha parlato di lasciare la cosa nelle mani del mercato. Ma di cos’è che stiamo parlando?</p>
      <p sl="es">Stiamo parlando di diritti la cui evoluzione ha richiesto due secoli: diritti di creatori, autori, compositori, artisti. E ora ci viene detto che questi diritti devono essere regolati dal mercato: da quale mercato? Il mercato dei ladri, il mercato di chi ha privato produttori e creatori della loro proprietà intellettuale utilizzando nuovi mezzi di comunicazione? Di quali diritti stiamo parlando?</p>
      <p sl="es">I diritti sono regolamentati da organismi pubblici; in ambito europeo in particolare abbiamo delle istituzioni, ovvero la Commissione, il Consiglio e il Parlamento: la Commissione con il suo potere di iniziativa, il Consiglio e il Parlamento tramite la procedura di codecisione.</p>
      <p sl="es">Mi sembra che ora non sia il momento di avviarci su una strada che porterà alla scomparsa della proprietà intellettuale. E se ciò avviene, scomparirà anche la creazione intellettuale.</p>
      <p sl="es">Alcuni dei saggi che oggi ci vengono a parlare dei vantaggi della società dell’informazione dicono che, sì, compositori e autori possono anche vagare per le strade a dare concerti, come nel medioevo. Vogliamo ridurre i nostri autori a menestrelli medievali che possono suonare per strada, con un cappello in terra sperando nell’elemosina dei passanti?</p>
      <p sl="es">Penso che sia giunto il momento che le istituzioni dell’Unione europea reagiscano vigorosamente a difesa di tale tradizione europea; la sua essenza politica è molto importante ed è essenziale per il mantenimento della creatività intellettuale. Solo attraverso società di autori, la gestione collettiva di tali società, i diritti di proprietà intellettuale e la creazione della proprietà intellettuale possono essere difesi oggi, subito, contro i veri ladri che sono le società di radiodiffusione che usano la creatività intellettuale a loro beneficio.</p>
    </intervention>
    <intervention id="3-439" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, la risposta alla raccomandazione della Commissione sulla gestione transfrontaliera collettiva dei diritti d’autore nel campo dei servizi musicali on line autorizzati è stata fornita con la risoluzione del Parlamento in cui si chiede l’introduzione di una direttiva quadro che disciplini il settore. Tuttavia la Commissione non ha condotto la necessaria e ampia consultazione delle parti interessate, e tra questi il Parlamento, violando così le procedure democratiche. E’ assolutamente inaccettabile ignorare il triangolo istituzionale applicando invece il cosiddetto approccio non vincolante (soft law) senza una precedente consultazione e il coinvolgimento formale del Parlamento e del Consiglio.</p>
      <p sl="pl">La raccomandazione, che in pratica punta a creare più libertà per i titolari dei diritti d’autore, dando loro la possibilità di scegliere l’istituzione che fornisce la gestione collettiva, a seconda delle esigenze, avrebbe conseguenze di ampia portata per i diritti d’autore e i mercati collegati e creerebbe una potenziale minaccia non solo per le regole sulla concorrenza ma anche per la diversità culturale. Di conseguenza il potere di mercato si concentrerebbe nelle mani di alcune delle più grandi entità, che quindi sarebbero in grado di scavalcare il sistema degli accordi bilaterali rilasciando licenze all’intero mercato europeo.</p>
      <p sl="pl">Vale la pena ricordare che il 5-7% circa del PIL dell’UE deriva dalla vendita di beni e servizi protetti dal diritto d’autore o da leggi analoghe. Tale fatto illustra ancor di più quanto importante sia una gestione appropriata dei pertinenti diritti nonché la necessità di rafforzare la loro posizione nell’attuale era digitale. Pur rispettando i principi della concorrenza dovremmo evitare di ridurre i redditi dei compositori e allo stesso tempo dare agli utilizzatori di prodotti musicali una licenza valida su tutto il territorio dell’UE che corrisponda al modello commerciale del futuro. Tenendo presente questo aspetto la Commissione dovrebbe quanto prima presentare una proposta per uno strumento adeguato che sia giuridicamente vincolante per i soggetti che lavorano in questo settore.</p>
    </intervention>
    <intervention id="3-440" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione .− Signor Presidente, prima di tutto desidero ringraziare tutti i parlamentari che hanno espresso le proprie osservazioni, di cui certamente mi farò tramite presso il mio collega Commissario McCreevy.</p>
      <p sl="en">Se mi è consentito scegliere tra alcuni dei punti che sono stati sollevati: per quanto riguarda la necessità di un intervento legislativo, vorrei dire che la raccomandazione della Commissione del 2005 sulle licenze per la musica on line ha già introdotto significativi progressi nel mercato. La raccomandazione ha dato alle società di riscossione europee un incentivo per istituire piattaforme per le licenze a livello comunitario che rendono disponibili i rispettivi repertori per i negozi di musica on line in tutta Europa.</p>
      <p sl="en">Vorrei citare tre esempi pertinenti. Le società di Regno Unito e Germania hanno istituito una piattaforma, CELAS, per la gestione delle licenze a livello UE del repertorio della EMI. Le società di Regno Unito e Spagna stanno operando per una piattaforma che gestirà a livello di UE il repertorio anglo-ispanico, mentre le società di Francia e Spagna hanno annunciato una piattaforma congiunta di gestione delle licenze che dà accesso al repertorio franco-ispanico in tutta l’UE. In tale contesto la Commissione non ravvisa l’esigenza di un intervento legislativo prematuro.</p>
      <p sl="en">Vorrei inoltre dire che la raccomandazione della Commissione del 2005 sulle licenze on line ha già introdotto significativi progressi nel mercato. La raccomandazione ha dato alle società di riscossione europee un incentivo per istituire piattaforme per le licenze a livello di UE che rendono disponibili i rispettivi repertori per i negozi di musica on line in tutta Europa. Mi riferisco ai tre esempi di cui ho appena detto. La joint venture CELAS è in condizione, da sola, di dare in licenza circa il 25 per cento di tutte le opere musicali a qualsiasi dettagliante di musica on line , come iTunes, CONNECT della Sony o eMusic tramite un’unica transazione.</p>
      <p sl="en">Quanto alla questione della diversità culturale, vorrei dire che la nostra raccomandazione non va a scapito della diversità culturale. Esistono chiare indicazioni che le nuove piattaforme per la musica anglo-americana, francese e spagnola sono piattaforme aperte, e come tali possono includere i repertori di altri editori musicali oppure l’intero repertorio delle società esistenti.</p>
      <p sl="en">Le società di riscossione nazionale non scomparirebbero; gli autori continuerebbero a far parte delle società di riscossione locali e gli introiti continuerebbero ad essere distribuiti tramite le società di riscossione affiliate con le nuove piattaforme per le licenze.</p>
      <p sl="en">Sulla questione dei diritti vorrei sottolineare che non vi è motivo per pensare che tale modello di licensing multiterritoriale sia negativo per la diversità culturale o per i diritti degli artisti, mentre sia positivo per i titolari di diritti, che riceverebbero più denaro rispetto al vecchio modello territoriale. Diversità culturale e diritti degli artisti vogliono anche dire dare più soldi agli autori in modo che possano continuare a creare.</p>
      <p sl="en">Mi si consenta un ultimo punto. La Commissione incoraggia attivamente lo sviluppo di un proprio mercato di licenze on line per la musica. Su questa linea la Commissione seguirà da vicino gli sviluppi in tale mercato emergente e, così facendo, la Commissione considererà attentamente le questioni sollevate nella relazione Lévai del 5 marzo 2007.</p>
      <p sl="en">Se da qui al 2010 si dovesse osservare, ad esempio, che su Internet emergono strutture monopolistiche per la gestione delle licenze, che il repertorio disponibile su Internet non rispecchia adeguatamente la diversità culturale europea e che il mercato da solo non è in grado di proporre strutture di gestione delle licenze per l’UE che siano adatte all’era di Internet, la Commissione prenderà in considerazione mezzi alternativi adeguati per raggiungere gli obiettivi prestabiliti.</p>
    </intervention>
    <intervention id="3-441" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 29 novembre a Bruxelles</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-442" speaker_id="28198" name="Jacques Toubon" is_mep="True" mode="written">
      <p sl="fr">Scopo dell’interrogazione dell’onorevole Dumitrescu è ricordare alla Commissione le sue responsabilità. Con la sua raccomandazione del settembre 2005 e la sua decisione di mettere in discussione la competenza territoriale dei CRM, la Commissione ha sconvolto la relazione tra titolari di diritti e società di riscossione nazionali, e tutto ciò si è verificato al di fuori di qualsiasi quadro normativo o di misure di armonizzazione.</p>
      <p sl="fr">Sotto le mentite spoglie di un adattamento al contesto digitale la Commissione ha introdotto confusione nel sistema europeo dei diritti degli autori e dei diritti collegati. Ciò a sua volta ha incoraggiato le concentrazioni e un approccio basato sui formati a danno degli artisti e a vantaggio di soggetti industriali e altri operatori economici.</p>
      <p sl="fr">La Commissione deve cessare al più presto di assumere iniziative a caso senza una seria valutazione del loro impatto, deve esaminare la situazione in tutti i settori artistici e culturali, assieme a tutte le parti interessate, e deve adottare una politica onnicomprensiva che rifletta i requisiti per una diversità culturale nonché i valori europei e gli obiettivi della strategia di Lisbona basati su un’economia della conoscenza e dell’innovazione; infine la Commissione deve presentare al Parlamento e al Consiglio dei progetti di direttiva coerenti che rispettino i principi che ho appena menzionato.</p>
    </intervention>
  </section>
  <section id="creitem40" title="17. Ordine del giorno della prossima seduta: vedasi processo verbale"/>
  <section id="creitem41" title="18. Chiusura della seduta"/>
</text>
